{"url": "https://www.faktor.bg/bg/articles/tramp-protivnitsite-mi-ne-mogat-da-me-otstranyat-s-impiychmant", "text": "Американският президент Доналд Тръмп каза, че неговите противници от Демократическата партия не могат да го отстранят от длъжност чрез процедура за импийчмънт, защото разследването на специалния прокурор Робърт Мълър не е успяло да го обвини в никакво престъпление, предаде ТАСС, цитирана от БТА.  \"Само особено тежки престъпления и правонарушения могат да доведат до импийчмънт\", заяви Тръмп в Туитър. \"Такива престъпления не е имало (не е имало сговор, не е имало възпрепятстване (на правосъдието), така че не можете да направите импийчмънт\", каза той. Тръмп обвини демократите, че те са извършили престъпления. \"Ситуацията с лова на вещици най-накрая се преобръща\", заяви той, имайки предвид обвиненията срещу него и негови приближени за предполагаем сговор с Русия.", "date": "2019.04.22", "title": "Тръмп: Противниците ми не могат да ме отстранят с импийчмънт"}
{"url": "https://www.faktor.bg/bg/articles/zelenite-veche-sa-s-novo-ime-zeleno-dvizhenie", "text": "Партия \"Зелените\", която е част от обединението \"Демократична България\", вече е с ново име - \"Зелено движение\". Това е решило Национално събрание вчера, съобщи един от съпредседателите на формацията - Борислав Сандов. \"Зелените\" съществува под това име 11 години - време за което се явява на избори, влиза в коалиции, организира редица инициативи в подкрепа на екологичните каузи. Но в края на миналия месец съдът постанови, че трябва да се преименува. Причината - преди Политическа партия \"Зелените\" се е регистрирала Политическа партия \"Партия на зелените\". Първата - през 2008 г., а втората - през 2001 г. Парадоксалното е, че преди 11 години, при първоначалната регистрация, съдът не е оспорил наличието на друг субект с подобно наименование.  Докато трае процесът по преименуване и регистрация, вече бившите \"Зелените\" няма как да участват формално в евровота, насрочен за 26 май. Затова избраните от тях кандидати за евродепутати ще участват в общата листа на \"Демократична България\". Обединението вече се регистрира в Централната избирателна комисия за вота, а преди два дни регистрира и листата си. На 28 март Софийският апелативен съд се произнася по делото за името на \"Зелените\", а по-късно Върховният касационен съд (ВКС) излиза с финално решение - че не допуска обжалване. Въпреки всички доводи на \"Зелените\" за разпознаваемост, международни членства, редовно явяване на избори и пр., магистратите постановяват смяна на името. И дори тълкуват какво се съдържа в термина \"зелен\", става ясно от поредицата решения. \"И в двете наименования се съдържа думата от българския език \"зелените\" - прилагателно име в мъжки род, множествено число, членувано, изписано граматически по идентичен начин. Липсата на добавки и други обозначения в наименованието на партията на ответника, както и единствения друг елемент в наименованието на партията на ищеца \"партия\", не дават основание да се приеме, че в някои от двете думата \"зелените\" има различно от обичайното, съгласно Българския тълковен речник значение - \"който има цвят на свежа трева\"(...)\", се посочва в решението на апелативната инстанция.  В листата на \"Демократична България\" от името на \"Зелено движение\" ще се явят: Албена Симеонова (биоземеделец), Росен Богомилов (учител), Тома Белев (природозащитник), Васил Гюров (музикант от група \"Ревю\") и Даниела Божинова (експерт по пряка демокрация).", "date": "2019.04.22", "title": "\"Зелените\" вече са с ново име - \"Зелено движение\""}
{"url": "https://www.faktor.bg/bg/articles/tatyana-burudzhieva-bsp-sega-se-upravlyava-ot-hora-koito-spodelyat-natsionalsotsializma", "text": "Направих си труда да видя прогнозите за миналите евроизбори. Тогава те също сочеха паритет между ГЕРБ и БСП, но  разликата беше с 10%. От къде идва проблемът - това е моментна снимка на обществените нагласи, но ние това го забравяме. Тоест, важно е да следим какви ще са кампаниите. Има определени нагласи и тенденции към властта в България. Така коментира последните социологически проучвания, които дават преднина на БСП, социологът Татяна Буруджиева. По думите й след скандала \"Апартамент гейт\" ГЕРБ ще се опитат да превърнат негатива в  позитив. От другата страна е БСП, която изпреварва минимално ГЕРБ, като социолозите фиксират вниманието върху факта, че пленумът е направил добре, като не мина листата на Корнелия Нинова. Сега обаче социалистите тръгват в кампанията с идеята, че ще правят някакъв консервативен социализъм, какъвто няма, а в теорията и практиката се нарича националсоциализъм, подчерта Буруджиева.  По думите й интересното в евролистата на БСП е, че сега симпатизантите й имат възможност да избират за кого да гласуват. Въпреки това ръководството на БСП е вкарало същите тези антиевропейски говорещи хора.  Тук се подменят някакви дебати. За какво автентично ляво се говори - то  ужасно много прилича на кампанията в Испания. В момента БСП се управлява от хора, които споделят идеите на националсоциализма. Да говориш за силна държава - това не е цел, а средство, за да постигнеш другите цели. Само при Хитлер силната държава е цел, аргументира се тя. Всичко това прави кампанията за евроизборите много интересна, а социологическите резултати - много мобилни, каза в заключение Татяна Буруджиева.", "date": "2019.04.22", "title": "Татяна Буруджиева: БСП сега се управлява от хора, които споделят идеи на националсоциализма"}
{"url": "https://www.faktor.bg/bg/articles/mareshki-yoncheva-kazhi-neshto-za-tvoite-druzhki-za-ktb-i-koruptsiyata-po-vreme-na-bsp", "text": "Гледам днес Елена Йончева като знаменосец размахва един касетофон за \"Ало, Банов\". Но може ли да станеш кандидат на партия, която е управлявала и която носи оотговорност за разграбването на България? Кажи нещо и за твоите дружки, за КТБ, за корупцията по време на БСП! Няма да има промяна в Бълария, докато виновните за ограбването търсят други виновни, заяви пред БНТ лидерът на \"Воля\" Веселин Марешки. На днешния ден може да направим аналогия, когато Христос влиза в храма и вижда толкова търговци ги гони. Ние приемаме България като храм и искавме да изгоним търговците от храма - на българско гражданство и други търговци, заяви още Марешки. \"На моите плещи се струпа отговорността да консолидирам патриотичния вот. С т.нар. Обединени патриоти хората останаха излъгани\", посочи лидерът на Воля. \"Ангел Джамбазки е в коалиция със своя ортак Николай Бареков и никой не е гласувал срещу Истанбулската конвенция, така легализираха четвъртия пол, което е отвратително\", категоричен е Марешки. Според него най-нормалното е ГЕРБ да се очисти след скандала с апартаментите. \"Политическите измамници са най-големия проблем на България в този период, сега остана и другият вицепремиер\", каза Марешки, загатвайки за скандала с Красимир Каракачанов, чието име също беше замесено в скандал с имоти. В нашата партия не само аз съм заможен, ние проповядваме това в политиката да влязат богати и успели хора, изтъкна лидерът на Воля. Той разкритикува и Румен Радев, който се е вживял по думите си като говорител на БСП.", "date": "2019.04.22", "title": "Веселин Марешки: Йончева, кажи за твоите дружки, за КТБ, за корупцията по време на БСП!"}
{"url": "https://www.faktor.bg/bg/articles/novini/svyat/demokratite-v-sasht-vadyat-nov-kandidat-za-prezident", "text": "Сет Молтън се кандидатира за президентската номинация на Демократическата партия, съобщи Fox News. В надпреварата за номинацията на Демократическата партия участват 20 кандидати. Те ще участват на първични избори, за да получат номинация за вота през следващата година. Молтън не е известен на национално ниво. Той е ветеран от войната в Ирак и конгресмен от Масачузетс. Неговата политическа кариера е доста по-кратка от тази на другите му опоненти. Молтън е на 40 години. Той ще се опита да промени статуквото в партията", "date": "2019.04.22", "title": "Демократите в САЩ вадят нов кандидат за президент"}
{"url": "https://www.faktor.bg/bg/articles/yoncheva-vnasya-nova-zhalba-v-prokuraturata-po-aferata-alo-banov", "text": "Депутатът от БСП и водач на листата на „БСП за България“ за евроизборите Елена Йончева ще внесе жалбата по аферата „Ало, Банов съм” в сряда. „Подготвяме жалбата съобразно събраните доказателства, които включват и оригиналния звуков файл. В сряда жалбата ще бъде внесена в Апелативната специализирана прокуратура”, обяви Йончева в страницата си във Фейсбук.", "date": "2019.04.22", "title": "Йончева внася нова жалба в прокуратурата по аферата \"Ало, Банов\""}
{"url": "https://www.faktor.bg/bg/articles/kremal-predpazliv-za-pobedata-na-volodimir-zelenski", "text": "Кремъл обяви днес, че е „твърде рано“ да каже дали може да работи с Володимир Зеленски – комикът, който спечели президентските избори в Украйна, предаде АФП. „Засега е преждевременно да се говори за поздравления от президента Путин или за възможността за съвместна работа. Можем да съдим само по конкретни дела“, заяви говорителят на Кремъл Дмитрий Песков. Той посочи още, че Русия се отнася с уважение към избора на украинския народ, още повече че този избор е „доста очевиден“. „Заедно с това легитимността на тези избори като цяло е поставена под въпрос, тъй като не предоставена възможност за гласуване на 3 млн. граждани на Украйна, които живеят в Русия“, подчерта Песков.  „Русия няма юридическото задължение да признава или не резултатите от изборите в Украйна. Важното е да ги признае украинският народ“, каза от своя страна председателката на Съвета на федерацията (горната камара на парламента) Валентина Матвиенко.  По думите ѝ украинските граждани са изпратили ясен сигнал, че не приемат водената от Киев политика през последните пет години: „Русия е готова да води диалог с президента, който е получил доверието на украинските граждани. Заинтересовани сме от нормализиране на отношенията“. Според председателя на Държавната дума (долната камара на парламента) Вячеслав Володин Съединените щати ще направят всичко възможно и в бъдеще Украйна да остане огнище на напрежение и проблеми.  Премиерът Дмитрий Медведев по-рано днес заяви, че вижда шанс за подобряване на двустранните отношения. Той пожела на новото украинско ръководство да осъзнае колко ценни са отношенията между народите на Русия и Украйна отвъд политическата конюнктура.", "date": "2019.04.22", "title": "Песков за победата на Зеленски: Преждевременно е  да се говори за поздравления от президента Путин"}
{"url": "https://www.faktor.bg/bg/articles/ekaterina-zaharieva-podkrepata-ni-za-evropeyskiya-pat-na-sarbiya-shte-prodalzhi", "text": "„България ще продължи да подкрепя Сърбия по пътя й към европейската интеграция, както го е правила и досега. Ценим високо добросъседските отношения в региона и по време на Българското председателство не пестихме усилия да убеждаваме партньорите в ЕС, че стабилни Балкани означават и стабилна Европа“.  Това заяви вицепремиерът и министър на външните работи Екатерина Захариева по време на пленарна среща с министъра за европейската интеграция на Република Сърбия Ядранка Йоксимович. Европейската интеграция на страните от Западните Балкани е приоритет в българската външна политика и бе сред четирите приоритета на българското европейско председателство. Миналата година по време на българското председателство под ръководството на Екатерина Захариева Конференцията за присъединяване на Сърбия отвори две нови глави от преговорите за членство Европейския съюз.  Двамата министри проведоха днес и среща на четири очи, която по думите им е преминала в откровена и приятелска атмосфера, в обсъждане на важни за двустранните отношения въпроси и проекти в областта на транспорта и енергетиката. Екатерина Захариева и Ядранка Йоксимович се обединиха около виждането, че в отношенията между двете страни през последните години има нов позитивен дух, който трябва да бъде развиван и в бъдеще. Изтъкнати бяха традиционно добрите контакти между двата народа, както и непрекъснато нарастващия туристически поток.  Събеседниците подчертаха важността на съвместните проекти в областта на енергетиката и транспорта, като изтъкнаха необходимостта от по-интензивно сътрудничество в образованието и науката. Министър Йоксимович подчерта ползите от проектите, които се реализират с подкрепата на България по линия на помощта за развитие, и изрази надежда те да продължат. Вицепремиерът Захариева увери своя гост, че у нас се отдава особено важно значение на тези проекти и че усилията на страната ни в това отношение ще продължат.  Чрез финансиране на проекти за развитие България ще подпомогне тази година общо 9 държави от Западните Балкани и Източното партньорство, включително и Сърбия. Общата стойност на всички проекти е почти 3,5 млн. лева като за Сърбия се предвижда финансиране на проекти в Босилеград, Димитровград, проекти за сближаване на сръбското и европейското образование и други. Страната ни осигурява и 35 000 лв. за продължаване на проекта на Центъра за изследване на миграцията в Сърбия, в резултат на който за първи път през 2018 г. в национален сръбски всекидневник бяха публикувани статии и новини на български език.", "date": "2019.04.22", "title": "Екатерина Захариева: Подкрепата ни за европейския път на Сърбия ще продължи"}
{"url": "https://www.faktor.bg/bg/articles/rasisti-prebiha-parviya-chernokozh-deputat-v-chehiya", "text": "Чешки депутат е хоспитализиран след предполагаема расистка атака, информира \"Политико\". Доминик Фери е откаран в болница, след като бил нападнат от двама мъже. Атаката изглежда е на расова основа. Нападението срещу първия чернокож депутат от Чехия е извършено в неделя по време на събитие за вино в селце в област Моравия. Полицията разследва случая. Самият Фери написа в \"Туитър\", че е бил ударен от двама мъже. 22-годишният политик от дясноцентристката опозиционна партия TOP 09 има етиопски произход. Свидетел разказа, че единият от нападателите е крещял, че \"негрите изобщо нямат право да бъдат в политиката\".", "date": "2019.04.22", "title": "Расисти пребиха първия чернокож депутат в Чехия"}
{"url": "https://www.faktor.bg/bg/articles/pedro-sanches-drapna-napred-predi-izborite-tazi-nedelya", "text": "Испанската социалистическа работническа партия увеличава преднината си според проучване, публикувано във вестника \"ABC\", предава Ройтерс. Изследването дава на социалистите 31,5 процента от гласовете преди парламентарните избори на 28 април. Това е третото проучване през последните два дни, което посочва, че тройната опозиционна коалиция на \"Народната партия\", \"Граждани\" и крайнодясната \"Вокс\" няма да спечели необходимото количество гласове, за да сформира мнозинство в парламента. Бившият премиер социалист Педро Санчес ще може отново да управлява, ако успее да сформира коалиция с поне две други политически формирования. Това най-вероятно ще са крайнолявата \"Подемос\" и групата на каталунските сепаратисти, които го подкрепиха през юни 2018 г. при вота на доверие за правителството на \"Народната партия\". Противниците на Санчес могат да се надяват да спечелят подкрепата на 33 процента от електората - толкова е броят на избирателите, които все още не са решили за кого да гласуват. Очаква се след изборите в неделя социалистите да разполагат с между 134 и 139 места от общо 350 в парламента, като това ще е скок с 54 места от последните избори през 2016 г. Одобрението за Санчес нарасна с 0,2 процента от предишното проучване на вестника \"АВС\" от 16 април и с 5 процента от изследване, проведено през миналия януари. Второто място се предвижда за \"Народната партия\" - 20,1 процента, спад с 0,8 на сто от предишното проучване. Главната консервативна партия ще разполага с между 81 и 86 места в парламента - до 56 места по-малко от предишните избори. \"Граждани\" ще получат 13,9 процента от гласовете, като това се равнява на 42-44 места - скок с 10 места. Крайнодясната партия \"Вокс\" ще е четвъртата по големина партия, като се предвижда за нея да гласуват 11,4 процента от избирателите (30-32 места). Тя губи 0,4 процента от последното проучването на 16 април, но въпреки това ще е първата крайнодясна партия в испанския парламент от 40 години насам.", "date": "2019.04.22", "title": "Педро Санчес дръпна напред преди изборите тази неделя"}
{"url": "https://www.faktor.bg/bg/articles/ubietsat-na-viktoriya-se-razmina-s-dozhivotnata-prisada", "text": "Русенският окръжен съд ще разгледа по съкратената процедура делото срещу Северин Красимиров, след като той направи пълни самопризнания. Решението на магистратите означава, че обвиненият за убийството на тв водещата Виктория Маринова ще получи по-ниско наказание - между 20 и 30 години затвор. Според обвинителния акт 21-годишният Северин Красимиров е извършил блудствени действия, изнасилване и умишлено убийство по особено мъчителен начин и с особена жестокост. Не са събрани доказателства престъплението да е свързано с професията на Виктория Маринова. Точно в 10.00 часа Северин Красимиров беше доведен от затвора в Белене с белезници в съдебната зала, за да отговаря пред петчленния съдебен състав за 3 обвинения - блудство, изнасилване и умишлено убийство. В залата пристигнаха и неговите роднини. Майка му се разплака и припадна. Красимиров беше заловен в Германия няколко дни след убийството и екстрадиран в България. Днес близките на Виктория Маринова предявиха граждански иск за обезщетение в размер на общо 450 000 лв.", "date": "2019.04.22", "title": "Убиецът на Виктория се размина с доживотната присъда"}
{"url": "https://www.faktor.bg/bg/articles/prodvoditeli-iska-li-darzhavata-da-yadem-chuzhdo-proizvodstvo-domati-i-piper", "text": "Въвеждането на обратното начисляване на ДДС в сектор \"Плодове и зеленчуци\" ще доведе до намаляване на сивия сектор и нелегалния внос. Това заяви Димитричка Търпанова от Тутракан – заместник-председател на Добруджанския овощарски съюз пред БНР. По думите й към момента у нас механизмът е достъпен единствено при доставки на зърнени и технически култури.  Обратното начисляване на ДДС е метод, при който данъкът не се изисква както обикновено от доставчика на стоката или услугата, а се начислява на получателя, каза Димитричка Търпанова. \"Това е насочено срещу всичко, което влиза нелегално през границите - стотици тонове. Търговците внасят продукцията по един лев, която автоматично идва на борсите по 1.20 лева - на нашата цена, защото ние тези 20% ги дължим, а те си ги слагат в джоба\", посочи тя. Въвеждането на обратното начисляване на ДДС в сектор \"Плодове и зеленчуци\" е въпрос на политическа воля. \"Дали държавата иска да стимулира развитието на вътрешното производство на плодове и зеленчуци, или иска да прави внос отвън и да ядем чуждо производство домати и пипер? В момента на европейско ниво готвят схема, която да реши тези вътрешно общностни продажби на плодове и зеленчуци. Защото проблемът не е само при нас. Той е на европейско ниво\", отбеляза още Димитричка Търпанова.", "date": "2019.04.22", "title": "Производители: Иска ли държавата да ядем чуждо производство домати и пипер?"}
{"url": "https://www.faktor.bg/bg/articles/kultura/rok-faktor/prodadoha-za-nad-polovin-milion-dolara-pianoto-na-dzhon-lenan", "text": "Продадоха на търг за над 500 хиляди долара пианото на един от основателите на \"Бийтълс“ Джон Ленън (1940-1980 г.). Търгът беше организиран от базираната в Ню Джърси фирма Gotta Have Rock and Roll. Първоначално експертите бяха оценили пианото на сума между 800 хиляди долара и 1,2 милиона долара. В крайна сметка за него бяха платени 575 хиляди долара, като към тази сума трябва да се добавят и 25% такса на аукционната къща. Американският колекционер на музикални инструменти Джим Ирсей се похвали в Туитър, че той е новият собственик. \"Това е отговорност, към която аз се отнасям много сериозно, имайки предвид бъдещите поколения“, написа той. По данни на \"Форбс\" Джим Ирсей притежава състояние от 2,7 милиарда долара. В неговата колекция влизат китарите, принадлежали на Джон Ленън, Ринго Стар и Боб Дилън. Пианото е изработено през 1872 г. Предполага се, че Ленън го е придобил през 1966 г.. Според експертите той е импровизирал на него, когато е пишел песни.", "date": "2019.04.22", "title": "Продадоха за над половин милион долара пианото на Джон Ленън"}
{"url": "https://www.faktor.bg/bg/articles/grigor-dimitrov-zagubi-izpadna-ot-top-40", "text": "През тази седмица Григор Димитров е 43-и в световната ранглиста на АТР. Българинът претърпява спад от цели 15 позиции, тъй като не успя да защити точките, завоювани от достигането до полуфинал на Мастърса в Монте Карло през 2018. Тази година Григор имаше нещастието да срещне Рафаел Надал още в трети кръг, което води до загуба на доста точки, пише gong.bg. В новото издание на ранглистата Димитров е с актив от 1030 точки. Това е и най-лошото му класиране от над 7 години. Той завърши 2012 година като №48, след което започна походът му нагоре. През 2016 година българинът също имаше един тежък период, при който се бе смъкнал до №40 преди да дойде великолепната 2017 година рекордната му трета позиция в света. Добрата новина за него е, че до края на годината няма толкова много точки за защитаване, така че ако върне високото си ниво, ще може бързо да се завърне сред най-добрите.", "date": "2019.04.22", "title": "Григор Димитров изпадна от Топ 40 в световния тенис"}
{"url": "https://www.faktor.bg/bg/articles/otkriha-telata-na-3-ma-alpinisti-ot-svetovna-velichina", "text": "Телата на тримата професионални катерачи Дейвид Лама (28 г.) и Хансьорг Ауер (35 г.) от Австрия и Джес Роскели (36 г.) от САЩ са открити в неделя в Националния парк \"Банф\" в Канада, съобщи \"Билд\". Тримата изчезнаха миналия вторник. Те искали да се изкачат от източната страна до връх Хаус пийк в Националния парк \"Банф\", провинция Алберта. Хаус пийк е с височина от 3295 метра. Маршрутът, който се избрали, се смята за много труден и бива използван рядко. Администрацията на Националния парк изразява съболезнования на роднините на загиналите. Алпинистите от световна величина са станали жертви на лавина. През последните дни е имало няколко лавини в региона. Акцията по търсенето на изчезналите мъже е трябвало да се прекъсва няколко пъти заради лошото време. Дейвид Лама и Хансьорг Ауер са от Тирол. Двамата са катерачи от световна класа и това даваше надежда, че може да са оцелели. Родителите на Дейвид Лама се сбогуваха с него в профила му в инстаграм. \"Дейвид живееше за планината. Страстта му към катеренето и планинарството сплоти нашето семейство. Той винаги е следвал и е изживявал мечтите си. Това, което се случи с него, ще приемем като част от неговия път\", пишат близките на Лама. Те благодарят за подкрепата и хубавите думи, които са получили през последните дни. Казват, че искат да запазят в спомените си радостта, борбеността и възгледите на Лама за любимата му планина. \"В мислите си оставаме със семействата на Хансьорг и Джес\", казват още родителите на Дейвид. \"Катеренето и планинарството в граничния район не е игра без риск - но без нея не мога да живея\", казва Хансьорг Ауер през 2015 г. Джес Роскели е син на известния американски катерач Джон Роскели. През 2013 г. двамата изкачват заедно Еверест. Тогава Джес е на 20 г. и е определен за най-младия катерач, покорил най-високия връх на Земята. На 25 октомври 2018 г. Дейвид Лама стана първият човек в света, изкачил хималайския шестхилядник Лунаг Ри. Тогава той сподели, че най-трудната част от експедицията му била да се пребори със снега. \"Винаги е хубаво да бъдеш в планината с изгрева зад гърба си\", написа той наскоро в инстаграм.  \"Планините ми помагат да се ориентирам кое е най-важното за мен. Те балансират хаоса, който определя живота ми. Балансът е това, което се стремя да постигна с катеренето - баланс между живота, любовта и планините. Алпийското катерене е ангажимент за цял живот. Изживявам го и го вдишвам\", каза по-рано Джес Роскели.", "date": "2019.04.22", "title": "Откриха телата на 3-ма алпинисти от световна величина"}
{"url": "https://www.faktor.bg/bg/articles/layf-stayl/anya-pencheva-stana-baba", "text": "Дъщерята на Аня Пенчева и Сашо Диков - Петя Дикова, роди момченце. Това съобщи бащата на бебето - поетът Илиян Любомиров пред Нова ТВ. \"Роди се Александър Илиянов Любомиров. Майката и детето са добре. Александър е 55 сантиметра и тежи 4,260 кг\", сподели още той.  Любомиров вече е успял да гушне бебето, като споделя, че това е най-емоционалният момент в живота му.\"Плаках по улиците, прегръщах разни непознати хора. Пепи е добре, а бебето е доста голямо\", разказва още развълнуваният баща.", "date": "2019.04.22", "title": "Аня Пенчева стана баба"}
{"url": "https://www.faktor.bg/bg/articles/kultura/ap-vse-edno-katedralata-notr-dam-reshi-da-se-podpali-za-da-bie-trevoga", "text": "Линията, в която патината на възрастта по безбройните европейски исторически паметници преминава в безстопанственост, е тънка. Като с толкова любими хора,смятаме, че всичко е наред, докато изведнъж не се окаже, че не е така, пише в коментар за АП Раф Касерт. След пожара миналата седмица, който опустоши едно от бижутата на Франция, катедралата \"Нотр Дам\", се повдигат въпроси за състоянието на хиляди други катедрали, дворци и селски кули, които са превърнали Франция - както и Италия, Великобритания и и Испания - в открити музеи на западната цивилизация. Щом дори емблематична сграда като \"Нотр Дам\" може да не е защитена от разрухата, след като един важен символ на Франция трябва да се бори за средства за поддръжка, това показва една култура на апатия, която може да навреди на общата история, както и на мултимилиардната туристическа индустрия, от която зависи голяма част от Европа. \"В Европа толкова сме свикнали с нашето изключително културно наследство, че сме склонни да забравяме, че то се нуждае от постоянни грижи и внимание\", заяви пред Асошиейтед прес Тибор Наврачич, еврокомисар по културата. Някои казват, че случилото се в Париж отправя предупреждение не само към Европа, но и към целия свят. \"Все едно катедралата \"Нотр Дам\" реши да се подпали, за да бие тревога. Като че ли искаше да се пожертва за каузата\", каза Снешка Куадвлиг-Михайлович, генерален секретар на фондацията за опазване на културното наследство Европа Ностра. Опустошителни пожари са отнемали от човечеството познания, изкуство и съкровища, откакто известната Александрийска библиотека в Северен Египет изгоряла до основи в древността. Преди \"Нотр Дам\" последното глобално предупреждение беше отправено, когато бразилският Национален музей в Рио де Жанейро, една от най-значимите културни институции в Южна Америка, изгоря през септември. \"За нещастие, пожарът в \"Нотр Дам\" е само един от многото примери\", каза Наврачич. Експертите гледат почти безкрайния списък на пожари на исторически обекти в Европа и се чудят защо чиновниците често не си вземат поука, преди да е станало прекалено късно. Данните за подобни пожари са ограничени, защото паметниците са толкова различни. Някои може да са инциденти, а други - палежи. \"Няма точна статистика\", каза Дидие Рикнер от френското онлайн издание \"Трибюн дьо л'ар\", но добави, че Франция става свидетелка \"на няколко пожара в исторически сгради всяка година, което вече е прекалено много\". Проучване от 2015 г. на германския промишлен гигант \"Сименс\" показва, че годишно само в Шотландия стават около 10 пожара, които нанасят щети, а Англия губи поне 12 сгради, паметници на културата. От 2000 г. в Германия са били унищожени 70 такива сгради. \"Всяка година има светкавица или нещо друго, което разрушава покрив или кула\", каза пред АП Хуан Антонио Ераес, отговарящ за превантивното опазване в Испанския институт за културно наследство. През 1985 г. кулата на главната люксембургска катедрала се подпали и изгоря. През 2004 г. пожар в библиотеката \"Херцогиня Ана Амалия\" в германския град Ваймар предизвика щети, оценявани на 80 милиона евро. През 1996 г. в Италия историческата сграда на операта Фениче във Венеция беше унищожена от пожар, а година по-късно същото се случи с торинския храм \"Света плащаница\". Доста често пожарите стават по време на реставрационни работи. Миналата година сградата на училището по изкуствата \"Макинтош\" в Глазгоу беше опустошена от пламъци за втори път за четири години, докато приближаваше краят на проект за реставрация на стойност много милиони лири. През 1994 г. в Испания театърът \"Лисеу\" - Барселонската опера - беше унищожен почти изцяло при пожар, причинен от искра, попаднала върху завеса по време на рутинен ремонт. Експерти казват, че онова, което не достига, е постоянно внимание и редовна поддръжка, които може да помогнат да се избегне необходимостта от големи реставрационни работи. Това обаче струва пари. Проблемът беше влошен от бюджетите на икономии, които много европейски страни приеха след финансовата криза през 2008 г. и по време на продължилата с години след това дългова криза в Европа. След съкращенията с цел икономии, каза Рикнер, \"имате нужда от драстични реставрационни работи, които или не правите, или ги правите зле или евтино. И това може да доведе до пожари\". Ераес иска властите да пренасочат вниманието си към превенцията вместо само да реагират на катастрофите. \"Ремонтът или реставрацията трябва да бъдат смятани за провал на опазването\", каза той. \"Ще харчим пари за поддръжка, но ще ограничим до минимум потенциалните бъдещи щети. Наврачич изрази подобно мнение. \"Не бива никога да забравяме, че бездействието, липсата на поддръжка или липсата на превенция също имат цена\", каза той. Проблемът е, че превенцията е практически невидима, но големите реставрации могат да бъдат предимство за политиците, които прережат лентата. Пожарът в \"Нотр Дам\" едва беше угасен, когато двама от най-богатите мъже във Франция, съперничещи си магнати милиардери, обявиха бляскави, конкуриращи се дарения от стотици милиони евро за възстановяване на парижката катедрала. Даренията за \"Нотр Дам\" в момента надхвърлят 1 милиард евро (1,12 милиарда долара) - приблизително колкото френския национален бюджет за реставрации за три години. Този масиран прилив на дарения прави лошо впечатление на тези, които от години молят за няколко хиляди, за да възстановят локален, но ценен паметник. \"Сега видяхте, че проблемът не е в парите\", каза Куадвлиг-Михайлович. \"В това има поука. Не бихме ли могли да инвестираме по-малки суми, и не само за най-големите и еблематични паметници?\" ЕС е отделил 4,7 милиарда евро (5,28 милиарда долара) за реставрации в бюджета за 2014-2020 г., в допълнение към усилията на отделните страни. Докато държавното финансиране се изчерпва, националните правителства все по-често търсят частни донори за реновиране на важни паметници. През последните години в Италия компанията за производство на луксозни обувки \"Тодс\" спонсорира обновяването на Колизея, модна къща \"Фенди\" помогна на фонтана \"Треви\", а \"Дизел\" финансира подобрения на венецианския мост \"Риалто\". \"Трябва да инвестираме повече, но това е обща отговорност на правителствата, бизнеса и гражданите в Европа\", каза Наврачич. Страните ще жънат ползите от подобни разходи с години. Само във Великобритания и Франция туризмът достига 7 на сто от брутния им вътрешен продукт, съответно около 150 и 170 милиарда евро (около 170 милиарда долара и 190 милиарда долара) годишно. Някои казват, че световноизвестни паметници като \"Нотр Дам\" са движещата сила зад подобен туризъм и заслужават повече уважение. \"Културното наследство е златна мина. Не можете да я експлоатирате и след това просто да изоставите мината и да се насочите към друга. То е нещо, което наистина трябва да цените\", заяви Куадвлиг-Михайлович.", "date": "2019.04.22", "title": "АП: Все едно катедралата \"Нотр Дам\" реши да се подпали, за да бие тревога"}
{"url": "https://www.faktor.bg/bg/articles/podadeni-sa-pet-oferti-za-kontsesiyata-na-letishte-sofiya", "text": "Пет оферти от международни компании с богат опит в сектора са подадени за концесията на Летище София. В момента комисията за провеждане на процедурата проверява дали подадените заявления отговарят на изискванията на тръжната процедура. Финансовите и технически оферти на допуснатите участници ще бъдат отворени на 9 май 2019 г. в открито заседание. Цялата документация по проекта е публикувана на уебсайта на летището и е достъпна за обществеността, за да се гарантира прозрачност на процеса. Това съобщиха от Международната финансова корпорация (МФК/IFC). Международната финансова корпорация (МФК/IFC), член на Групата на Световната банка, и Европейската банка за възстановяване и развитие (ЕБВР) подпомагат Министерството на транспорта, информационните технологии и съобщенията при провеждането на търга за концесията на летище София с прилагането на най-добрите световни практики. \"Ставаме свидетели на налагането на България като привлекателна инвестиционна дестинация в региона'', е заявил Фабрицио Дзарконе, постоянен представител на Световната банка за България, Чехия и Словакия, цитиран в съобщението. Според него ефективно работещите институции, които гарантират равнопоставеност на инвеститорите в съчетание с прилагането на регламентите на ЕС, са от изключителна важност за отключването на икономическия потенциал на страната. \"ЕБВР със задоволство отбелязва, че концесията привлича петима международни играчи с богат опит и доказани успехи в сектора\", смята Лариса Манастърли, директор на ЕБВР за България. ,,Целта е да изберем солиден международен оператор с възможности да развие летището, за да отговори най-добре на нуждите на пътниците и на българската икономика. Това ще е добра новина и сигнал и за други инвеститори, които се надяват да дойдат в България'', е посочила тя. През последните две десетилетия в световен мащаб се наблюдава тенденция управлението на летищата да се поема от частния сектор, като в повечето случаи се използва моделът на публично-частно партньорство (ПЧП), включително чрез договори за концесия. В Европа през 2016 г. 41 на сто от всички летища имат частни акционери, което представлява увеличение с 22 на сто от 2010 г. насам. ,,Чрез привличането на частен капитал и експертиза, летищните концесии могат да донесат значителни икономически ползи, като стимулират растежа на туризма, увеличат товарните превози и повишат качеството на услугите за пътниците. Всичко това води до намаляване на фискалната тежест за правителствата'', е отбелязва Георги Петров, мениджър ПЧП инфраструктурни проекти за Европа и Централна Азия на IFC. Правителството на България цели да постигне подобни резултати за страната с концесията на летище София. Съгласно условията на концесията цялата летищна инфраструктура и активи остават собственост на държавата. На частния партньор ще бъдат предоставени права да управлява летището за срока на концесионния договор. На 5 юли 2018 г. правителството стартира открита, конкурентна тръжна процедура, за да избере най-квалифицирания партньор за управлението на летище София. Инвеститорът, който предложи комбинация от най-високо годишно концесионно възнаграждение и най-добра цялостна визия за устойчиво развитие на летището, ще спечели правото да го управлява. Победителят трябва да плати и фиксираното първоначално възнаграждение от 550 млн. лв.", "date": "2019.04.22", "title": "Подадени са пет оферти за концесията на Летище София"}
{"url": "https://www.faktor.bg/bg/articles/nyama-da-ima-po-visoki-danatsi-za-imotite-v-kurortni-selishta", "text": "За имотите в курортните селища ще се плащат същите местни данъци и такси, както за останалите. Това е записано в проектозакон за промени в Закона за местните данъци и такси, внесен от председателя на бюджетната комисия Менда Стоянова. Промените се налагат, след като Конституционният съд отмени предишните. От началото на тази година влязоха в сила текстове, които засягат собствениците на \"втори\" жилища в курортните селища. Общинските съвети трябваше да гласуват по-висок данък сгради - от 5 до 7 на хиляда върху данъчната оценка за имотите в планински и морски курорти от национално значение и от 4,5 до 6 на хиляда за имотите в останалите населени места, определени като курорти. Още миналата година президентът Румен Радев наложи вето на тези текстове, а след като то бе преодоляно в пленарната зала, беше сезиран Конституционният съд. В началото на април той ги обяви за противоконституционни. Заради това сега председателят на бюджетната комисия Менда Стоянова предлага нови текстове, според които местният налог се изравнява с този за останалите имоти, а именно -  между 0,1 до 4,5 на хиляда от данъчната оценка. В текстовете са приложени и указания за заварено положение, тъй като част от собствениците вече може да са платили данъка си.", "date": "2019.04.22", "title": "Няма да има по-високи данъци за имотите в курортни селища"}
{"url": "https://www.faktor.bg/bg/articles/otvoriha-ofertite-za-dostavka-na-dva-novi-patrulni-koraba-za-vms", "text": "В Министерството на отбраната бяха отворени офертите на фирмите допуснати до конкурса за доставка на два нови патрулни кораба за военноморските ни сили. Стойността на сделката е близо 1 млрд. лева., а първият кораб трябда да влезе на въоръжение след 2 години. Точно в 10 часа бяха отворени офертите на фирмите, допуснати до конкурса за доставка на нови бойни патрулни кораби. Това са българската \"Делфин\", немската \"Люрсен\" и италианската \"Финкантиери\". Стойността на сделката е 984 млн. лв., като първият кораб трябва да бъде доставен през 2020 г., а вторият - през 2024 г. Зам.-министърът на обраната Анатоли Величков обясни какво ще бъде предназначението на новите кораби. \"Борба с надводен, подводен, въздушен противник, контрол на корабоплаването, борба с асиметрични заплахи и способности за радиоелектронна борба\", посочи Анатолий Величков. Победителят в конкурса ще бъде определен на базата на четири критерия: - способности на кораба - цена - индустриално сътрудничество - логистична поддръжка. Оценката ще бъда на два етапа. \"Първо, ще бъдат оценени техническите характеристики на предложението, след което ще работи комисията по втория период, който фактически ще бъде посветен на оценка на ценовото предложение от страна на участниците\", уточни контараадмирал Митко Петев, командир ВМС и добави, че на 29 май ще бъдат отворени ценовите предложения на трите фирми, след което междуведомствената комисия изготви окончателното класиране, което ще бъде внесено в Министерския съвет.", "date": "2019.04.22", "title": "Отвориха офертите за два нови патрулни кораба за ВМС"}
{"url": "https://www.faktor.bg/bg/articles/ruhna-chetirietazhna-sgrada-v-istanbul", "text": "Четириетажна сграда рухна в истанбулския квартал „Кяътхане“. Жилищната постройка беше опразнена по-рано днес, след като преди това рухна подпорната стена на изкоп за основи на сграда в близост до нея. Поне още една сграда в близост е била опразнена поради опасения почвата под нея да не се свлече. Не се съобщава за пострадали в резултат на инцидента.", "date": "2019.04.22", "title": "Рухна четириетажна сграда в Истанбул"}
{"url": "https://www.faktor.bg/bg/articles/prokuraturata-za-zapisa-na-yoncheva", "text": "В момента, в който Елена Йончева реално предостави нещо по записа „Ало, Банов съм“, ще го изследваме, дотогава са само приказки пред камерите. Така временно изпълняващият ръководител на Специализираната прокуратура Димитър Петров, коментира изказването на водачката на листата на БСП Елена Йончева. Днес тя атакува прокуратурата с обвинения, че се опитва да потули информация по случая с Боил Банов. „В момента, в който го предостави, мога да коментирам. Когато предостави каквото и да е било, може да се оценява дали е относимо, ново или не повтаря други данни, които ние сме събрали“, посочи Димитър Петров. „Трябва да се направи сравнение, дали това, което е дадено вече го имаме. Ще чуем какво има в този запис“, каза още той.", "date": "2019.04.22", "title": "Прокуратурата: Без автентичния запис \"Ало, Банов\" са само приказки на Йончева пред камерите"}
{"url": "https://www.faktor.bg/bg/articles/sarbiya-daryava-1-milion-evro-za-notr-dam", "text": "Сръбското правителство реши да изпрати на Франция финансова помощ от 1 милион евро за възстановяването на парижката катедрала Нотр Дам, пострадала при пожар на 15 април, предаде агенция Бета. Правителството съобщи, че с това решение потвърждава вековното приятелството с френския народ и желанието да се възстанови и отвори по-скоро този символ на френската и световната цивилизация. Френският президент Еманюел Макрон заяви, че за реконструкцията на катедралата ще са нужни най-малко пет години, но според специалисти възстановяването й може да отнеме и 15 години. Причините за пожара в Нотр Дам още не са установени със сигурност, но засега се изключва възможността за умишлен палеж.", "date": "2019.04.22", "title": "Сърбия дарява 1 милион евро за \"Нотр Дам\""}
{"url": "https://www.faktor.bg/bg/articles/novini/svyat/zelenski-parvata-mi-zadacha-e-da-varna-vsichki-politicheski-zatvornitsi-i-voennoplennitsi-ot-rusiya", "text": "Новоизбраният украински президент Володимир Зеленски заяви, че първата му задача ще бъде да постигне освобождаването на всички украински затворници, пленени по време на конфликта в източната част на страната, предаде Ройтерс. \"Ние ще продължим до край преговорите, за да се постигне прекратяване на огъня\", каза кандидатът от партия \"Слуга на народа\" след първите резултати от екзитпол анкетите, сочещи го за безспорен победител на балотажа на президентските избори. \"Задача номер едно - да върнем всички наши затворници, всички пленници. Ще направя всичко, за да върнем нашите момчета у дома. Всички наши затворници, без изключение\", увери Зеленски на пресконференция в щаба си. Той заяви, че в най-скоро време ще представи план за действия за прекратяване на огъня в Донбас и че смята да ускори Минския процес. \"Ние ще водим много мощна информационна война, за да бъде прекратен огънят в Донбас. Скоро ще оповестим нашия план за действия\", посочи Зеленски, цитиран от ТАСС. Зеленски даде да се разбере, че смята да смени ръководството на Генералния щаб на Въоръжените сили на Украйна, както и да назначи нов главен прокурор на мястото на Юрий Луценко. Във видеообръщение, разпространено в \"Телеграм\" от изборния му щаб, Зеленски заяви, че неговата победа на президентските избори в Украйна представлява обединителен фактор за страната, съобщи ТАСС. \"Главното, което направихме, е, че обединихме нашата страна, нашия живот, нашия народ. Благодаря\", каза Зеленски след оповестяването на резултатите от екзитпол анкетите, според които той печели на балотажа над 70 процента от гласовете, близо три пъти повече от действащия държавен глава Петро Порошенко.  (БТА)", "date": "2019.04.22", "title": "Зеленски: Първата ми задача е да върна всички политически затворници и военнопленници от Русия"}
{"url": "https://www.faktor.bg/bg/articles/fandakova-podhvashta-vsichki-obshtestveni-porachki", "text": "Столичният кмет Йорданка Фандъкова стартира проверки на обществените поръчки в София. \"Всички конкретни случаи на обществени поръчки, които засягат Столична община ще ги проверим, а когато има конкретни предложения за подобряване на организацията, разбира се съм готова да ги приема\", заяви Фандъкова. Фандъкова обясни, че е имала среща с представители на Камарата на архитектите в България в края на миналата седмица и са коментирали активното участие на архитектите в процеса на проектиране, одобряване и утвърждаване. Именно от Камарата аламрираха, че за укрепването на училище в с. Панчарево са дадени 4 дни за изготвянето на проекта. „Както Камарата, така и Съюзът на архитектите са участвали и са били членове на журито, което одобри проектите, както за втора зона на ул. „Граф Игнатиев“, така и за четвърта зона. Сега, обаче, когато трябва да обясняваме проекта, някак си въпросите са само към мен, а не към проектантите, които са участвали в одобряването на тези проекти“, заяви Фандъкова.", "date": "2019.04.22", "title": "Фандъкова подхваща всички обществени поръчки в София"}
{"url": "https://www.faktor.bg/bg/articles/novini/svyat/zemetresenie-ot-6-3-raztarsi-filipinite", "text": "Земетресение с магнитуд 6,3 разтърси днес централната част на Филипините, съобщи Геоложкият институт на САЩ, цитиран от Ройтерс. Според местни сеизмолози трусът е бил с магнитуд 5,7, предаде ДПА. Епицентърът е бил в град Кастийехос, провинция Самбалес, на 60 километра северно от Манила. Трусът е бил усетен силно в района на филипинската столица и в съседните провинции Пампанга, Булакан и Кавите, предаде БТА.", "date": "2019.04.22", "title": "Земетресение от 6,3 разтърси Филипините"}
{"url": "https://www.faktor.bg/bg/articles/novini/balgariya/blizo-3000-sa-trudovite-zlopoluki-u-nas-za-minalata-godina", "text": "У нас 92 души са загинали при трудови злополуки през миналата година. Най-голям брой фатални инциденти са регистрирани в секторите на строителството и сухопътния транспорт, показва статистиката на синдикатите. В памет на загиналите на работните си места, днес синдикати и граждани пуснаха в небето 92 черни балона. На всеки 15 секунди един човек в света умира на работното си място. У нас на всеки 4 дни един работник умира. Страната ни се нарежда в началото на негативната класация в ЕС за брой смъртни случаи на работното място - два пъти повече от средното ниво за страните-членки. Причината е, че работодателите все още масово не влагат достатъчно средства за безопасни условия на труд. Някои \"свалят летвата\" в подбора на кадри. \"Задълбочаващата се у нас липса на кадри с необходимата квалификация води до компромиси от страна на работодателите, които наемат недостатъчно добре подготвени работници, особено в рисковите сектори\", заяви д-р Иван Кокалов - вицепрезидент на КНСБ. Социалният министър Бисер Петков окачестви безопасната работна среда като общ дълг на правителство, синдикати и бизнес. Близо 3000 са трудовите злополуки у нас през миналата година. Най-често те са регистрирани в секторите търговия, държавно управление и строителство. Голяма част от инцидентите обаче не се докладват и остават скрити зад вратите на предприятията. Инспекцията по труда е констатирала над 85 000 нарушения на изискванията за осигуряване на здравословни и безопасни условия на труд. Най-често подаваните сигнали са свързани с лоши условия на работа в горещите месеци. Работници се оплакват от температури от над 40 градуса в работните помещения. Друга тревожна тенденция - голяма част от трудовите злополуки у нас не се докладват и остават скрити зад вратите на предприятията.", "date": "2019.04.22", "title": "Близо 3000 са трудовите злополуки у нас за миналата година"}
{"url": "https://www.faktor.bg/bg/articles/novini/svyat/alzhirskite-vlasti-arestuvaha-petima-miliarderi", "text": "Петима алжирски милиардери, някои от тях близки от експрезидента Абделазиз Бутефлика, бяха задържани в рамките на антикорупционно разследване, съобщи днес държавната телевизия, цитирана от Ройтерс. Единият от петимата арестувани е Исад Ребраб, смятан за най-богатия човек в северноафриканската страна, е активен в бизнеса с храни и захар. Останалите четирима са братя от фамилията Кунинеф. Ребраб е шеф на семейна компания, която внася захар от Бразилия и след рафинирането ѝ я реекспортира в Тунис, Либия и други държави от Близкия изток. Кунинеф са близки до Бутефлика, който управляваше Алжир в продължение на 20 години. Той се оттегли преди 3 седмици на фона на масови протести срещу управлението си. Арестът идва, след като главнокомандващият алжирската армия генерал Гаид Салах заяви миналата седмица, че очаква членове на управляващия елит да бъде съдени за корупция.", "date": "2019.04.22", "title": "Алжирските власти арестуваха петима милиардери"}
{"url": "https://www.faktor.bg/bg/articles/dimitar-ganev/-nyama-usloviya-za-prevrat-u-nas", "text": "Няма нова политическа линия нито от страна на президента, нито от страна на премиера. Радев демонстрира старата линия на конфронтация. Имаме радикализиране на говоренето от петък насам. Но чак за преврат и активизиране на генералитета - няма условия у нас. Това е част от противопоставянето ГЕРБ-БСП. Това коментира в студиото на Нова ТВ политологът Димитър Ганев. Той изтъкна, че сблъсъкът между БСП и ГЕРБ се изостря. Това става още по-отчетливо, след като стана ясно, че Иво Христов е поставен на избираемо място в листата на социалистите. Това породи и критиките към Радев, които имат реални измерения - че подкрепя БСП. Ганев изтъкна, че прогнозата на ТРЕН, че БСП изпреварва ГЕРБ, са моментна снимка, което не дава отговор какви ще бъдат реалните резултати на евроизборите. Активността на изборите ще бъде една от най-ниските дори от 2014  г. Скандалите не нанасят само щета върху управляващите, а отдалечава обществото от цялата управляваща класа, добави Ганев. Битката между ГЕРБ и БСП е в много малка статистическа грешка. Очакват ни ожесточени седмици на противопоставяне между двете политически формации, подчерта политологът.", "date": "2019.04.22", "title": "Димитър Ганев: Очакват ни седмици на ожесточена битка между ГЕРБ и БСП"}
{"url": "https://www.faktor.bg/bg/articles/rumen-petkov-1-1", "text": "Боян Дуранкев е по-добрият и по-силен кандидат от Елена Йончева за Европарламента. Това заяви в студиото на Нова ТВ Румен Петков, лидер на АБВ. Той е изключително интелигентен, много подготвен и корав човек. Той ще покани на дебат другите водачи на листи. Дуранкев има една много хубава идея - Денят на отворените врати - да видим апартамента на един български професор. Това е много силна заявка за почтеност и компетентност, добави Петков. Той изтъкна, че няма друга листа с такава интелектуална мощ, в която голяма част от нашите кандидати са млади хора, като тази на \"Коалиция за България\" .  Румен Петков обясни и защо не са направили коалиция с БСП. Ние предложихме на БСП да се състави широк ляв формат. Но БСП отказа. Искахме по този начин да кажем на българските граждани, че имат солиден социален формат, който ще защитава интересите ви, посочи лидерът на АБВ. Според политика смяна на модела - това ми звучи забавно, да не кажа неприлично. Защото Нинова добре познава модела и на Иван Костов, и на тройната коалиция, когато премиер беше Сергей Станишев. Кой модел ще сменя лидерът на БСП, попита риторично Петков и добави: По този начин - с липсата на политически диалог и с постоянни външни и вътрешни скандали, няма как да се смени модела, аргументира позицията си Петков. Той обаче подчерта, че голямата битка на \"Коалиция за България\" е срещу ГЕРБ.", "date": "2019.04.22", "title": "Румен Петков: Говоренето на Нинова за смяната на модела е неприлично"}
{"url": "https://www.faktor.bg/bg/articles/kandidatat-za-chez-evrohold-tarsi-154-mln-leva-chrez-novi-privilegirovani-aktsii", "text": "“Еврохолд“, който води преговори за закупуване на българските активи на ЧЕЗ, ще търси 154 млн. лева от капиталовия пазар чрез нови привилегировани акции, решиха акционерите на холдинга на извънредно Общо събрание. Акционерите на “Еврохолд“ взеха решение да емитират на пазара привилегировани акции с номинал един лев и емисионна стойност от 1,95 лева, съобщават от холдинга. Става дума за 80 млн. нови акции, с които е увеличен капиталът на дружеството. Набраните средства ще бъдат използвани за подсилване на капиталовата позиция на групата, както и в подкрепа на нейната експанзия, категорични са от “Еврохолд“. От компанията не упоменато изрично ЧЕЗ в съобщението си. Факт е обаче, че в момента именно “Еврохолд“ води ексклузивни преговори за придобиване на българските активи, а както от самото дружество твърдят, сделката трябва да се финансира чрез собствени средства и подкрепа от западноевропейски банки.", "date": "2019.04.22", "title": "Кандидатът за ЧЕЗ “Еврохолд“ емитира на пазара привилегировани акции"}
{"url": "https://www.faktor.bg/bg/articles/frenskiyat-poslanik-blagodari-na-balgariya-za-saprichastnostta-za-notr-dam", "text": "Френският посланик у нас Ерик Льобедел благодари на българската държава и гражданите за съпричастността за възстановяването на парижката катедрала „Нотр Дам“ и определи предложената помощ като много щедра. Във Велико Търново Льобедел посочи, че конкретната подкрепа ще бъде заявена след приключване на оценката на щетите. Дипломатът припомни думите на френският президент Еманюел Макрон, че катедралата „Нотр Дам“ ще бъде възстановено до пет години. „За да се случи това, ще имаме нужда от огромна подкрепа“, посочи посланик Ерик Льобедел: „Ние ще имаме нужда от помощта на всички творци и занаятчии, работещи в съответната област, за възстановяването на „Нотр Дам“, не само във Франция, но в цяла Европа“. Във Велико Търново Ерик Льобедел връчи на университетски преподавател и учител ордена на френското просветно министерство „Кавалер на академичните палми“.", "date": "2019.04.22", "title": "Френският посланик благодари на България за съпричастността за „Нотр Дам“"}
{"url": "https://www.faktor.bg/bg/articles/mestan-si-iska-otnetata-shofyorska-knizhka", "text": "Лидерът на ДОСТ Лютви Местан, който е обвинен за смърт по непредпазливост след катастрофа, е пуснал жалба до съда, с която настоява магистратите да му върнат свидетелството за управление на автомобил, съобщи вестник \"24 часа\". Това става дни, след като политикът обжалва гаранцията, с която е на свобода.  Политикът е обвинен за причинена смърт по непредпазливост на 6- месечно бебе при катастрофа на 14 април на разклона за село Загорско край Кърджали. Той беше задържан за 24 ч, след което прокуратурата му наложи гаранция от 10 000 лв., която беше отменена от съда, тъй като липсвали доказателства за доходите му. В петък прокуратурата за втори път му наложи същата гаранция от 10 000 лв., след като събра необходимите доказателства за състоянието му.  Лютви Местан има и забрана да напуска страната.  Според обвинението лидерът на ДОСТ е нарушил 2 разпоредби на Закона за движение по пътищата. Първата е, че при завой за влизане в път с двупосочно движение шофьорът трябва да навлезе по възможно най-краткия път в дясната лента. Втората - предвижда, че шофьорът, приближаващ се към кръстовище, трябва да се движи с такава скорост, че при необходимост да може да спре и да пропусне участниците в движението, които имат предимство.", "date": "2019.04.22", "title": "Местан си иска отнетата шофьорска книжка"}
{"url": "https://www.faktor.bg/bg/articles/hristo-angelichki-opravdan", "text": "Апелативният спецсъд оправда бившия зам.-външен министър от кабинета \"Борисов 2\" Христо Ангеличин за безстопанственост. Тричленен състав, оглавяван от съдия Галя Георгиева, отмени наложената му на първа инстанция условна присъда от 2 г. с 4-годишен изпитателен срок. Ангеличин е подсъдим за това, че като зам.-министър не упражнил контрол върху работата на директорите на Дирекция \"Бюджет и финанси\", Дирекция \"Сигурност\" и Дирекция \"Управление на собствеността и материалнотехническо осигуряване\" във Външно. От това настъпили щети за 214 709 евро. Според обвинението това била цената на 12 телефонни централи, закупени от фирма \"Балкантел\" на завишени цени. Реални щети обаче няма, тъй като парите били върнати на министерството. Осъдителната присъда, която бе обявена от второинстанционния съд за незаконосъобразна, бе прочетена от съдия Вилислава Ангелова. Разследването на прокуратурата започна след сигнал на депутата от БСП Кристиан Вигенин, който бе външен министър в правителството на Пламен Орешарски. Окончателна дума по делото ще има Върховният касационен съд, ако прокуратурата реши да протестира присъдата, предаде Дир.бг. Срещу Ангеличин има и друго дело за т.нар. самолетни билети, по което е съпроцесник с Даниел Митов. На първа инстанция Ангеличин получи 4 г. затвор, а Митов беше оправдан. Предстои делото да се решава в апелативния спецсъд.", "date": "2019.04.22", "title": "Съдът оправда Христо Ангелички по делото за безстопанственост"}
{"url": "https://www.faktor.bg/bg/articles/kola-ubi-peshehodets-na-myasto", "text": "Възрастен мъж почина, след като бе блъснат на пешеходна пътека в Русе. Инцидентът е станал днес около 11.15 часа, съобщиха от ОД на МВР – Русе. Произшествието е възникнало на улица „Плиска” в крайдунавския град. Към мястото веднага са изпратени екипи на „Пътна полиция“. Установено е, че лек автомобил с русенска регистрация, управляван от 71-годишен водач, е блъснал мъж на 95 години, пресичащ пътното платно отляво надясно на маркирана пешеходна пътека. Пешеходецът е издъхнал на място. Дежурна оперативна група извършва оглед. Причините за възникване на катастрофата се изясняват. По случая е образувано досъдебно производство. На водача е извършена проверка с техническо средство за употреба на алкохол, която е дала отрицателен резултат.", "date": "2019.04.22", "title": "Кола уби на място пешеходец"}
{"url": "https://www.faktor.bg/bg/articles/georgi-harizanov-18-ta-godina-nyakoi-podtsenyavat-borisov", "text": "Политическият анализатор Георги Харизанов от Института за дясна политика, заяви пред бТВ, че сагата с апартаментите ще продължи. \"Има твърдо намерение и воля от страна на Борисов за това\", категоричен е той. \"Законът ще разшири своя обхват. Ще обхване общински съветници, служители в общини, чиновници, включително на ниско ниво, чиновници навсякъде, където има корупцонен риск, нотариуси, частни съдебни изпълнители, хора, които боравят с финансите на други хора - банки, финансови институции, пенсионни фондове. Това пролетно почистване на политическата среда, а и на публичната, ще продължи и ще се свърши веднъж завинаги, защото имайте предвид че никой досега не го е свършил. Коварството на прехода се изразяваше в едни формални декларации , които се подхвърляха в Сметната палата, имаше административни глоби и няма нито един политик, който да е разследван от прокуратурата и да е осъден за всичките тези 30 години. В това антикорупционно законодателство сега има да се отстраняват още недостатъци\", посочи Харизанов.  \"Никой от нас не живее в аквариум. Борисов е човек, който 18-та година продължава да бъде подценяван. Нали не си мислите, той да не е наясно, че по места има хора, които са го виждали само по телевизора и се изживяват на местно ниво като дерибеи и феодали на гърба на политическа партия ГЕРБ.\"  \"След като е започнат този процес, той ще бъде довършен и има всичката воля в негово лице. Това ще донесе позитиви, защото нито една партия досега не се е заравяла в тайните на политиците за целия преход до момента. Президентът Радев говори да се извадят и офшорните фирми, но това не е толкова лесно. Ако беше лесно, той никога нямаше да назначи Елена Йончева и след това да я уволнява. До ден днешен не е дал обяснение защо я отстрани. Никой досега е е проявил смелост за такова законодателство и за започване на пролетно почистване. Чисто математически ще има много пострадали от това законодателство и най-вероятно много от тях ще са от ГЕРБ. Но така се прави\", посочи още Харизанов.", "date": "2019.04.22", "title": "Георги Харизанов: Борисов е с твърдо намерение да се разровят тайните на политиците за целия преход"}
{"url": "https://www.faktor.bg/bg/articles/sadat-varna-knizhkata-na-lyutvi-mestan", "text": "Окръжният съд в Кърджали отмени постановлението на прокуратурата, с което свидетелството за правоуправление на лидера на ДОСТ бе временно отнето като част от мярката за неотклонение. Припомняме, че Местан входира жалба с искане да му бъде върната шофьорската книжка. Според магистратите, от събраните до момента данни по случая с Лютви Местан не се установява разследваното деяние да се отличава с по-висока от типичната за този вид престъпления обществена опасност. Определението на съда е окончателно, съобщи rodopi24.com. В петък на лидера на ДОСТ бе наложена мярка за неотклонение „Парична гаранция” в размер на 10 000 лева.", "date": "2019.04.22", "title": "Съдът върна книжката на Лютви Местан"}
{"url": "https://www.faktor.bg/bg/articles/30-godini-zatvor-i-450-000-lv-kravnina-za-severin-krasimirov", "text": "Обвиненият за убийството на журналистката от Русе Виктория Маринова беше осъден на 30 години затвор. 21-годишния Северин Красимиров поиска съкратен процес и се призна за виновен. Убийството предизвика вълна от съпричастност към жертвата и искане за справедливо наказание към извършителя. В последната си дума пред съда Северин Красимиров заяви, че много съжалява за стореното и иска да върне времето назад. Той се извини на родителите на Виктория и каза, че признава вината си. Свекърът на Виктория Румен Максимов сподели, че дъщеричката й приема болезнено загубата на майка си и всеки ден пуска балони с надпис: \"Мамо, обичам те!\" Така или иначе животът върви. Ние сме длъжни да се съвземем, защото остана едно малко дете, което се нуждае от подкрепа. Отнето му е най-скъпото - майка му\", заяви в ефира на Нова телевизия Максимов. Той настоява и за промени в Наказателния кодекс. \"Условно е да се говори за справедливост. Едва ли може да се получи такава присъда. Справедливата присъда би била само доживотната. Неговият защитник го е посъветвал да се възползва от член 27\", посочи Максимов. \"Призовавам хората, имащи законодателна инициативна относно този прословут член 27. Всеки среднограмотен юрист може да напише алинея, в която да се казва, че извършителите на особено тежки престъпления не могат да се възползват от тази привилегия\", завърши той. За постановяването на присъдата бяха използвани самопризнанията на Северин Красимиров, дадени по време на разследването, без да бъдат разпитвани свидетели. Убийството на Виктория беше извършено на 6 октомври миналата година. Тялото й беше открито до тенис кортовете в Русе. За четири дни полицията успя да установи извършителя и да го задържи в Германия, където се беше укрил при роднини. Разследването продължи близо половин година и установи, че Северин е единственият извършител на престъплението, което е било продиктувано от сексуални подбуди и не е извършено заради професионалната работа на Виктория Маринова, каквито версии се появиха в първите дни на убийството.", "date": "2019.04.22", "title": "След решението на съда свекърът на убитата  Виктория призова за законови промени"}
{"url": "https://www.faktor.bg/bg/articles/sadat-uvolni-shefa-na-bnt", "text": "Софийският градски съд призна за виновен за шофиране след употреба на алкохол генералния директор на БНТ Константин Каменаров. Той е осъден на 1 година и 3 месеца затвор условно, 3 години изпитателен срок и 600 лв. глоба. Решението е окончателно и не подлежи на обжалване. То потвърждава изцяло решението на първата инстанция.  Окончателната присъда повдига въпроса за това може ли Каменаров да остане начело на БНТ. Според Закона за радиото и телевизията членове на управителните съвети на БНТ и БНР не могат да бъдат осъждани за умишлени престъпления от общ характер.", "date": "2019.04.22", "title": "Край на одисеята с шефа на БНТ - съдът го призна за виновен"}
{"url": "https://www.faktor.bg/bg/articles/spetsaktsiya-v-stolichniya-kvartal-strelbishte", "text": "Столичната полиция провежда акция срещу наркоразпространението в квартал \"Стрелбище\" в София. В момента се извършват претърсвания и разпити. На място има 10 патрулки. Към момента са задържани трима души. Подробна информация ще бъде дадена по-късно тази вечер.", "date": "2019.04.22", "title": "В момента върви спецакция в столичен квартал"}
{"url": "https://www.faktor.bg/bg/articles/politika/na-vseki-kilometar/hibridnata-istoriya-bg-ili-nelineynata-istoriya-na-aprilskoto-vastanie", "text": "По Българската национална телевизия върви едно доста гледано предаване -„История.BG”. Прекопирано от вехти скандинавски и британски формати от 80-те години на миналия век, за нашата не много просветена, но изкушена публика то все още е интересно. Безспорен успех е, че „История BG” прави опит да извади академичните изследвания от кабинетите на родните учени и да превърне българското минало в общностно съпреживяване, каквато е мисията на историята като знание и самопознание. Понякога, особено когато открива нови или качествени събеседници, начинанието е успешно и великолепно. Друг път буксува заради постоянното присъствие на едни и същи лица с техните мантри, но какво да се прави - ние сме малка страна и сме обречени по телевизиите да се въртят едни и същи светила. Често разговорът в ефир става интересен и поучителен дори с онова, което се премълчава от гостите.  Предаването на 20 април 2015 г. бе посветено на Априлското въстание. Националният ефир бе удостоено от присъствието на проф. Андрей Пантев, деканът тогава на Историческия факултет в СУ проф. Пламен Митев, който почти не успя да вземе думата и велеречевития проф. Яни Милачков. Говоренето в студиото бе с подобаващия за темата патос, но глаголенето за Априлското въстание не излезе извън рамките на нашето вътрешно патриотично въжделение за възрожденската епоха. Като изключим бледото маркиране, в кратките 55 минути не остана време да се говори за външно политическата рамка на Априлското въстание и ролята на Русия в тази авантюра. А вглеждането в събитията от преди повече от 140 години през призмата на руската имперска политика на Балканите е задължително, за да можем да видим делото на априлци в тяхната пълнота. Това с нищо не накърнява или не засенчва величието в подвига на българските революционери от 1876 година. Премахвайки историографското сфумато ще оголим още повече драматизма на избора, пред които са били изправени нашите възрожденци и революционери. Само така българската историческа памет може да се обогати с поучителната истина, която ни е нужна винаги, когато се изправим пред нашия пореден освободител и поробител. Покрай руската агресия в Крим и авантюрата в Донбас стана модерно да се говори за „хибридни войни”. Много медии дори бяха готови да обявят режима на Владимир Путин за изобретател на така наречената нелинейна или „хибридна война”. Но трябва дебело да отбележим че събитията на Балканите от 1867 до 1878 година са  които накрая прерастват в открита конвенционална, пълноценна война, за да приключат отново в кървави, хибридни паравоенни действия през 1878-79 година по време на Разложко - Кресненското въстание, албанското въстание на Призренската лига достигнало дори до Скопие или действията на майор Сен Клер в Родопите. От същият вид са и действията на руската имперска политика във вече освободена и обединена България след 1885 година с офицерския преврат, бунтовете и срамните военни чети на русофилите, срещу режима на регентството и Стефан Стамболов. НАЧАЛОТО НА ХИБРИДНАТА ВОЙНА НА БАЛКАНИТЕ ПРЕЗ XIX В. Трудно е категорично да се постави датировката за наченките на хибридните войни на Балканите. За да направим това, отначало се нуждаем от определение на термина „Хибридна война”. Още в първата книга на „Теория на голямата война” озаглавена „Природата на войната” Карл фон Клаузевиц пише следното:  „В борбата всеки противник, с помощта на физическата сила се опитва да повали другия и да сломи съпротивата му. Войната е акт на силата, с която принуждаваме противника да изпълни волята ни. За да победи силата, тя оползотворява всичко онова, което науката и изкуствата предоставят на нейно разположение. В своето развитие силата не познава други предели, освен някои незначителни ограничения, които не отслабват съществено нейната мощ и които тя приема под името международно право.”(1)  Иначе казано, „хибридната война” се подчинява на всички закони на „класическата конвенционална война”, но се води на ръба на така нареченото международно право и най-вече без официално, формално обявяване. Последното днес формално също е нарушение на Международното публично право и подобни действия винаги носят поне в началото си печата на партизанска война или открит граждански конфликт с много насилие извън рамките на закона. А всяко насилие извън рамките на закона се нарича - терор.  Според едно предизвикало доста спорове определение публикувано в проекто-документа на българското Министерство на отбраната \"Визия: България в НАТО и в европейската отбрана 2020\", понятието „хибридна война” е определено, като съчетание на конвенционални методи с похвати от партизанска, информационна война, както и с действия, противоречащи на международното право, които поставят огромно политическо, военно и икономическо предизвикателство пред засегнатите страни. (2)  На срещата на външните министри от НАТО от декември 2015 г. се казва, че „маскировката, .....заедно с тайните операции се явява част от хибридните атаки. При такова нападение не става ясно веднага това война ли е или все още мир.” (3) Ако се върнем преди два века на Балканите, в периода на големия катаклизъм, породен от Великата френска революция и Наполеоновите войни виждаме първото и второто въстание на сърбите, гръцката „Фелики етерия” и последвалите Руско – турски войни от 1806 -1812, и 1828-1829 г. Всички тези външни конфликти, заедно със системните вътрешни проблеми разклащат из основи Османската империя и остро поставят въпроса за бъдещия контрол върху Проливите. Но дори още в тези първи за ХІХ-ти век балкански конфликти виждаме „хибридните” попълзновения на руската империя в Югоизточна Европа при императорите Александър І и неговият брат Николай I. (4) Формално спора между Русия и Западните европейски сили започва да се води за правота на покровителство върху християните в Османската империя. Зад този спор се боричкат много по-насъщни икономически и имперски интереси на Великобритания, Русия, Франция и Хабсбургите. Реално Високата порта превръща правото за покровителство върху християните в разменна монета и се опитва да печели време за болезнено и безуспешно реформиране, като експлоатира противоречията между Великите сили и зараждащите се локални национализми особено сред балканските народи. Печеленето на време от османците също има своята цена за всички играчи, но най-вече за Високата порта. Така се стига до Кримската война 1853-56 г. От конфликта победената Русия и „победителката” Османската империя излизат буквално фалирали и изправени пред предизвикателството, че единственият изход за да оцелеят по-нататък е да се реформират бързо и радикално. Скоростта и темпа на реформите ще решат спора, коя от двете най-стари империи в Източна Европа ще надделее. Първоначално Русия взима превес в реформите и успява да постигне някои успехи на Балканите, но в крайна сметка реформите и в двете империи остават половинчати и непоследователни. За да рухнат в края на Първата световна война през 1917-19 година, заедно Хабсбурската Австро-Унгария. Сръбските въстания и гръцката „Фелики етерия” можем условно да ги приемем, като ехо на събитията предизвикани от Наполеоновите войни и последвалия сложно балансиран мир след Виенския конгрес, на който Русия старателно отстоява тезата да не бъде засяган Източния въпрос. Но събитията поставят началото на оставащите отворени „сръбски”, „гръцки” и „влашко-молдовски въпрос”, които ще се решават в рамките на големия „Източен въпрос”. Изпреварващо развиващите се национализми на нашите съседи са пример и вдъхновение за българите особено в диаспората. В крайна сметка колебливо и с романтично търсене на външна подкрепа от Балканите и Русия българите също започват да се борят за своята политическа, национална и човешка свобода. Но по-ранно формулираните балкански национални проекти са конкуренти на „българския въпрос”, което кара нашите революционни дейци и възрожденци, като догонващи по своето развитие да бързат и да търсят спешно решение за българската свобода с всички средства.  За начало на „хибридната война” довела до изострянето на българския въпрос на Балканите трябва да приемем събитията след Кримската война и то по-специално след разгрома на Хабсбургите и на Франция от Прусия и раждането на обединена Германия през периода 1866 - 1870 г. Това е сигнал за Петербург, че баланса на силите в Европа отново се променя и трябва да се търси ревизия на катастрофалния за Русия Парижки мир от 1856 г. Това не може да стана с открита война, защото Русия не е Прусия по това време. В Русия от времето на Александровските реформи има само хитрини и сълзи, но не и достатъчно „стомана”. Затова дипломацията на княз Горчаков решава до подтикне и провокира търсенето на дипломатическо решение, като не винаги използва съвсем дипломатични средства. Санкт Петербург започва разиграване на картата с Източния въпрос, като максимално се възползва от противоречията в европейския концерт. Осъзнавайки своите ресурсни слабости руската политика по Източния въпрос приема подхода за намирането на „колективни решения”. Формално Парижкия мир отпада през 1871 г. с прословутия циркуляр на Горчаков до столиците на страните гаранти, че Петербург вече няма да спазва наложените след Кримската война отбранителни ограничения в Черно море. Но реално Русия е далеч от позициите, които е имала на Балканите преди поражението. Затова в своите опити да надделее над западното влияние в Османската империя руската политика системно ще се стреми да продължи своята еманципация със Запада. Единият от пътищата за тази еманципация минава през които да отслабят болния човек на Босфора и да предизвикат международна колективна намеса с руско участие.(5) Заради силното английско влияние в Гърция, както и заради френското и австро-унгарското влияние във Влашко и Молдова, а последните като обединена Румъния се явяват преграда за Русия към Балканите Санкт Петербург е принуден да заложи единствено на Сърбия, Черна гора и българите. Географски в Поморавието и по Дунав като автономен държавен потенциал там изпъква единствено Сърбия. Едновременно Белград служи на руската политика като преграда срещу влиянието и копнежите на Виена към владенията на Османската империя в Босна и Херцеговина, Санджак и Солун. Това руско внимание към Сърбия, като балкански Пиемонт на панславизма, (Илия Гарашанин  го прекопирва от антируския проект на княз Адам Чарториски и този антирусизъм е подценен от Петербург.) ще залегнат в начертанието на Илия Гарашанин и ще минират руския панславизъм на Балканите именно отвътре.    ПРОПАГАНДАТА НА СЛАВЯНСКИТЕ КОМИТЕТИ Поучена от предишното си поражение в Кримската война, Русия влага много сили и ресурси в един нов за нея аспект на бъдещия конфликт, пропагандата или това, което днес определяме като „информационна война”. С тази роля се натоварени така наречените „Славянски комитети”, чието сформиране в Русия започва в края и веднага след Кримската война през 1856-58 г. „Славянските комитети” са утвърдени лично от император Александър II през януари 1858 г. В тези комитети разликата между панслависти и просто славянофили е твърде незначителна и неразличима. За сметка на това в руската авторитарна империя и общество от онова време е немислимо да говорим за „Славянските комитети”, като за някаква обществена самодейност в областта на суверенната за императора тема на външната политика. Макар в дейността на комитетите да се включват много видни общественици, които са впрегнати в ролята на онова, което днес в Кремъл на политически жаргон зает от Владимир Ленин наричат „полезни идиоти”, комитетите освен като обществена декорация са едновременно и средство за мобилизиране на интелигенцията. Дейността им насочена извън империята отклонява общественото внимание от вътрешните проблеми и лъкатушещите реформи провеждани от Александър II. Казионният характер на „Славянските комитети” безспорни  личи от факта, че държавното финансиране е 80% от техните разходи. (6) Тук има и един такъв парадоксален момент отбелязан от руския изследовател С. А. Никитин в неговото изследване за „Славянските комитети”. Макар и толерирани от императорския двор, като обществени движения целящи да легитимират действията на властта във външната политика, руските управляващи стават жертва на собствената си пропаганда. Накрая триото от външния министър А. П. Горчаков, военния министър Д. А. Милютин и финансовия министър М. Х. Рейтърн, които по отделно са противници на откритата война с Турция, ще подкрепят войната. Тримата се боят от общоевропейски кофликт, в който Русия отново ще се изправи сама срещу всички и ще изгуби, но в края на 1876 година те на авоз подкрепят военното решение оправдавайки се именно с натиска на обществените очаквания породени от пропагандата на същите организирани и финансирани от самодържавието  „Славянски комитети”.(7) И това се случва въпреки, че до есента на 1875 г. „Славянските комитети” се намират под ръководството на Азиатския департамент в Руското външно министерство, а след това във вътрешен план преминават под попечителството на Вътрешното министерство. Донякъде отговорът на парадокса се съдържа във факта, че дейността на комитетите се разширява понякога стихийно, чрез серия от ескалиращи импровизации на руската балканска дипломация. „Славянските комитети” от първоначално чисто пропаганден, медиен и обществен инструмент, се трансформират до опасно и трудно контролируемо от руско-имперския вертикал на властта  Давайки си сметка за опасната промяна в „Славянските комитети”, след 1879 императорският апарат ще въведе ред и съществени корекции в тази насока. ГОДИНИТЕ ПРЕДИ 1976-та Различните последователно разширяващи се прояви на славянофилска, руска, сръбска, гръцка, протурска или пробългарска пропаганда придобиват формата на онова, което днес изследователите наричат ”въоръжена пропаганда”. Интересен паралел с нашата съвременност е, че записването на руските офицери през 1876 г. за доброволци в сръбската армия за войната с Турция по така наречения план на Р.А. Фадаев става с разрешението на император Александър II. Господарят – император използва същия модел прилаган днес от Владимир Путин при командироването на руските военни като „доброволци” в Украйна. Така наречените кадрови „доброволци” от 1875-76 г. подават оставка или излизат в отпуск, като след това им се гарантира завръщането в армията на същите длъжности и със същите чинове и заплати.  В онези времена Санкт Петербург успешно заплаща лоялността, към руската балканска политика на управляващата династия Обреновичи в Сърбия. Спазарени са и Негошите в Черна Гора, които са на руска казионна издръжка още от времената на Петър І. Дори вождът на сърбите в Босна и Херцеговина Лука Вуколович е платен руски агент. Но съществен проблем за Азиатския департамент е, от кого да откупи българската лоялност или кого да потърси за съдействие сред българите. Така наречените „стари” и техния комитет създаден през 1867 година от граф Николай Игнатиев са лоялни към Русия, но извън диаспората са недееспособни на терен в османските предели на България. През 1867-68 година се провалят Втората българска легия в Белград, четите от Влашко, както и фамозното Тетевенско въстание финансирани от Азиатския департамент на Пьотър Стремоухов и неговия агент сред старите, котленския българин полковник Иван Кошелски и руския консул в Пловдив Найден Геров. Провалът е предизвестен от външната за българите химера на уговаряната от Петербург сръбско-гръцка акция, в които се преплита и съдбата на Критското въстание от 1867 г. Част от руския провал е също и убийството на Михаило III Обренович и заместването му в Белград от неговия  прозападен племенник княз Милан. През 1869 г. Санкт Петербург рязко забива спирачките на своите балкански конспирации, включително заигравките със сърбите и българите. Докато не се уредят отношенията с Прусия и Австро-Унгария, включително и по полския въпрос тръбачът на славянските бунтове срещу Османската империя, баш славянофилът Иван Аксаков и „руският паша” в Царигад Николай Игнатиев, започват да пеят умиротворителни химни към раята с призиви към местните славяни за изчакване.  След големия катаклизъм от 1870-71-ва година Франция на Наполеон ІІІ е елиминирана временно от големия европейски концерт. В Централната част на континента се установява така наречения съюз на тримата императори, в който Берлин се представя за „честен” арбитър по Източния въпрос между Виена и Петербург. Като предварително условие за сключване на съюза Русия признава правото на концесия върху балканските и славянските дела в Османската империя и на Австро – Унгария. Право което дотогава Русия ревниво пази само за себе си. Заради отстояването на това монополно право империята на Романови влиза в пагубната за нея Кримска война. От своя страна Берлин подкрепя настъплението към Балканите на Австро – Унгария, за да компенсира Хабсбургите след тяхното изтласкване от немското пространство на обединения Германски райх. Като жест към Русия Виена и Берлин подмамват руския императорски двор в Тройния съюз с увещанието, че щом владенията на Отоманската империя на Балканите са обречени, то когато му дойде времето наследството на болния босфорски човек ще бъде поделено, като справедливо се отчетат интересите и на Петербург. По същото това време пред очертаващата се импотенция на „старите”, които и без това декларират, че ще вървят безропотно след руската дипломация, в Цариград граф Игнатиев започва все по-активно да търси контакт с така наречените „млади” около БРЦК. Макар хора като Иван Касабов или Васил Левски (Виж книгата „Васил Левски....” София 1946 г. от проф. Христо Гандев) да са прекалено подозрителни за консервативната руска дипломация, макар да са прекалено повлияни от западни идеи, макар да са смятани за опасни със своите революционни методи на пропаганда, свързани с „Млада Европа” и „Млада България”, именно те са хората, които могат да действат на терен. Затова накрая след елиминирането на В. Левски и неговата едва в зачатък Вътрешна революционна организация (ВРО)  в руското посолство край на Босфора, енергичният граф Н. Игнатиев внимателно ще сформира свой собствен български революционен комитет, който ще „командирова” в Гюргево. Това че ние българите обичаме да величаем Гюргевския комитет като пряк приемник на БРЦК, не означава, че не трябва да виждаме истината, че той е сформиран именно в мазетата на руската легация, в цариградския квартал Пера. Същият този временен орган - Гюргевският комитет дори не оставя  свое официално координиращо звено, което да работи като център във Влашко след заминаването на дейците му на юг от Дунав в България. Това става по волята на руските „архитекти”, които смятат, че по този начин ще запазят по-лесно своя контрол над българите, като оставят разединени апостолите и запазят координиращата роля в последващите събития за себе си.(9) РУСИЯ И БЪЛГАРСКОТО РЕВОЛЮЦИОННО ДВИЖЕНИЕ ПРЕЗ 1875 Г. Но да се върнем на българския въпрос от преди 140 години! В началото на 1875 г. по време на голямата криза в БРЦК в Букурещ и сред остатъците от ВРО  на юг от Дунав прекалено младият, но дързък Стефан Стамболов се опитва безуспешно да замести Апостола Васил Левски. Любен Каравелов напуска БРЦК и преминава под влиянието на русофилите във Влашко или т.нар. „старите” от „Добродетелната дружина”. Стефан Стамболов е познат на граф Николай Игнатиев още от времето на борбите за Църковна независимост в Цариград, когато самонадеяният юноша също неуспешно се опитва да съм прилепи към българските нотабили. Познат е на руските власти и като недоучил семинарист изгонен от Одеса. Та този 21 годишен съмнителен субект получава на „Истиклял” в града край Босфора руски паспорт и с него успява да избяга в Одеса от издирващите го турски власти. От там се прехвърля в Букурещ. През пролетта на 1875 година Христо Ботев, Стефан Стамболов и Иван Драсов се опитват да възобновят БРЦК, за да подемат отново подготовката за общонародно въстание. Духовете са особено приповдигнати след избухването на сръбското въстание в Босна и Херцеговина през лятото на същата година. Славянските комитети в Русия заедно с финансовата и политическа пропаганда на Австро-Унгария от своя страна не само енергично са работили за избухването на сръбското въстание, но започват да подкрепят развоя на събитията в Босна и Херцеговина с оръжия, пари и доброволци. Целта на Петербург и на Виена е да предизвикат ограничена международна намеса, която чрез една дипломатическа конференция в Цариград да доведе до увеличаване самоуправлението на славяните в Османската империя, без обаче да се стигне до общоевроепйска конфронтация или военен сблъсък с Високата порта. Руските и австроунгарските сметки са от поредното изостряне на Източната криза Дунавската монархия да получи доминация над Босна и Херцеговина, а Романови да си върнат отнетата от Парижкия договор Бесарабия. За разлика от австрийците в надиграването Граф Игнатиев има още един скрит коз в ръкава. Това са българите, които ще използва, когато прецени за необходимо и които най-вече се подчиняват единствено на руската дипломация. Тези конкретни разигравания и цели не са известни на българската емиграция във Влашко. С приповдигнат дух българските дейци отвъд Дунав чувстващи се принизени и изоставащи от съседните нам свободни и полусвободни държавици всячески и бързо се стремят да се включат в нарастващото напрежение на Балканите. Планът е набързо да се подготви въстание, което да избухне и да представи пред великите сили „българския въпрос”, който също спешно се нуждае от решаване. (Публицистиката на Ботев от този период е особено показателна в това отношение.) Така през август 1875 година е взето решението за подготовката на Старозагорското въстание, което трябва да бъде самостоятелна българска акция с комитет отвътре и чети отвън, но подобна акция не може да се осъществи без помощта на Русия и Сърбия и най-вече благословията на Петербург. За целта Димитър Ценович заминава в Белград, а Христо Ботев е изпратен в Одеса, където да влезе във връзка със Славянските комитети и властите, за да търси оръжие за бъдещите въстаници. Тогава е взето и авантюристичното решение за изпращане на диверсионна група в Цариград, която начело със Стоян Заимов да подпали султанската столица. В своите спомени Никола Обретенов пише, че през 1875 г. Стамболов се среща тайно с граф Игнатиев и поискал руска помощ за предстоящото въстание, на което умелият дипломат му отговаря: „Русия нищо не може да направи сега за България, ако българите сами не дадат повод за това”.(10) По същото време цялата руска дипломация на Балканите по нареждане от Петербург внушава на българските революционни дейци, че сега не му е времето, да се бунтуват срещу султана.  С всички средства и по всички канали българите са спъвани и сдържани от размирни начинания. Можем само да се досещаме, че руската дипломация иска без разпалването на нови конфликти и излишни допълнителни напрежения да постигне своята цел за отстъпки от Османската империя, чрез една мирна конференция, повод за свикването наа която да е вече избухналото въстание в Босна и Херцеовина. В Петербург не са слепи, че немският канцлер Ото фон Бисмарк се стреми да сблъска на Балканите Русия, Австро-Унгария и Османската империя, като запази за себе си ролята на арбитър, който ще печели от споровете на останалите. Един допълнителен нов български бунт ще наложи на Русия нуждата да се ангажира още по-категорично на Балканите, за което тя в момента все още не се чувства готова. Затова край Нева имат известни резерви, към все по-агресивните действия на Игнатиев. Това личи и от отказа който Христо Ботев получава в Одеса. На 19 септември 1875 г. нашият революционер се връща от Одеса без да е получил така лелеяното оръжие. Въпреки безнадеждната външна обстановка „младите” решават да продължат подготовката за Старозагорското въстание. Девизът им е - “ще въстанем, пък каквото Бог покаже”. Едновременно с това е оказан колективен натиск от руската и западните дипломации над Сърбия да не допусне преминаването на български чети в Дунавска България.(11) Съдбата на прибързаното и неизбухнало Старозагорско въстание е известна. С подкрепата на финансово издържаната от Русия Черна Гора въстанието в Босна и Херцеговина е превърнато в перманентен конфликт, сблъсъците в който въврвят с променлив успех. Постепенно се затвърждава, очертаната сделка между Виена и Петербург, че Русия ще приеме анексията на Босна и Херцеговина от Австро-Унгария, срещу връщането на Бесарабия за Руската империя. С британска помощ в края на 1875 г. Високата порта успява да отбие колективния натиск на Русия и Австро-Унгария за свикването на международна посланическа конференция в Цариград. В крайна сметка, тогава, въпреки резервите на канцлера Александър Горчаков и на шефа на Азиатския департамент Н. К. Гирс в разиграването на революционните движения на Балканите, в руското посолство в Цариград решават да заложат на българите. Колкото и да е бил своеволен граф Игнатиев неговото решение не е взето без санкцията на Петербург.(12)  Любопитно е, че в четивно написаната биография на император Александър ІІ съвременният руски изследовател  Леонид Ляшенко твърди, че събитията в Босна и Херцеговина от 1875 г. изненадват руския императорския двор. Би могло да се повярва на това, ако наистина е верен вица, че при двуглавия орел от герба на руската монархия едната глава наистина не знае, какво мисли другата глава в империята на мономаха. Все пак и Ляшенко признава, че целта на Санкт Петербург по това време 1875 г. е да ограничи конфликта, до степен при която да постигне колективно решение на европейския концерт в полза на Русия, но без да се предизвиква конфликт с великите сили. По нататък Ляшенко в издържаните традиции на пропагандистката съветска историография изкарва Авторът пропуска да разясни, че самата руска политика съзнателно провокира и участва в тези „хибридни” и „нелинейни” паравоенни събития.(13) СЛАВЯНСКИТЕ АГЕНТИ Тук е моментът да отделим специално внимание на двамата руски дипломати на Балканите от разглежданата епоха братята Йонини. И двамата са питомци и служители на Азиатския департамент. И двамата са дейни участници в акциите на Славянските комитети. Става дума за братята Александър Семьонович и Владимир Семьонович  Йонини. По старият Александър е роден през 1837, а по-младият Владимир една година по-късно. И двамата завършват Лазаревския институт за източни езици, след което постъпват на служба в Азиатския департамент. Те са отчаяни славянофили, готови с всички средства да подкрепят и да се борят за свободата на славяните, независимо под чия власт се намират тези поробени славяни. Подвизават се до 70-те години на по-миналия век като драгомани, консули и специални пратеници на различни места из Балканите и в Ориента. Резидиращ в Рагуза – Дубровник през васалната Черна Гора и през самата Босна Александър Йонин е смятан за един от подпалвачите на въстанието в Босна и Херцеговина.(14) Според доста противоречивите и да ги наречем избирателни мемоари на нашите революционни дейци за заседанията на Гюргевския революционен комитет от ноември до 25 декември 1875 г. е присъствал и руски представител споменаван само с фамилията Йонин. По всяка вероятност това е бил Владимир, защото в биографичната му справка изрично е написано, че през септември 1875 г. напуска службата си в министерството на финансите и заминава на юг. След разгрома на Априлското въстание точно той през юни 1876 година официално оглавява новия български комитет (БЦБО – Българско централно благотворително общество) в Букурещ и стопанисва оръжието купено от Славянските комитети за въстаниците. Впоследствие той ще го пренасочи към Зайчар в Сърбия, за да въоръжи българските бригади, командвани от руските офицери доброволци в Сръбско - турската война или иначе казано ядрото на бъдещото българско опълчение от 1877 г.  Не бива да забравяме, че в прословутия Гюргевски комитет влизат също Стоян Заимов, Георги Бенковски, които така и не подпалват през септември 1875 година султанската столица, а се оказват гости на граф Игнатиев в руската дипломатическа мисия в Цариград. Самият Христо Ботев в началото на 1876 г. в подготовката на своята чета последователно се среща в Цариград с граф Игнатиев и в Русия с гуруто на Славянските комитети Ив. С. Аксаков. Както ще видим по-нататък, в четата на Христо Ботев също ще има руски представители доброволци като латвиецът и руски капитан Арует Загрин наричан „князът”. Загрин или Радионов,  в неговия сръбски паспорт е записан като Теофан Раданович. На борда на „Радецки” се качва и юнкерът от Одеското военно училище българинът хаджи Костадин Попдимитров Хаджикостов. Там е и онази загадъчна личност известна като Перо Македонеца или Перо Херцеговинеца, а иначе родения във Велес Петър Симеонов. Този човек начело на т.нар. чета „Свети Георги” се оказва подвойвода на Ботев и пристига във Влашко точно от Босна и Херцеговина. По това време много се спекулира, защо Панайот Хитов или Филим Тотю не оглавяват готвените от Ботев чети? Но нашият войвода Панайот Хитов, който през 1876 г. отново излиза на сцената, като руски и сръбски кадър по това време е руски пенсионер. Да не говорим за дядо Филип Тотю. Двамата просто получават заповед от своите руски спонсори, да заминат за Сърбия и от там да настъпят с чети към България. В техните чети също ще се включат достатъчен брои руски офицери. Първоначално само като наблюдатели и участници, а после и ще поемат изцяло командването на българските доброволци. Отново трябва да подчертаем, че руското участие в събитията от 1876 г. с нищо не променя подвига и великото дело на апостолите от Гюргевския комитет. Мнозина от тях само се догаждат, а други дори и не подозират, каква част са от голямата руска игра на Балканите по това време(15). НЕЛИНЕЙНОТО АПРИЛСКО ВЪСТАНИЕ Когато говорим за Априлското въстание като за част от руската хибридна война срещу Османската империя на Балканите преди 1877 г. трябва да поставим един много важен историографски въпрос. Защо Априлското въстание се разглежда само във времевата граница от първата пушка и кървавото писмо в Копривщица до смъртта на Ботев на 2 юни (20 май) 1876 г.? Поставено в този тесен рамкови формат, въстанието е изцяло българска акция с преобладаващи елементи на революционна импровизация, които трябва да заменят липсата на време за реална организация. Ако обаче разширим контекста на събитията със Старозагорското въстание от 1875 г. и действията на четите от Сърбия през 1876 г., който винаги се пропускат от изследователите, като добавим и вливането на хилядите български доброволци в Сръбско – Турската война от 1876 г. то българското дело се вписва в една много по-широкомащабна картина, чийто замисъл и развитие се  Всеизвестно е решението на Събранието в Оборище въстанието да се вдигне на първи май. Това е и решението на Гюргевския комитет още от края на 1875 г., че въстанието трябва да е подготвено, за да се вдигне по Великден и в четирите революционни окръга. Интересното е, че това е времето, когато Славянските комитети се активизират със своята акция да закупят от Прусия трофейно френско оръжие – прословутите 22 000 пушки Шаспо, 6-те милиона патрони патрони за тях и двете планински батареи от 12 планински оръдия с боекомплект от 2500 снаряда, които да прекарат през Австро-Унгария и от там да насочат към Балканите, най-вече за България. Макар, че акцията се забавя, а оръжието е пренасочено през Русия, въпреки перипетиите при организирането на покупките и доставките първото оръжие е придобито точно през пролетта, като можем косвено да съдим, че плановете са, когато въстанието се вдигне в България оръжието да бъде прехвърлено на юг от Дунав.(17)  Ако продължим нелинейно да проследяваме плановете за въстанието и неговия ход и развитие получаваме следната картина. Ботев, който има частична представа за хода на въстанието на терен в четирите революционна окръга организира няколко чети с руски средства дадени му от „Славянските комитети”. В крайна сметка минава само четата оглавена лично от поета. Въпреки че остава настрана от дейността на Гюргевския комитет, Ботев не се отказва от участието в общобългарската акция осъществявана с руска подкрепа. Поема ръководството на четата, въпреки, че до последно се опитва да намери войвода, който като „професионален” военен да оглави похода към Враца. Слизането на Козлодуйския бряг не е някаква самоцелна саможертва и отиване на курбан. Четата е с поставена задача да подпомогне въстанието във Врачански окръг. Другата цел е да се съединят силите на ботевата  чета с другите чети, които се е очаква да нахлуят от Сърбия отново с руска подкрепа. Дори самият Панайот Хитов се хвали след освобождението, че планът за превземането на Радецки е бил разработен от него още през 1875 г. (Първата версия на плана направен още от Раковски е да се стовари чета в поречието на Камчия.) Точно там в Сърбия през прролетта на 1876 година се стичат българските войводи, които се оказват така дефицитни като кадри по време на въстанието. „Събирането на четите започва на 1 април 1876 година”, пише в своите спомени самият Панайот Хитов. Акцията е по инициатива на сръбския военен министър Тихомир Николич и от неговите думи е видно, че това е започнало макар и без голям успех доста по-рано. Към първи май, датата, когато е трябвало да започне въстанието в Зайчар край границата се съсредоточават четирима войводи Хитов, Филип Тотю, дядо Ильо Марков и дядо Иван от Видинско. Те са придружени и наблюдавани от руските агенти, бившият губернатор на Кишиневска област Иван Степанович Калинджев и Николай Киреев, който по заповед на руският генерал Михайл Г. Черняев е назначен с чин майор от сръбската армия за командващ на българската четническа формация. (18)  Разбира се, официално Русия не подкрепя тези  „терористични” акции на различните балкански бунтовници и комити от Босна и Херцеговина до България. Империята на Романови се намесва агресивно, дипломатически едва накрая, когато започва откритата и уж нежелана от Петербург война обявена от Сърбия и Черна гора срещу Османската империя. Прелюбопитна в това отношение е простодушната и искрена реч произнесена по това време от Иван С. Аксаков на заседание на Московския славянски комитет. Тя е публикувана през 1876 г. във всички руски водещи вестници: „В миналото, когато избухваше така наречения Източен въпрос, Русия излизаше на историческата арена винаги като пряка защитничка на славянството, но това е било изразявано само чрез официалната власт... В сегашно време ние виждаме нещо съвсем друго. Събитията са неизмеримо по-важни, защото настъпва съдбовния час. Но кой е главният водещ, историческият фактор от страна на Русия? Откъде излиза зовът за съчувствие към въстаналите славяни, вопъла на негодувание към враговете на Христос и на славянската свобода? Кой ободри херцеговците нравствено и помогна на тяхната борба материално, осигурявайки семействата на доблестните борци? Руският народ! Не само образованите класи, но целият руски народ, включително и простолюдието. Това отношение към славянското дело, това състояние беше благодушно предоставено на руското общество от самото правителство. В помощта за въстанието, изразена чрез грижата за страдащите, е съвършено несправедливо да се обвинява руската държавна власт и чуждият печат извършва клевета, като упреква руското правителство в тайна поддръжка на въстаналите славянски племена. Не са ни известни висшите съображения, които ръководят действията на нашата дипломация, но ние не можем да не чувстваме искрена признателност към правителството, че то не ограничи обществото при изразяването на съчувствието.” (19) От речта на Аксаков човек остава с чувството, че руската дипломация е нещо различно от руското правителството, на което Славянските комитети, които са също казионни изказват искрена признателност за политиката в подкрепа на въстанието. Аксаков отново иска да убеди публиката в Русия и чужбина, че едната глава от герба с  двуглавия орел, наистина не знае какво мисли другата и какви действия предприема общото държавно тяло. Впрочем еволюцията на мненията и споровете сред руските управляващи – императорския двор и министрите по въпроса за войната с Турция от началото на 1876 до края на същата година, показва, че наистина донякъде едната глава не знае какво мисли и върши другата. Междувременно тези уж непричом Славянски комитети, които „случайно” са обвързани с руската държавна политика изпращат в Сърбия 350 казаци заедно с конете и пълното им въоръжение, почти 4 000 строеви офицери, които поемат командването на сръбската армия. Към тях добавете мобилизираните под оръжие 2500 а до края на войната общо 6 000 български доброволци. Тоест каквото и да говорят руските политици и дипломати от онова време на практика виждаме началото на една пар екселанс хибридна война, която е само преход към подготовката на пълноценна конвенционално война. По-късно в своите спомени Аксаков е доста по-откровен: „В Москва, на Славянския пазар под ръководството на самия Иван Аксаков се учреди орган за вербуването на доброволци в действащата сръбска армия. Покорителят на Ташкент генерал Черняев, уволнен навремето от служба с малка пенсия и принуден, за да припечелва, да се подготвя за нотариус, откликна на призива на комитета и замина в качеството на доброволец да оглави сръбската армия. След него тръгнаха в търсене на парчето хляб генерали в оставка, офицери, войници и обикновени търсачи на приключения.  Трудно е да се постави граница между действията на комитета като „обществена\" организация и действията на самата власт, която го призоваваше. Когато църковните пожертвувания се оказаха недостатъчни, започнаха да правят отчисления от заплатите на служещите в учрежденията. Когато дотрябва в помощ на сърбите да се организира отряд от българи, генерал Кишелски, издигнат навремето (през 1868 г.) от Министерството на външните работи в централния български комитет, бе изпратен в България. Славянският комитет работеше над обединяването на установения в Букурещ български благотворителен комитет (бившия „явен комитет\") с българския революционен комитет, действащ в страната. С енергичното съдействие на руския консул в Букурещ се образува единно българско централно общество с филиали в Белград, Галац и Браила. На представителите на славянския комитет Йонин и Теохаров се повери ръководството на национално-революционното движение в България, като те го насочваха в желаното от Министерството на външните работи русло. На унгарската граница активно работеше по покупката на оръжие полковникът на руска служба Ситенко. Румъния бе превърната от руските агенти в коридор за заминаващите от Русия доброволци и българи, изпращани от Игнатиев през Константинопол в Сърбия. С една дума, правеха всичко, което можеха. През касите на славянския комитет преминаха за нуждите на въстанието около 1,5 млн. (В край на сметка сумата достига 4 млн. Рубли. Бел автора) рубли. Приблизително 6 хил. души се отправиха в Сърбия като доброволци. Веднага щом Турция успя да концентрира достатъчно количество редовни сили, се оказа, че Сърбия не е в състояние да се бори. Още през ноември 1876 г. Министерството на външните работи извести руския консул в Сърбия: „Кажете на княз Милан и на Черняев, че волята на господаря е всички наши офицери и доброволци, годни за служба, да останат в Сърбия.\" (20) Христоматиен е израза на Г. Бенковски при горящите български села:  „- Моята цел е постигната вече! В сърцето на тиранина аз отворих такава люта рана, която никога няма да заздравей; а на Русия - нека тя заповяда!...”. Само като си дадем сметка за руското участие в организирането на Априлското въстание, можем да си обясним, защо по време на заседанията и пренията в Оборище Бенковски непрекъснато говори на своите сподвижници и на делегатите, че иска специални пълномощия, защото се бой, че после ще нахлуят руси и сърби, които ще му вземат властта и нашият простоворен народец веднага ще им се подчини? (21)   РИСКОВЕТЕ НА „ХИБРИДНАТА ВОЙНА”  Известни са причините за предизвестения неуспех на Априлското въстание. Основната причина е изключителната импровизираност на подготовката. Бързането в кратки срокове да се подготви и осъществи въоръженото въстание, което да бъде използвано от поръчителя. Забравени са заветите на Левски, че „с народа не бива да се играе на революция”, подразбирай на въстание. Просто изключителен шанс е, че Априлското въстание постига благодарение на активните действия на Славянските комитети, но и на международните дипломати и западни журналисти, неочакван пропаганден успех. Разгрома на въстанието, пепелищата и кървавите жестокости при потушаването остро поставят българския въпрос пред Европейския концерт. Последиците от въстанието наистина стават опорна точка за развитието на събитията довели до последвалата Руско – Турска война. Но на руската дипломация в следосвобожденска България и предстояло да усвои отново урока, какви са рисковете на „хибридната война”? Когато залагаш на хибридните средства, както и да обвързваш финансово, материално, пропагандно или с други средства играчите които разиграваш, ти нямаш пълен контрол над техните действия на терен. Те остават извън пълния контрол на твоята държавна машина и политика. които не контролираш, но си принуден да използваш, защото си по-слаб. Примери колкото искате във всички времена. Вижте трагедията днес в Сирия! Там всички ги е страх да воюват на терена със свои сухопътни сили, затова се опитват да купуват променливата лоялност на различни групировки, които в крайна сметка остават извън контрола на своите спонсори. Вижте, какво става в Крим или в окупирания от Русия Донбас! Достатъчно показателна в същия аспект е съдбата на Стефан Стамболов. Той никога не е бил русофоб. До края на своя живот, дори когато е принуден да води политика на съпротива срещу руската имперска политика ще остане убеден, че България трябва да има добри отношения със своята освободителка. Младият Стамболов участва активно в две въстания организирани от руската дипломация - Априлското и Разложко-Кресненското. Научава си урока, че когато не съвпадат интересите на България и Русия или са криворазбрани заложени целите и средствата на руската външна политика Империята винаги е готова да жертва българите. Така накрая след освобождението видният български русофил, който преди всичко е българофил по принуда става русофоб. На свой ред Стамболов е принуден да се бори срещу бунтовете и въоръжените чети организирани от руската, \"хибридна\", въоръжена пропаганда срещу България.  Теми за други статии са, „хибридните войни” на Русия срещу следосвобожденска България или на СССР срещу  българската държава при цар Борис ІІІ. Но когато започнат да се ровят в архивите за тях, българските изследователи винаги се изправят пред един и същ проблем или да го наречем направо стена на мълчането. Руските и съветските архиви остават затворени или избирателно отваряни за документите и източниците, от ХІХ до края на ХХ век. Нежеланието да се отворят свободно архивите от миналото пред изследователите и да се допуснат българските историци до тях, показват само едно, че идеята за една „успешна”, „малка”, „победоносна”, „хибридна” авантюра на Балканите никога не напуска бляновете в двете глави на орела. 1.„Теория на голямата война” Карл фон Клаузевиц София 2001 г. изд. „Софи-Р” 2.http://www.capital.bg/politika_i_ikonomika/bulgaria/2014/09/12/2379344_teoriia_i_praktika_na_hibridnata_voina/ 3.http://www.dnevnik.bg/sviat/2015/12/02/2661292_nato_zasilva_vuzdushnata_otbrana_na_turciia_i_odobri/ 4. Виж А.Попов „Авантюрите на руския царизъм в България По документите на царските архиви” Приложения – „Настъплението на царска Русия на Балканите Източният въпрос до Руско-турската война 1877—1878 г.” стр. 230 Цитатът е по публикацията в  http://www.promacedonia.org/arc/arc_popov.htm „Когато националното движение на узрялата от закваската на Екатеринините и Наполеоновите войни гръцка буржоазия с особена острота постави пред европейските държави източния въпрос, Александър взе под свое покровителство първите хетерии [1] на гръцкото търговско съсловие в Одеса. „Цар на царете\", „Агамемнон на Европа\" и „диктатор на Свещения съюз\", който се бореше с „революционните призраци на времето\" навсякъде, където се появяваха, той с охота приюти в бюрократичния си апарат изтъкнати гръцки националисти. Бившият министър на Конийската република, корфиотът [2] Каподистриа, който заедно с Неселроде оглавяваше Министерството на Външните работи /от 1816 г./, подготвяше на руска територия Въстание срещу турците. В същото време Ипсиланти — адютант на царя, замина в служебна командировка в Кишиньов и оттам през юли 1829 г. се насочи към дунавските княжества с въоръжен отряд, като призоваваше гърците към въстание срещу турците. В гръцкия въпрос Александър претърпя неуспех: на делото за „покровителството\" на гърците попречи Англия, която в никакъв случай не можеше да допусне Гърция да стане васал на Русия. В дипломатическата борба между Русия и Англия, възникнала на гръцка основа, превесът се оказа на страната на Англия. Гръцкият въпрос се изплъзваше от ръцете на царизма като средство в борбата за проливите. На Александър не му оставаше нищо друго освен публично да се отрече от гърците /април 1821 г./, да предаде Ипсиланти на  5. Виж „Христоматия по история на СССР” стр. 333-337, изд „Наука и изкуство” С. 1983 г. (Любопитното е, че част от аргументацията на Горчаков в тези дукименти, по нищо не отстъпва на аргументацията днес на Владимир Путин при агресията в Украйна и пропагандата срещу западната подкрепа за Украйна.) 6.http://www.viaevrasia.com/bg/%D1%80%D1%83%D1%81%D0%BA%D0%B8%D1%82%D0%B5-%D1%81%D0%BB%D0%B0%D0%B2%D1%8F%D0%BD%D1%81%D0%BA%D0%B8-%D0%BA%D0%BE%D0%BC%D0%B8%D1%82%D0%B5%D1%82%D0%B8-%D0%B8-%D0%B8%D0%B4%D0%B5%D1%8F%D1%82%D0%B0-%D0%BE%D0%B1%D1%89-%D1%81%D0%BB%D0%B0%D0%B2%D1%8F%D0%BD%D0%BE-%D1%80%D1%83%D1%81%D0%BA%D0%B8-%D0%B5%D0%B7%D0%B8%D0%BA-%D0%B0%D0%BD%D0%B4%D1%80%D0%B5%D0%B9-%D0%B0%D0%BD%D0%B4%D1%80%D0%B5%D0%B5%D0%B2.html 7. „Славянские комитеты в России в 1858-1876 годах”. – М.: Издательство Московского Университета, 1960. Виж също – В.М. Дятлова http://ist-konkurs.ru/raboty/2014/1511-vopros-o-voine Трябва да се подчертае също, че все още няма никъде изследване, каква е точно връзката между Азиатския департамент във Външното министерство на Русия и „Славянските комитети”, защото, както ще видим, когато става дума за закупуването на оръжия в чужбина, това не може да стане по инициатива на частни лица или обществено движение, а е дълбоко премислена и осъщствена държавна акция за въоръжаване на българите.  По въпроса за възможността на посолството в Константинопол да води собствена пропагандна война и политика е интересна и показателна статията „Министерството на външните работи на Русия 1856 – 1878 гг.” на  В.М. Хевролина, която цитира самият граф Игнатиев: „Посланика в Константинопол Н.П. Игнатиев ......се преборил годишно да му бъдат отпускани 20 хил. руб. над бюджета  за \"противодействие на крайно вредната за нас посока на западната журналистика, която се опитва да подрони в европейското обществено мнение, каквото и да е доверие към нашите действия в Ориента”. Затова трябвало да се заплащат отпечатваните в западната преса статии, които да показват „положението на нещата в смисъла на нашето виждане и да опровергават практически насочените сещу над клевети” http://vivovoco.astronet.ru/VV/JOURNAL/NEWHIST/MID.HTM 8. Виж Иван Стоянов „Славянските комитети и българското освободително движение след Априлското въстание 1876”  Университетско издателство „Св. Климент Охридски”  с. 1992 г.  Виж също класово оцветената оценка на А. Попов Цит. Съч. Стр. 240 - „Като действаха в качеството на идеолози на агресивната политика на руския капитализъм в цялата ѝ пълнота, но си оставаха преди всичко социално-консервативни помешчици, в резултат на „сделката\" си с царизма славянофилите се превръщаха в най-добри изразители на агресивната му политика и преобладаващите в нея феодални тенденции.” Както и стр. 245 - „На поверения им фронт славянофилите водеха настъпление в разгърнат строй. Те започнаха с това, че хвърляха в бой с „грохналия\" западен свят цялата наличност на съществуващите славянски племена. „Време ни е вече — започваше аксаковският „Ден\" — да приемем предизвикателството и смело да влезем в бой с публицистиката на Европа за нас самите и за нашите братя славяни.\" За победата е нужна сила. „Нашата сила в Европа — продължаваше „Ден\" — е славянският свят...\" Тъй като този единствен съюзник на Русия не бе свободен — той трябваше да бъде освободен: „да освободим от материален и духовен гнет славянските народи и да ги дарим с дара на самостоятелното духовно и може би и политическо битие под сянката на могъщия руски орел — това е историческото призвание, нравственото право и задължението на Русия\". 9. Виж  А. Попов Цит. Съч с.с. 250 - 251 10. Никола Обретенов „Спомени” стр. 196, цитатът е по „История на априлското въстание” от Йоно Митев С.1986 г. изд.на БАН, т. I стр. 155 11. Йоно Митев цит. Съч т.I с.с. 158-159, с.с. 195-197, с.с. 205-206 и с.212 12. Изглежда наследството на Егор Петрович Ковалевский като ръководител на Азиатския департамент и създател на първия Славянски комитет в Москва все още не е било изживяна към 1876 г., когато по-консервативният Н.К. Гирс все още навлизал в упавлението на департамента, а граф Игнатиев, който е наследник на Ковалевский като шеф на Азиатския департамент, по-късно запазил значителна автономност, начело на посолството в Цариград. Виж по подробно статиуята на В.М.Хевролина http://vivovoco.astronet.ru/VV/JOURNAL/NEWHIST/MID.HTM (13) Виж Л.М. Ляшенко „Александър ІІ или история на трите самоти” М. Молодая гвардия, 2003 Четвърта гл. Апогей, „Дипломация и оъдия” http://militera.lib.ru/bio/lyashenko_lm/index.html „В тази ситуация (на вътрешно руски проблеми и незавършени реформи) национално-освободителното движение, избухнало в Босна и Херцеговина през лятото на 1875 година, стана за руските власти неприятна изненада.От една страна те (Императорския двор и екипа от реформатори), не можеха да останат отстрани на конфликта между Инстанбул и подвластните му православни, балкансдки народи. От друга страна трябваше по всякакъв начин да избягват конфронтация с водещите европейски държави, преследващи своите цели на юг в континента”. 14. http://www.rusdiplomats.narod.ru/ionin-as.html 15. Виж биографиите на братя Йонини в Русский биографический словарь: В 25 т. /А.А. Половцов. - М., 1896-1918.” https://ru.wikisource.org/wiki/%D0%A0%D1%83%D1%81%D1%81%D0%BA%D0%B8%D0%B9_%D0%B1%D0%B8%D0%BE%D0%B3%D1%80%D0%B0%D1%84%D0%B8%D1%87%D0%B5%D1%81%D0%BA%D0%B8%D0%B9_%D1%81%D0%BB%D0%BE%D0%B2%D0%B0%D1%80%D1%8C Качен от официалния сайт на „Российская государственная библиотека”.  Виж също. Спомените на Иван Вазов „Неотдавна” Том: 11, Стр.: 320 Там Иван Вазов описва Владимир Йонин така: „рядко благородна и наивна душа, възторжен, доверчив, непрактичен, снабден с добродетелите и недостатките свойствени на славянина. Нему посветих първата си стихотворна сбирка Пряпорец и гусла, обнародвана същата година в Букурещ”. http://www.slovo.bg/showwork.php3?AuID=14&WorkID=17172&Level=2 16. Виж. Йоно Митев цит. Съч т.II с. 25 и с.с. 436-437 17. Иван Стоянов цит. Съч с.с. 19-46 18. Виж. Панайот Хитов  „Как станах хайдутин Фамилиарни забележки” изд. Отечество, София 1982 г. виж и в http://www.promacedonia.org/bmark/ph/index.htm 19. Виж. К.Гербов „Развитие на Източната криза до войната през 1877-1878 г.”, част втора 2.2 „Потушаване на въстанието в България”. http://nauka.bg/forum/topic/13532-%D0%B7%D0%B0%D1%89%D0%BE-%D1%80%D1%83%D1%81%D0%B8%D1%8F-%D0%B7%D0%B0%D0%BF%D0%BE%D1%87%D0%B2%D0%B0-%D0%BE%D1%81%D0%B2%D0%BE%D0%B1%D0%BE%D0%B4%D0%B8%D1%82%D0%B5%D0%BB%D0%BD%D0%B0%D1%82%D0%B0-%D0%B2%D0%BE%D0%B9%D0%BD%D0%B0/ 20.Ив. Аксаков, Събр. съч., т. I, стр. 236—251. 21. http://www.slovo.bg/showwork.php3?AuID=149&WorkID=4914&Level=3", "date": "2019.04.22", "title": "Хибридната „История.BG” или \"нелинейната история\" на Априлското въстание"}
{"url": "https://www.faktor.bg/bg/articles/mvnr-vandalskite-proyavi-s-natsistka-simvolika-nyamat-myasto-v-nashata-strana", "text": "Министерството на външните работи изразява своето силно възмущение по повод провелата се на 21 април в София среща на представители на крайнодесни организации от страната и чужбина, съобщи пресцентърът на МВнР. Като груба провокация и посегателство срещу морала на българското общество и историята на българската държава се разглеждат разлепените некролози и афиши на Адолф Хитлер в различни градове у нас, както и вандалското оскверняване с нацистка символика на паметници и публични сгради. За пореден път, по най-категоричен и остър начин, осъждаме всички подобни действия, активно прокламиращи ксенофобски, антисемитски и расистки послания. Такива цинични прояви нямат място в нашата страна и не отразяват ценностната система на нашия народ, който винаги се е противопоставял на фанатизма и екстремизма във всяка една тяхна форма. Изповядването на ненавистническа идеология, заедно с нейните проявления, следва да бъде акт преследван с абсолютната строгост на закона. Това е съвместен ангажимент на цялото българско правителство и компетентни институции, в който МВнР е влагало, влага и ще продължи да влага максимални усилия, за да се противопостави на всички възможни форми на антисемитизъм, ксенофобия, расизъм и език на омразата, както в страната, но така също и чрез активно сътрудничество в рамките на процесите на европейската и световна сцена. В навечерието на един от най-светлите християнски празници призоваваме да бъдат защитавани основните европейски ценности като зачитането на човешкото достойнство, свободата на личността и правата на човека. Красотата на българския народ произтича от неговото многообразие – културно, религиозно и етническо, което той е съхранил във вековете на своето съществуване и не следва да бъде позволявано на нищо и никой да го петни и руши. Всички действия и демонстрации, насаждащи омраза и нетолерантност, са несъвместими с нашето разбиране за цивилизованост и демократичност на едно общество. Българското правителство ще продължава да създава необходимите предпоставки за среда, освободена от всички прояви на дискриминация, включително чрез съвместната си работа с международните организации, като ЕС, ОССЕ, Съвета на Европа и ООН за предприемане на общи постъпки за противодействие на тези негативни явления и с цел насърчаването на взаимно уважение, разбирателство и толерантност. МВнР изразява силната си подкрепа за работата на компетентните правоохранителни органи и се надява отговорните за разпространяването и демонстрирането на човеконенавистническа идеология да бъдат навременно установени и да понесат цялата строгост на наказанията произтичащи от българското законодателство.", "date": "2019.04.22", "title": "МВнР: Вандалските прояви с нацистка символика нямат място в нашата страна"}
{"url": "https://www.faktor.bg/bg/articles/nay-bogatiyat-chovek-v-daniya-zagubi-tri-ot-detsata-si-v-shri-lanka", "text": "Най-богатият човек на Дания Андерс Холх Повлсен и съпругата му загубиха три от четирите си деца по време на нападенията на католическия  Великден в Шри Ланка, съобщи говорителят на модната фирма на Повлсен, цитиран от „Ройтерс”. Той отказа да даде повече подробности. Местните медии съобщиха, че семейството е било на почивка в Шри Ланка. Няколко дни преди атаките една от дъщерите на Повлсен е споделила снимка във Facebook от почивката. Припомняме, че при серията от бомбени атентати в църквите и луксозните хотели в Шри Ланка загинаха 290 души и бяха ранени около 500 души в неделя. Един от следователите заяви в понеделник, че седем атентатори-самоубийци са взели участие в атаките. Повлсен е собственик на голяма модна фирма. Той притежава повече от 1% от цялата земя в Шотландия, според Forbes.", "date": "2019.04.22", "title": "Най-богатият човек в Дания загуби три от децата си в Шри Ланка"}
{"url": "https://www.faktor.bg/bg/articles/vladimir-chukov-nasilieto-v-shri-lanka-eskalira-sled-poseshtenieto-na-papa-frantsisk", "text": "На групировката „Ислямска държава“ е превзет последният й бастион. Това е селцето Багус, от което за моя голяма изненада излязоха 60 000 човека. Това стана преди около десетина дни. Може би това е третият анонс за победа над „Ислямска държава“, заяви арабистът проф. Владимир Чуков в интервю за сутрешния блок „Добро утро, България“ на Радио „Фокус . \"Ако си спомняте в Мосул, след превземането на Мосул – това беше преди около 2 години, беше победена „Ислямска държава“, след това Путин обяви, че „Ислямска държава“ е победена, буквално сега преди 10 дена отново беше победена. Но вчера официално „Ислямска държава“ пое отговорността за терористичен акт в Рияд – един научен център на север от Рияд е щял да бъде взривен, ако не са били съответните органи. И нещо повече – това, което ме впечатли, е новината, че „Ислямска държава“ реално продължава да съществува в Сирийската пустиня\", заяви той.  \"Само преди няколко дни един конвой от 500 военнослужещи на Сирийската армия просто е изчезнала в Сирийската пустиня и респективно по-късно са намерени труповете на някои от тези войници. Тоест, досещате се – те са попаднали в засада на „Ислямска държава“. Много далече сме от момента, в който можем да обявим, че едва ли не „Ислямска държава“, идеологията на групировката е победена. И това, което виждаме в Шри Ланка, е може би разновидност на онова, за което ние говорим като автентичен, като традиционен вид в епицентъра именно в Сирия и в Ирак. Тоест, самата Шри Ланка е част от световния джихадизъм. Тези, които водеха гражданска война повече от 26 години, са всъщност тези, които институционализираха самоубийствените атентати като инструмент, много важен инструмент. И второ – трябва да кажем, че джихадистите от Шри Ланка са всъщност част от елита на „Ислямска държава“. Като това, което за мен беше много интересно, е че голяма част от интелигенцията на ислямската общност или значителна част от интелигенцията на ислямската общност в Шри Ланка – говоря за лекарите, просто са се преместили от острова в Сирия и в Ирак и те са въвели, забележете, краденето на органи, с което беше известна „Ислямска държава“ като търговия. Шри Ланка е един от най-известните световни центрове за трансплантации на органи. Тези свои умения те всъщност са инжектирали като практика в „Ислямска държава“ и то беше един от много сериозните доходи, едно от много сериозните пера на „Ислямска държава“. Тоест, виждате, че има шрилански почерк в тази основа. И тя се свързва най-вече с местна организация – това е групата на единобожието, която стана изключително активна през последните години. Те нападаха будистки статуи. А също така, което трябва да кажем, е че 2015 някак си там нещата сякаш ескалираха. И до голяма степен експертите свързват това с посещението на папа Франциск. Хората, които са се събрали на неговата реч са били над 1 млн. –не е имало е търкания, но е оставило някакъв вид напрежение между местните християни, които са 7%, а католиците са около 6% и останалите, най-вече ислямската общност. Така че множество са факторите, които влияят за появата на такъв радикализъм в недрата на иначе спокойната южно-азиатска държава, последните 10 години. Логическият контекст показва, че колкото и да се игнорират, колкото и да се замитат, колкото и да не се обръща внимание на обтегнатите и достигащи до кулминация сблъсъци между радикалните ядра на отделните групировки, именно радикалите са онези, които се възползват от подобен тип нагнетявания. Става една саморадикализация, тоест това ядро, което за съжаление може би в началото е било по-малко, по-тясно, виждаме, че в следствие на подобен тип атаки отзивите са такива, че реално се пораждат много силни мотиви за обратната реакция. Някои от световните експерти директно обясняват това, което се случва спрямо християнските религиозни символ, с онова, което ние видяхме в Нова Зеландия. Дори, ако си спомняте, в един от предизборните митинги на държавен глава на наша съседна държава от президент беше чута фразата „Те ще си платят“. Нещо, което е недопустимо в контекста на тези кървища, които видяхме в двете джамии в Нова Зеландия. Така че, нещата не трябва да се подценяват. И този, който ги подценява, според мен бърка.", "date": "2019.04.22", "title": "В. Чуков: Насилието в Шри Ланка ескалира след посещението на папа Франциск"}
{"url": "https://www.faktor.bg/bg/articles/s-peevski-dps-zalagalo-na-mladite", "text": "Листата ни за евровота гарантира приемственост и победа. Това каза председателят на ДПС Мустафа Карадайъ пред журналисти след като ДПС регистрира листата си за евровота в ЦИК, предаде Агенция \"Фокус\".  \"Ние залагаме на младите, нашата листа е силна. Тя генерира енергия. Знание и опит вървят заедно. Нашата листа включва млади, знаещи, можещи, смели, решителни, отговорни, свободни и активни младежи. Нашата листа гарантира приемственост. Нашата листа гарантира победа\", каза Карадайъ. Ще припомним, че самият той е водач на листата, на второ място е депутатът от ДПС Делян Пеевски, а след него е лидерът на младежката партийна организация и настоящ евродепутат Илхан Кючук.", "date": "2019.04.22", "title": "С Пеевски ДПС залагало на младите и си гарантирало победа"}
{"url": "https://www.faktor.bg/bg/articles/rumen-radev-plashi-oponentite-si-s-mini", "text": "Президентът Румен Радев отговори на премиера Бойко Борисов и заяви, че нямало да прави военен преврат. Държавният глава обаче предупреди опонентите си, че ако не са смирени, ще стъпят на мина. Думите на Радев бяха многозначителни и той не обясни, дали с екипа си са подготвили \"минното поле\". \"Ако има заплаха за обществения ред и демокрацията в страната, тя не идва от Българската армия, а от онези политици и институции, които правят така, че морал и закон все повече да се раздалечават\". Това заяви пред журналисти държавният глава Румен Радев, помолен да коментира изказване на министър-председателя, че в България има опасност от „военен преврат“, съобщиха от прессекретариата на държавния глава.  Според президента „това е един нелеп и абсолютно излишен дебат“. Честта, достойнството и конституционният ред са присъщи на Българската армия, но, за съжаление, не и на българската политика, заяви Румен Радев. Той призова в навечерието на светлите празници да бъдем „по-обединени и по-смирени“. „Смирението също означава човек да не надхвърля оградата на собственото си понятийно пространство, защото много лесно може да настъпи мини\", подчерта Радев пред журналисти в община Тунджа. Президентът е там по повод празника на общината.", "date": "2019.04.22", "title": "Радев плаши опонентите си с минно поле"}
{"url": "https://www.faktor.bg/bg/articles/nov-vzriv-izbuhna-kray-stolitsata-na-shri-lanka", "text": "Взрив е избухнал в автомобил край столицата на Шри Ланка Коломбо днес, докато сапьори са се опитвали да обезвредят взривно устройство, предаде Ройтерс, като се позова на очевидец. Експлозията избухнала в близост до една от църквите, които бяха атакувани вчера. Междувременно полицията откри 87 детонатори за бомба на централната автобусна гара в Коломбо, съобщи говорител на органите на реда. Все още никой не е поел отговорност за вчерашните атентати срещу три църкви и четири хотела с близо 300 жертви. Властите подозират местна ислямистка групировка.", "date": "2019.04.22", "title": "Нов взрив  избухна край столицата на Шри Ланка"}
{"url": "https://www.faktor.bg/bg/articles/politolog-delyan-peevski-za-dps-e-mnogo-vazhen-chovek-i-nyama-znachenie-mnenieto-na-balgarskite-grazhdani", "text": "Политологът Георги Киряков коментира в интервю за БНР кандидатурите за евродепутати, издигнати от различните партии и шансовете им за представяне на предстоящите евроизбори. Присъствието на Делян Пеевски в листата на ДПС не е изненада. На миналия вот той беше избран и се отказа, припомни Киряков в предаването „12+3“ на програма „Хоризонт“. ДПС ни казва, че не се притеснява от вота на българските граждани, Делян Пеевски за тях е много важен човек и няма значение мнението на българските граждани. ДПС е особена партия с константен електорат, който не се влияе от политически събития и от това дали ДПС е била или не е била във властта. За тях е важно, че ДПС ги представлява в българската политика, която е силно поляризирана, отбеляза Георги Киряков. Според него най-голямата изненада в листата на БСП е присъствието на президентския съветник Иво Христов и то подсказва, че БСП ще търси победа с преливане на авторитет от президентството, въпреки че досега бягаха от скачване между двете институции. Но вече е факт, че имаме синхронизация между президентството и БСП, която се обявява за алтернатива. Христов има авторитет сред левите, но не става дума за него, а за президента Радев, привиждан от избирателите като алтернатива на статуквото. В случая Христов е катализатор на процес, който е желан и от президентството, и от лидера на БСП Корнелия Нинова, смята политологът. Киряков прогнозира, че ще бъде използвана възможността за размествания с преференциалния вот. Според него битката ще бъде Сергей Станишев да стане първи в листата и да оспори лидерството на Нинова, ако БСП случайно изгуби изборите. Това ще бъде изключително голяма битка не между Сергей Станишев и Елена Йончева, а между Станишев и неговия лагер и Корнелия Нинова и нейния лагер - между две идеологически бази в партията. Според Киряков за радост на ГЕРБ всичко се съсредоточава в харизмата на Бойко Борисов. Ако той излезе сух от „Апартаментгейт“, вероятността ГЕРБ да успее да стабилизира позициите си не е малка. Предстои да видим как ще се развие самата кампания, битката между БСП и ГЕРБ - кой ще победи, защото това ще означава нова политическа ситуация, вероятно и нови избори, но и битката в листите не само в БСП, но и в ГЕРБ.  Лиляна Павлова ще се бори за място в Европарламента и вероятно ще измести Александър Йорданов от шестото място, смята политологът.", "date": "2019.04.22", "title": "Политолог: Делян Пеевски за ДПС е много важен човек и няма значение мнението на българските граждани"}
{"url": "https://www.faktor.bg/bg/articles/vizh-koi-govoryat-za-lustratsiya-agentite-na-ds-v-sluzhebniya-kabinet-na-stefan-sofiyanski", "text": "Бившият политик от СДС, кмет на столицата (1995-2005) и служебен премиер (1997) Стефан Софиянски вчера коментира неизвършването на лустрация като грешка на десните. Темата за неосъществената декомунизация стана актуална, след като бившият лидер на сините и премиер Иван Костов призна публично, че „урокът, който съм извлякъл за себе си, голямата грешка, която съм допуснал, а с мен и други, е, че ние не извършихме декомунизация”, коментира  Лустрацията като част от декомунизационния процес се оказа пълен провал на СДС, тъй като през 1997 г. „десните” отказаха да подкрепят цялостния закон за лустрация, внесен в парламента от коалиционния им партньор Народен съюз. Чрез него се предлагаше да бъдат ограничени за известен период от време назначаванията на ръководни постове на лица, свързани с тоталитарните комунистически служби. Служебният кабинет на Стефан Софиянски е типичен пример за липсата на предварителна проверка на кадрите, които са назначени в него и политическа бариера пред сериозното присъствие на ДС в него. Сайтът припомня агентите в служебното правителство на Софиянски (12 февруари 1997 – 21 май 1997 г.). По Конституция министър-председателят и министрите в служебния кабинет се назначават от президента – тогава току що встъпилия в длъжност Петър Стоянов (СДС). Пак по Конституция зам.-министрите се назначават от самия премиер. В случая от Стефан Софиянски. Стоян Сталев – министър на външните работи. Вербуван от Второ главно управление на ДС през 1988 г. като агент под псевдонима „МАРИНОВ”. Свален от оперативен отчет през 1990 г. (виж досието му – ТУК). Стоян Сталев е син на проф. Живков Сталев и преди да стане министър в служебния кабинет на Софиянски е юридически съветник на президента Желю Желев. След кабинета Софиянски е назначен за посланик на България в Германия и Турция. Изпълнителен директор на Българска агенция за инвестиции (2006-2010 г.). Въпреки, че принадлежността му към ДС беше обявена през 2008 г. от Комисията по досиетата Стоян Сталев заведе дело срещу решението ѝ при второто му огласяване през 2010 г. в качеството му на дипломат. По това дело състав на ВАС допусна прецедент и направи услуга на защита на Сталев, като сезира Конституционния съд за обявяване на ключови разпоредби от закона за досиетата за противоконституционни, нещо което искаха, но не успяха да направят противниците на закона за досиетата през 2010 г. чрез омбудсмана. Конституционният съд противно на очакванията отхвърли искането на ВАС и единодушно с 12 на 0 гласа се произнесе в ползва на закона за досиетата и установените в него доказателства, необходими за разкриването на сътрудниците на тоталитарните служби. Хараламби Анчев – вицепремиер и министър на правосъдието. Вербуван от Шесто управление на ДС за борба с идеологическата диверсия през 1982 г. като агент под псевдонима „ЧАВДАР” (виж досието му – ТУК). Анчев е известен адвокат, член на Висшия адвокатски съвет (1992-1995). Той е председател на Надзорния съвет на учредената като приватизационен фонд през 1996 г. „Българска холдингова компания\", която в редица публикации в различни медии е свързана със Стефан Софиянски. Компанията е един от активните участници в приватизацията. Срещу Анчев са извършени два атентата. Първият е през втората половина на 90-те години на ХХ век, когато е синдик на близката до БСП банката на кръга „Орион”, с лидер Румен Спасов, син на ген. Мирчо Спасов, един от най-приближените хора в ДС на Тодор Живков. Вторият атентат срещу Анчев е през 2000 г., когато оглавява „Българска холдингова компания\", след като тя печели приватизацията на „Парк-хотел Москва”. Никола Карадимов – министърът на териториалното развитие и строителството. Вербуван е от Четвърто икономическо управление на ДС през 1987 г. като агент под псевдонима „АНДРЕЙ” (виж досието му – ТУК). Карадимов е министър на регионалното развитие, жилищната политика и строителството още в правителството на СДС, начело с Филип Димитров (1991-1992); Карадимов е заемал бил посланик на България в Дания (1993-1997), в Европейския съюз в Брюксел (1997-1999), в Осло, Норвегия (2006-2010) През 2000 г. е национален координатор на България по Пакта за стабилност в Югоизточна Европа. В периода 2002-2006 г. е секретар по външна политика на президента Георги Първанов (БСП). Георги Стоилов – министърът на енергетиката и енергийните ресурси. Вербуван е от Четвърто икономическо управление на ДС през 1986 г. като агент под псевдонима „ГЕОРГИЕВ”. Той е председател на Национална Агенция по енергийна ефективност. От 1999 до 2011 г. е ръководител на отдел Енергийни режими в Централното диспечерско управление на Електроенергийната система. Зам.-министри – сътрудници на ДС в кабинета Софиянски Минко Герджиков – зам.-министърът на търговията и външно-икономическите връзки. Той е назначен за кадрови служител на Първо главно управление на ДС през 1983 г. Работи под дипломатическо прикритие в Гърция (виж досието му – ТУК). Има завършена школа в КГБ. От 2003 г. е зам.-кмет по финансовите въпроси на София, когато Софиянски е кмет. Герджиков заема различни ръководни постове: председател е на Съвета на директорите на „Евро Инс” (2011-2013); член на Надзорния съвет на професионален футболен клуб „Левски” (от декември 2014 г.); член на Съвета на директорите на застрахователно дружество \"Евроинс ЖИВОТ\" ЕАД (от януари 2014 г.); член на Съвета на директорите на банка „Пиреос”. Интересното е, че неговата принадлежност към ДС не е обявена от Комисията под досиетата „Андреев” по време на управлението на СДС, а едва през 2008 г. от Комисията „Костадинов” при проверката на съставите на Министерския съвет. Това означава, че от Министерският съвет не е била подадена коректно информация за Герджиков към Комисията „Андреев” и по този начин щатният служител на ДС Герджиков е скрит. Румен Денчев – зам.-министър на търговията и външно-икономическите връзки и главен секретар на същото министерство. Той е вербуван от Трето управление на ДС (военното контраразезнаване) през 1979 г. като агент под псевдонима „ПЪРВОМАЙСКИ”, а след това и на Шесто управление на ДС. Свален е от оперативен отчет през 1982 г. Денчев е икономист, главен секретар на новосъздадената през 1995 г. Агенция за чуждестранни инвестиции. През 1997 г. е член на Управителните съвети на ДФ „Тютюн” и ДФ „Земеделие”. След това се занимава с частен бизнес.", "date": "2019.04.22", "title": "Агентите на ДС в служебния кабинет на Софиянски провалили приемането на закона за лустрация"}
{"url": "https://www.faktor.bg/bg/articles/novata-parva-dama-na-ukrayna-strah-me-e-ot-izvestnostta", "text": "Страхувам се от известността. Това е заявила съпругата  на победителя в балотажа за украински президент Володимир Зеленски – Олена Зеленска пред Би Би Си. Новата първа дама на източноевропейската страна в интервю пред украинската редакция на британската медия е посочила, че не й допада ролята на президентша. \"Бих предпочела да стоя настрана от светлините на прожекторите\", е посочила още тя. На въпрос с какво би искала да се занимава Зеленска е отговорила: С това, което правeх и досега – да пиша сценарии за студиото на мъжа ми. В същото интервю президентшата е посочила, че би предпочела да се срещне със съпругата на бившия президент на САЩ Барак Обама – Мишел Обама, отколкото с настоящата американска първа дама Мелания Тръмп.", "date": "2019.04.22", "title": "Новата първа дама на Украйна: Бих предпочела Мишел Обама пред Мелания Тръмп"}
{"url": "https://www.faktor.bg/bg/articles/ataka-obyavi-listata-si-za-evrovota", "text": "След старта на проекта на партия АТАКА и АЛФА ТВ \"Политическа академия – випуск 2019”, в продължение на три седмици, зрителите избираха по един кандидат, който според тях е най-подходящ за представител в Брюксел. 15 от тях спечелиха зрителския вот и се класираха за финала. На 16-то и 17-то място в листата на АТАКА  са двамата с най-много гласове от отпадналите участници в Политическа академия. Всички кандидати за евродепутати от партията на Сидеров поеха ангажимент, че ако влязат в ЕП, ще даряват 80% от заплатата си за български таланти. Ето и имената на номинираните: 1. Георги Димов 2. Мариета Караджова 3. Христо Спасов 4. Анна Лицова-Ангелова 5. Пламен Пенев 6. Димитър Димитров 7. Борис Вълев 8. Илиан Георгиев 9. Иван Инков 10. Ивет Деветашка 11. Цветомир Колчаков 12. Георги Шахънов 13. Радослав Иванов 14. Емил Благоев 15. Цветомир Цветанов 16. Константин Константинов 17. Димитър Величков Листата ще бъде регистрирана в ЦИК на 23 април, съобщават от пресцентъра на партията.", "date": "2019.04.22", "title": "Листата на \"Атака\" за евровота - без \"обичайните заподозрени\""}
{"url": "https://www.faktor.bg/bg/articles/ubietsat-na-viktoriya-mnogo-sazhalyavam-iskam-da-varna-vremeto-nazad", "text": "Близките на убитата тв водеща Виктория Маринова поискаха общо 450 000 лв. кръвнина от убиеца й Северин Красимиров. В съда днес бяха внесени три граждански иска - от майката, от бащата и от дъщерята на убитата. Подсъдимият за зверската смърт на Маринова дойде в съда, но запази пълно мълчание пред журналистите. Цитиран от Ruse24.bg той промълви: \"Признавам си. Съжалявам много! Искам да върна времето назад, и аз съм сирак\". Минути по-късно пред съдебната зала се появи и майката на Северин - Надежда. Жената е пристигнала за делото от Германия. В коридора на Русенския окръжен съд тя започна да се тръшка на земята с викове и писъци: \"Селяйдин, какво стана?\". Наложи се охраната да се намеси и да я изведе, съобщи \"Монитор\". В съдебната зала защитата на Северин поиска процесът да се гледа при закрити врати, тъй като щяла да бъде изнесена информация, свързана с интимния живот на убиеца и жертвата му. Прокуратурата и частните обвинители настояха обаче делото да се гледа в открито съдебно заседание. Затова съдът се оттегли на заседание, след което ще се произнесе по исканията им. Обвиняемият Северин Красимиров ще отговаря пред съда за три деяния - убийство, изнасилване и блудство, като престъпленията са извършени по особено жесток и мъчителен за жертвата начин. Прокуратурата ще настоява за налагането на най-тежката мярка - доживотен затвор без право на обжалване. Северин Красимиров е единственият обвиняем за убийството на Виктория Маринова. 30-годишната телевизионна водеща беше нападната на 6 октомври 2018 г. посред бял ден, докато тичала по крайбрежната алея в Русе. От прокуратурата обясниха, че мотивът за убийството на Маринова е сексуален. Държавното обвинение категорично отхвърля твърдението, че престъплението е било поръчано или свързано с професията на жертвата, както и версията, че Северин Красимиров е имал помагачи. Назначената петорна комплексна съдебно-медицинска, психологична и психиатрична експертиза на Северин Красимиров, сочи, че той е вменяем и може да носи наказателна отговорност за извършеното. От Окръжния съд обясниха, че защитата на обвиняемия е внесла в началото на този месец искане в съда за разглеждане на делото по съкратеното съдебно следствие. Красимиров е признал всички факти и обстоятелства в обвинителния акт. Ако съдът приеме делото да бъде разгледано по този ред, наложената присъда на Северин ще бъде намалена с една трета.", "date": "2019.04.22", "title": "Убиецът на Виктория се разкайва в съда, роднините на журналистката искат 450 000 лв. кръвнина"}
{"url": "https://www.faktor.bg/bg/articles/obshtestvo/zakon-i-red/tragva-deloto-za-ubiystvoto-na-viktoriya-marinova", "text": "Днес в Окръжния съд в Русе тръгва делото за убийството на Виктория Маринова. Телевизионната водеща беше убита през октомври миналата година. Обвиняем е 21- годишният Северин Красимиров, срещу когото беше внесен обвинителен акт за жестокото престъпление. Очаква се защитата на Красимиров да поиска съкратено съдебно производство, което означава, че обвиняемият трябва да признае вината си. Именно това искане трябва да реши днес съдът. Обвинението към Красимиров е за три престъпления- блудство, изнасилване и убийство, извършено по особено мъчителен за жертвата начин. 30-годишната Виктория Маринова беше мъртва в крайдунавска алея в Русе. Обвинителният акт беше внесен след като Северин Красимиров беше екстрадиран от Германия. По време на досъдебното производство, продължило 5 месеца, бяха разпитани повече от 30 свидетели и бяха направени над 15 експертизи. Беше направена и психиатрична експертиза, която потвърди, че Северин Красимиров е вменяем.", "date": "2019.04.22", "title": "Тръгва делото за убийството на Виктория Маринова"}
{"url": "https://www.faktor.bg/bg/articles/zapaliha-kolata-na-kmetitsata-na-kozloduy", "text": "Семейният автомобил на кмета на Козлодуй Маринела Николова е бил запален тази нощ. Колата „Ауди А4\" била паркирана пред жилищния блок, в който живее кметицата Маринела Николова, но към два часа през нощта пламнала.  На място веднага пристигнала полиция, както и пожарна. Огънят е изгасен бързо и са предотвратени щети над други коли. Според разследващи автомобилът е запален умишлено. По случая вече е образувано бързо производство, съобщиха от полицията.", "date": "2019.04.22", "title": "Запалиха колата на кметицата на Козлодуй"}
{"url": "https://www.faktor.bg/bg/articles/obshtestvo/zakon-i-red/rekord-telefonnite-izmamnitsi-vzeli-milion-samo-ot-edna-zhertva", "text": "Специализираният съд остави в ареста петимата задържани за участие в схема за телефонни измами край София и Горна Оряховица. Съдът прецени, че на свобода те могат да извършат друго престъпление и да попречат на разследването. При акцията край Горна Оряховица и София бяха задържани трима мъже и 2 жени. Всички са с обвинения за участие в организирана престъпна група за телефонни измами. Наказанието по закон е от 3 години до 10 години затвор. Още шестима от групата са задържани в Румъния и предстои да бъдат екстрадирани у нас, съобщи dir.bg. Според съда, има достатъчно доказателства за това, че са извършили престъпленията, за които са обвинени. По делото има трима тайни свидетели, които разказват за дейността на групата, чийто лидер е на Борислав Димитров, известен като Бобито. Престъпната схема е действала от 2 години. Николай Николов е сочен за логистик на групата. Като доверен куриер е заподозрян Георги Василев от Горна Оряховица. Като помагачи са обвинени семейство Първанови - майка, баща и дъщеря от Сливница. В записите са описани разговори за предаване на пратки и пликове пари. Ало измамниците са взимали от жертвите си, предимно възрастни хора, огромни суми пари. \"Ужилените\" продавали или прехвърляли имотите си, за да набавят поисканите пари. \"При едната от измамите е около 800 хиляди лева. Има една за 1 милион лева. Чухте сума спомената 420 хиляди лева, валута, златни накити. Тепърва ще се установява точната стойност, но сумите са огромни\", каза прокурор Николай Димитров. Възрастна жена почти 2 години била държана под ключ. \"Нямала е контакт с външния свят. Няма близки и роднини. Не е била заложник, но както чухте - ключовете са намерени в апартамента на една от обвиняемите. Прехвърлени са имотите\", каза още прокурор Димитров. 314 хил. лв., 24 хил. долара и близо 30 хил. евро, както и множество златни накити - толкова групата е прибрала от столичанката Жасмин. Според съда, става дума за сума от над половин милион лева, взети само от нея. Някoлко стотин хиляди са взети от друга възрастна жена от София - Виолета. Нейните показания днес бяха добавени към делото срещу групата. В Румъния са задържани шестима души от групата сред които и соченият за организатор. Очаква се до два месеца те да бъдат екстрадирани у нас. Сред задържаните в България има мулета, така наречените въртачи и куриери, стана ясно в съдебната зала. От съда са категорични, че групата е опасна за обществото. Според прокуратурата, има опасност, ако получат по-лека мярка да попречат на разследването и да извършат други престъпления. Според защитниците нямало достатъчно доказателства. \"Не може петима или шестима да ги няма. Други пет, шест да са тук и да се правят изводи от едната половина какво им е становището - другите, които не са разпитани също\", каза адвокат Красимир Алдъров. Решението на съда може да бъде обжалвано в тридневен срок.", "date": "2019.04.22", "title": "Рекорд: Телефонните измамници взели милион само от една жертва"}
{"url": "https://www.faktor.bg/bg/articles/v-sozopol-izbraha-nov-kmet", "text": "На извънредно заседание днес Общинският съвет на Созопол избра нов кмет на морската община. Това е Катя Стоянова. Тя ще изпълнява временно длъжността до завръщането на титуляра. Рокадата се наложи заради отстраняването от поста на Панайот Рейзи по искане на покуратурата. Кандидатурата на Стоянова бе приета с 12 гласа „за\", 5-има съветници се въздържаха. Още преди гласуването стана ясно, че БСП и земеделците няма да подкрепят гласуването, защото от 20 години Катя Стоянова е в най близкото обкръжение на Рейзи, а от 12 години е зам.-кмет на общината. Временната кметица отказа да коментира разследването срещу досегашния кмет. Стоянова уточни, че Община Созопол работи нормално, а екипът ѝ е предоставил всички документи, които прокуратурата е поискала до момента.", "date": "2019.04.22", "title": "В Созопол избраха нов кмет"}
{"url": "https://www.faktor.bg/bg/articles/borisov-svika-izvanredna-sreshta-za-tsenata-na-toka", "text": "Премиерът Бойко Борисов свика извънредна среща със синдикати и работодатели в Министерски съвет, за да обсъдят темата за новото повишавате на цените на тока за бизнеса от началото на април.  На срещата присъства и енергийният министър Теменужка Петкова. Въпреки че в момента цените са се укротили на държавната борса, това все още е проблем. От бизнеса са сигнализирали, че след като от 1 юни отпадна таксата за износ на електроенергия, цената на тока може да се повиши с 10 лв за бизнеса, а на практика това означава, че ще се повишат цените на стоките и услугите.  Председателят на енергийната комисия в парламента Валентин Николов обясни пред камерата на БНТ, че действително проблемът съществува, но ще бъдат направени всички възможни мерки, за да не се стигне до там. От НС в момента разглеждат за второ четене Законопроект за промяна на Закона за енергетиката, като ще извадят на свободния пазар и малките възобновяеми енергийни източници, така че да има повече ток и да не се стигне до увеличение.  От бизнеса са настояли също така, след като отпада таксата за износ да отпадне и таксата за внос, за да може и българските компании да купуват по-евтина електроенергия.  От синдикатите уведомиха, че основното нещо, заради което днес са присъствали, е тежкото състояние на ТЕЦ \"Марица 2\". Дружеството е заплашено от фалит. Получили са уверение, че до Великден ЕК ще успее да вземе решение и по този казус. Като България се надява Брюксел да се съгласи да бъде подпомогната централата чрез увеличение на нейния капитал.", "date": "2019.04.22", "title": "Борисов свика извънредна среща в МС за цената на тока"}
{"url": "https://www.faktor.bg/bg/articles/velizar-shalamanov-ako-mo-stopanisva-imotite-si-to-tryabva-da-se-zanimava-samo-s-tova", "text": "Определено не е малшанс инцидентът в Хасково, където ограда на бивше поделение се срути и уби минувач. Мнението е на бившия министър на отбраната Велизар Шаламанов. В предаването „Преди всички“ на програма „Хоризонт“ той призова за адекватни мерки, тъй като проблемът с армейските имоти с отпаднала необходимост е от 20 години. Шаламанов смята, че трябва да се направи регистър на имотите с паспорти за тяхното състояние. „Една армия с мобилизационен състав от над 500 000 души, когато се сведе до 100 000 и 30 000 действащи военни, остава огромно количество имоти. Ако Министерство на отбраната трябва да ги стопанисва, то трябва да се занимава само с това.“ Още между 1999 и 2001 година описахме имотите на армията, те трябваше да бъдат отписани, защото няма нужда от тях, посочи Шаламанов. До подобни инциденти се стига поради бездействието на правителството през всички години, смята той. ", "date": "2019.04.22", "title": "Велизар Шаламанов: Ако МО  стопанисва имотите си, то трябва да се занимава само с това"}
{"url": "https://www.faktor.bg/bg/articles/novini/svyat/amerikanski-senator-sasht-shte-nalozhi-sanktsii-ako-turtsiya-finalizira-sdelkata-si-za-c-400-s-rusiya", "text": "САЩ ще наложат санкции на Турция и ще замразят доставките на американски изтребители F-35, ако Анкара финализира договора за придобиването и разполагането на руската система за противоракетна отбрана С-400. Това заяви американският сенатор Робърт Менендес в ексклузивно интервю за главния редактор на водещия гръцки ежедневник Kathimerini Алексис Папачелас. „Няма вероятност да получат F-35. Ще има санкции съгласно законите, които съществуват днес. Това е покупка на голяма част военно оборудване от Русия и е основание за санкции за всеки в света света - включително Турция. Няма начин да имаме... F-35 до С-400. Това е невъзможно да се случи“, категоричен бе американският сенатор от Демократическата партия.  Съгласно думите на Менендес, някои от най-силните поддръжници на сделката за F-35 с Анкара и други американски представители, които смятат, че Турция все още е основен партньор в областта на сигурността в региона, са „категорични “, че това „просто не може да се случи“. Запитан дали САЩ ще обмислят преместването на американските военни бази от Турция в Гърция, ако отношенията между Вашингтон и Анкара продължат да се влошават, демократът подчерта, че не вярва в подобен сценарий, но увери, че страната му ще направи всичко възможно, за да гарантира националната си сигурност - включително преместване на военните си бази. Що се отнася до Закона за партньорство в областта на сигурността и енергетиката в Източното Средиземноморие, Менендес отбеляза, че той демонстрира признаването от страна Конгреса на САЩ на значението на участващите страни (Гърция, Кипър и Израел). Сенаторът приветства и Преспанското споразумение между Атина и Скопие, което, съгласно думите му, ще позволи на Гърция да играе важна роля на Балканите.", "date": "2019.04.22", "title": "Американски сенатор: САЩ ще наложи санкции над Турция, ако финализира сделката си за C-400 с Русия"}
{"url": "https://www.faktor.bg/bg/articles/ekspert-evroskeptichnite-partii-mogat-da-spechelyat-okolo-edna-treta-ot-mestata-v-ep", "text": "Евроскептичните партии могат да спечелят около една трета от местата в Европейския парламент. Това заяви в интервю за предаването \"Събота 150\" Сузи Денисън от Европейския съвет за външна политика. \"Подкрепата за антиевропейските партии расте и е възможно те да спечелят около една трета от местата в Европарламента. Това би било много голяма стъпка напред за тези партии. Аз обаче не мисля, че подобен успех трябва да се обясни с работата, която те са свършили или идеите им, а с липсата на адевкатен отговор от страна на конвенционалните партии. Антиевропейските партии проумяха, че ако се представят като партии на промяната, ще поставят конкурентите си в ситуация да се защитават. Ето защо смятам, че старите партии в Европа трябва да избягат от ъгъла, в който са притиснати и да си върнат подкрепата, когато говорят за проблемите, които наистина интересуват избирателите\", обясни тя.  Според последното проучване, направено от Съвета в 14 държави, около 100 милиона избиратели в Европа все още се колебаят за кого да гласуват в края на май. Въпреки че миграцията е важна тема за всички, тя не е водеща при окончателното решение, категорична е Денисън: „Това, което установихме, е, че всъщност мотивацията на избирателите не е свързана с това дали убежденията им са в левия или в десния политически спектър, какъв е социалният им статус и възрастта и дори къде точно живеят. Основният мотив за техния избор ще бъде основан на отношението, което имат към европейската и националната си система - дали са убедени, че политическите системи на тези две нива работят добре или има пропуквания“. Битката за доверието на избирателите на предстоящия евровот все повече прилича на популярния сериал \"Игра на тронове\", смята Денисън.  Според нея най-голямата сила на \"жълтите жилетки\" е тяхното спонтанно възникване. Фактът, че са толкова разнородни, е и най-голямата им слабост, смята тя и добави:  \"Причината тяхната най-голяма сила да бъде и голямата им слабост е, че сега пред тях стои предизвикателството да изградят политическо представяне. За да успеят, те трябва да имат платформа и своя собствена идентичност, което е много по-трудно от това да съберат огромна подкрепа сред френското население. Досега те просто привличаха внимание с факта, че показват, че системата не работи, което се споделя като мнение сред французите, както установихме и в нашите доклади. Сега обаче е време да изградят платформа, което е изключително трудно\".", "date": "2019.04.22", "title": "Експерт: Евроскептичните партии могат да спечелят около една трета от местата в ЕП"}
{"url": "https://www.faktor.bg/bg/articles/dps-vnese-dokumentite-si-za-uchastie-na-evrovota-v-tsik", "text": "Председателят на ДПС Мустафа Карадайъ води листата за изборите за Европейски парламент.  Това стана ясно при регистрацията на партийната листа в Централната избирателна комисия. На второ място е депутатът от ДПС Делян Пеевски, а след него е избран лидерът на младежката партийна организация и настоящ евродепутат Илхан Кючук.", "date": "2019.04.22", "title": "ДПС внесе документите си за участие на евровота в ЦИК"}
{"url": "https://www.faktor.bg/bg/articles/elena-yoncheva-otkrila-originalniya-zapis-sreshtu-boil-banov", "text": "Очевидно не само по Коледа, а и по Великден стават чудеса. Доказва го водачката на евролистата на БСП Елена Йончева, която продължава с разследванията си. След като прокуратурата отсвири доказателствата ѝ срещу министър Боил Банов за ремонта на столичното ларго, журналистката днес показа нови улики срещу културния шеф. Йончева беше предала презапис на обвинението от телефонни разговори на Банов, тъй като нямала оригиналния звуков файл. Днес изненадващо депутатката, разследвана за пране на пари, заяви, че е намерила автентичния запис. На пресконференция тя размаха телефон, с който Боил Банов бил записан от свой служител. Той обаче надали щял да се навие да свидетелства, защото се страхувал. На практика Йончева изпраща същите данни до спецпрокуратурата, а разликата е само в аудио файла, който вече по думите ѝ не бил презапис.  \"Днес ще предоставим оригиналния запис по \"Ало, Банов съм\" на Специализираната прокуратура\", заяви Йончева по време на пресконференцията. Според нея на ход е Специализираната прокуратура и въпросът е дали ще бъдат прикрити отново тези, които са на власт. Тя припомни случилото се с аферата \"Ало, Ваньо\". \"Знаете, министър-председателят поиска да бъде спряна проверка на Митниците. Същата съдба готвят на аферата \"Ало, Банов съм\". Надявам се да не им позволим това да се случи\", допълни Йончева.  Във връзка със свидетеля по \"Ало, Банов съм\", Йончева коментира: \"Дали той ще свидетелства, е негова решение, факт е, че се страхува да го направи. България няма създадени условия, които да гарантират безопасността на хора, които свидетелстват за корупционни практики. Аз няма да издам своя източник и това ми позволява както етичния кодекс на българските медии, подписан на 24 март 2015 г., така и предварителното споразумение на ЕК от 12 март тази година. Става дума за предварителна директива за защита на източника на информация. Все още не е влязла в сила и това може би ще гарантира здравето и живота на източника\".", "date": "2019.04.22", "title": "Чудо! Разследващата журналистка Елена Йончева открила оригиналния запис срещу Боил Банов"}
{"url": "https://www.faktor.bg/bg/articles/es-pozdravi-vladimir-zelenski-za-ubeditelnata-mu-pobeda", "text": "Европейският съюз поздрави Владимир Зеленски за убедителната му победа на президентските избори в Украйна, като подчерта, че гласуването е доказателство за ангажираността на страната към демократичните ценности, предава AFP. „Позволете ни да изразим признателността си за силната привързаност към демокрацията и върховенството на закона, която народът на Украйна демонстрира по време на изборния процес\", подчертават председателят на Съвета на ЕС Доналд Туск и председателят на Европейската комисия Жан-Клод Юнкер в съвместно писмо до Зеленски.", "date": "2019.04.22", "title": "ЕС поздрави Владимир Зеленски за убедителната му победа"}
{"url": "https://www.faktor.bg/bg/articles/sergey-lavrov-vodim-normalni-razgovori-s-evropeyskite-strani-imame-problem-sas-sasht", "text": "\"Москва ще участва на заседанията на съвета Русия - НАТО само на ниво военни, защото няма желание там \"да слуша лекции\" от САЩ по повод Украйна и други въпроси\". Това заяви външният министър Сергей Лавров в интервю за финансирания от министерството на отбраната телевизионен канал \"Звезда\", цитиран от \"Дневник\". На тази платформа американците \"започнаха да създават някаква мода\" - да насрочват и използват срещите единствено за да критикуват руската политика и \"да ни изнасят лекции\", допълни той. \"Обвиняват ни също, че сме провалили Договора за унищожаване на ракетите със среден и малък обсег.\" Според Лавров страната му води нормални разговори с всяка европейска страна, но има проблеми в диалога с НАТО. \"На подобни мероприятия повече няма да ходим\", каза още той. Съветът Русия - НАТО беше учреден преди 9 години като наследник на Съвместния постоянен съвет между атлантическия съюз и Москва. Официалните отношения се основават на Основополагащия акт Русия - НАТО от 1997 г., определящ и платформата за консултации и сътрудничество в сферата на сигурността. Преди седмица (на 15 април) външното министерство на Русия заяви, че напълно прекратява сътрудничеството с алианса и на военно, и на гражданско равнище. Тогава зам.-министър Александър Грушко каза: \"НАТО отиде твърде далеч в конфронтацията с Русия и не виждаме кога и къде ще вземе връх здравият разум.\" Той допълни, че сегашната криза в отношенията била най-продължителната в историята. Командващият обединените сили на НАТО в Европа Къртис Скапароти коментира неотдавна, че Западът не разбира Русия и контактите помежду им са по-лоши и от времената на студената война. Негов наследник е ген. Тод Уолтърс и сега Лавров препоръча \"по-добре късно, отколкото никога, наследникът му все пак да възприеме този съвет\".", "date": "2019.04.22", "title": "Сергей Лавров: Русия няма да разговаря с НАТО, защото я поучава за Украйна"}
{"url": "https://www.faktor.bg/bg/articles/izdirvat-balgarin-sled-atentatite-v-shri-lanka", "text": "По последна информация на посолството ни в Индия министерството на външните работи в Шри Ланка официално е оповестило идентифицираните чуждестранни граждани, жертви на атентатите от 21 април, и сред тях няма български граждани. Сред загиналите чужденци са граждани на Индия, Португалия, Турция, Великобритания, САЩ. По последни данни на властите в Шри Ланка 290 души са загинали при атентатите, а 500 са ранени. Мисията ни в Делхи е установила контакт с общо 12 български граждани на територията на Шри Ланка, които са добре. Шестима от тях се намират в един от пострадалите хотели при атентатите в Коломбо, но не са били засегнати. Другите шестима български граждани са в различни градове, извън Коломбо, и са посъветвани да изчакат пълното успокояване на ситуацията преди да пътуват. С посолството ни в Индия са се свързали и близки на български гражданин, който е на почивка в Шри Ланка заедно с още петима свои приятели. Мисията ни в Делхи е в процес на установяване на неговото местонахождение. Българското посолство в Делхи е в постоянен контакт по линия на местното консулско сътрудничество с посолствата на страните от ЕС в индийската столица, където се подава актуална информация от Коломбо. Посолството ни е в постоянен контакт и с хотели, и с болниците в Коломбо, където са настанени пострадали при атентатите. Българските граждани са съветвани да поддържат връзка с посолството в Делхи, с близките си и да изчакат ситуацията в Шри Ланка да се нормализира. Тя постепенно се успокоява. Въведеният вчера полицейски час в столицата на Шри Ланка вече е отменен. Препоръчително е българските граждани в Шри Ланка да избягват места, в които се провеждат религиозни прояви или в близост до религиозни храмове, а също и да проявяват предпазливост, ако са в близост до големи събирания на хора, протести или демонстрации. При необходимост или при извънредна ситуация българските граждани могат да се свържат с посолството на Република България в Делхи на тел.: + 91 11 26115549; +91 11 26115550 , тел. в извън работно време: + 91 9910999498. Сигнали и молби за съдействие се приемат денонощно и на телефонните линии на Дирекция \"Ситуационен център\": +359 2 948 24 04; +359 2 971 38 56 или имейл: crisis@mfa.bg.", "date": "2019.04.22", "title": "Издирват българин след атентатите в Шри Ланка"}
{"url": "https://www.faktor.bg/bg/articles/bnb-deloto-na-sultanata-oman-za-80-mln-evro-priklyuchi-v-polza-na-balgariya", "text": "В полза на България бе решено арбитражното дело от Държавния фонд на Султаната Оман във връзка с поставянето под специален надзор на \"КТБ“ АД и отнемането на лиценза на \"Корпоративна търговска банка“, потвърди пресслужбата на Българска народна банка (БНБ). То бе за обезщетение от 80 милиона евро. \"Арбитражното дело, заведено на 22 октомври 2015 г. в Международния център за разрешаване на инвестиционни спорове срещу Република България от Държавния резервен фонд на Султаната Оман в качеството му на акционер в \"Корпоративна търговска банка“ (дело № ARB/15/43), приключи в полза на България\", се казва в прессъобщението на БНБ от днес, 22 април. \"Претенциите на Държавния резервен фонд се основаваха на твърдение, че България е нарушила стандартите за третиране на чуждестранни инвеститори, установени в Договора за взаимно насърчаване и защита на инвестициите между България и Султанат Оман, чрез действията на българското правителство, Българската народна банка и българския съд, свързани с поставянето под специален надзор на \"КТБ“ АД и отнемането на лиценза на \"Корпоративна търговска банка“. Държавният резервен фонд претендираше обезщетение в размер на 80 милиона евро. В това дело България беше представлявана от експерти на Министерството на финансите и водещи адвокатски кантори. По време на защитата в Международния център за разрешаване на инвестиционни спорове бяха представени писмени свидетелства от представители на ръководството на БНБ, както и становища от авторитетни световни експерти. В резултат от успешната защита на българската страна Държавният резервен фонд на Султаната Оман се отказа от исковете си срещу БНБ и другите органи на Република България. Този изход на делото изключва и възможността същите искове да бъдат предявени наново пред този или друг международен трибунал. Приключването на делото в полза на България доказа законосъобразността на атакуваните от Държавния резервен фонд на Султаната Оман действия и решения на БНБ, свързани с \"Корпоративна търговска банка“.", "date": "2019.04.22", "title": "БНБ: Делото на Султаната Оман за 80 млн. евро приключи в полза на България"}
{"url": "https://www.faktor.bg/bg/articles/medvedev-vizhda-shans-za-po-dobri-otnosheniya-s-noviya-ukrainski-prezident", "text": "Министър-председателят на Руската федерация Дмитрий Медведев разчита на „здравомислещ и отговорен подход“ към политиката от страна на новия украински президент Владимир Зеленски, но „няма съмнение“, че Киев ще продължи с реториката срещу Москва. Въпреки това той вижда \"шанс\" за по-добри отношения между двете страни, предава TACC. „Изборите в Украйна се състояха. Резултатът показа явно желание за нови подходи в решаването на проблемите на Украйна. Очевидно новият президент ще бъде изправен пред задачата да консолидира страната, като вземе предвид реалностите, които се развиха през последните години\", коментира руският премиер в съобщение в социалната мрежа „Фейсбук“. Няма никакво съмнение за Медведев: по отношение на Русия новият държавен глава ще се придържа към реториката, която е използвал по време на предизборната кампания. Повтаряне на известни идеологически формули, насочени към различни групи от населението. „Нямам илюзии за това. В същото време все още има шансове за по-добро сътрудничество с нашата страна. Какво е необходимо за това? Честност. И ние също се нуждаем от прагматичен и отговорен подход. Подход, който взема предвид всички политически реалности в Украйна. Включително предимно ситуацията в източната част на страната. Ето защо най-важното нещо, което трябва да бъде пожелано на новото украинско ръководство, е здравата мисъл. И, разбира се, разбирането за дълбоката ценност на отношенията между народите на нашите страни, която трябва да бъде по-високо поставена от политическата ситуация\", констатира Медведев.", "date": "2019.04.22", "title": "Медведев виждал шанс за по-добри отношения с новия украински президент"}
{"url": "https://www.faktor.bg/bg/articles/novini/balgariya/aviospetsialist-pilotat-na-padnaliya-samolet-v-orizari-e-predotvratil-oshte-po-golyama-tragediya", "text": "Авиоспециалистът Ангел Борисов коментира пред БТВ трагедията в село Оризари от 20-ти април, при която след самолетна катастрофа загинаха 45-годишен пилот и 18-годишният му спътник.  Борисов предупреди, че подобни малки самолети понякога се сглобяват от пилотите-любители. След това обаче те нямали нужните компетентни познания за поддръжката им. Според него, машината не е минала на годишна \"рентгеноскопия\". По думите му, ако самолетът е бил на технически преглед, е щяло да се установи повредата. Той допълни, че най-вероятно става въпрос за лош материал, който е използван за крилото, тъй като нямало причина да то да се счупи и да се стигне до фаталния край.  Ангел Борисов допълни, че пилотът е успял да предотврати по-голяма трагедия, като е насочил машината към брега на Марица и по този начин не е паднал върху събралите се на стадиона в селото.", "date": "2019.04.22", "title": "Авиоспециалист: Пилотът на падналия самолет в Оризари е предотвратил още по-голяма трагедия"}
{"url": "https://www.faktor.bg/bg/articles/tereza-mey-shte-poluchi-ultimatum-ot-torite-ostavka-ili-svalyane", "text": "През тази седмица Тереза Мей ще получи ултиматум да си подаде оставката като министър-председател на Великобритания до края на юни, или нейните депутати ще променят правилата за председателството на Консервативната партия и ще я свалят, пише британският вестник The Times. Сър Греъм Брейди, председател на Комитета 1922, който е съставен от редовите депутати на „Торите“, ще посети Мей на Даунинг стрийт, за да й каже, че 70% от нейните депутати искат да си подаде оставката за това, че е провалила Брекзит и води Консервативната партия към катастрофална загуба на подкрепа и авторитет, пише \"Фокус\". Народните представители от изпълнителния комитет на 1922 ще се срещнат във вторник, за да решат дали да променят правилата, с което да направят възможно ново гласуване на недоверие към премиера преди декември. Запознати казват, че „неопределените“ клонят към промяна на правилата, освен ако тя не се съгласи да се оттегли от поста до 30 юни. Във втори удар по позициите на премиера, редовите активисти ще обявят тази седмица, че повече от 65 председатели на местни организации на Консервативната партия искат главата на Тереза Мей, с което ще предизвикат конвенция за промяна на правилата. Изтекла информация от форум на местни партийни председатели показва, че мнението на мнозинството се обръща срещу премиера. Един от тях каза: „Трябва да направим каквото е необходимо, за да се отървем от нея“. Вторият каза: „Тя трябва да отиде сега, преди да нанесе още повече вреди“. По-рано лоялен министър също е готов с присъдата: „Тя трябва да си отиде. Тя е бедствие“. Високопоставен депутат добави: „Натискът се покачва и ще бъде неустоим, ако се представим зле на местните избори“. В статия за The Sunday Times експертите по местните избори Колин Ралингс и Майкъл Трашър предупреждават, че „Торите“ са на път да загубят 500 места в общинските съвети на 2 май и биха могли да изпуснат още 1000 места, ако анкетите, показващи срив в подкрепата им, се окажат точни.", "date": "2019.04.22", "title": "Министър: Тереза Мей трябва да си отиде. Тя е бедствие"}
{"url": "https://www.faktor.bg/bg/articles/novini/balgariya/gen-atanasov-nyamame-nuzhda-ot-poveche-razsledvashti-institutsii-a-prokuraturata-da-si-varshi-rabotata", "text": "„През 80-те години на миналия век имаше гражданска война в Шри Ланка, която взе 60 000 жертви. Там трябва да се види кой е организатор на атентатите. Религиозните протести са политически. В социалните мрежи започнаха да свързват дори атентатите в Шри Ланка с имотните скандали у нас. „Апартаментгейт“ няма начин да не се отрази върху изборния процес. Миналата седмица Бойко Борисов заяви, че в България има пълзяща диктатура. У нас обаче по-скоро имаме алчна диктатура. Тук очевидно става въпрос за пране на пари, защото тези, които купуват евтини имоти, плащат под масата“, това заяви пред БТВ лидерът на ДСБ ген. Атанас Атанасов.  „Наближат ли избори, се променя реториката на Бойко Борисов. Нека да видим какви ще са нагласите на гражданите. Има напрежение в българското общество и затова е чувствително по отношение на имотите. Проблемът не е в имотите, а че няма действащи институции, които да ги проверяват. Аз имам 98 кв. м апартамент, заедно с терасата, и съм изтеглил кредит от 100 000 евро. Аз против повече разследващи институции, има прокуратура, която трябва да си свърши работата. Главният прокурор обаче се е превърнал във вицепремиер, който всяка седмица се среща с премиера, за да обсъдят обстановката“, каза още ген. Атанасов.", "date": "2019.04.22", "title": "Ген. Атанасов: Нямаме нужда от повече разследващи институции, а прокуратурата да си върши работата"}
{"url": "https://www.faktor.bg/bg/articles/novini/balgariya/konsulat-v-delhi-balgarite-v-shri-lanka-da-ne-patuvat", "text": "„Нямаме информация за това дали някой е поел отговорност за атентата. Ситуацията постепенно се нормализира. Полицейският час беше отменен тази сутрин”. Това заяви за \"Здравей, България\" ва Нова тв Емил Миланов -  консул на Република България в Делхи, Индия. По думите му летището функционира, но има хаотична обстановка, достъпът е затруднен. „Препоръчваме на българските граждани да избягват райони на религиозни прояви и места в близост до религиозни храмове, както и да проявяват внимание край събирания на големи групи хора”, коментира още той. Миланов заяви, че има 8 български граждани, които вчера са се свързали с посолството и към момента са на сигурно място. „Препоръчваме на българите да се изчака пълното нормализиране на ситуацията преди да отпътуват окончателно от Шри Ланка, но ако решат да пътуват – да се провери обстановката по пътищата и да се предвиди повече време на летището, тъй като се извършват множество проверки”, посочи още консулът на Република България в Делхи. ", "date": "2019.04.22", "title": "Консулът в Делхи: Българите в Шри Ланка да не пътуват"}
{"url": "https://www.faktor.bg/bg/articles/porozhanov", "text": "През 2016 г. публикувахме на сайта на фонда всички къщи за гости къде са монтирани, къде се намират, с призив към гражданите там, където не се използват по предназначение, да подават сигнали. Контролът се извършва от Разплащателна агенция, получени са множество сигнали, извъшени са над 110 проверки, не са проверени всички къщи.  На 62 са направени финансови корекции.\"  Това обяви в студиото на \"Здравей, България\" на Нова тв министърът на земеделието Румен Порожанов, по повод къщата за гости, за която прокуратурата проверява бившия зам.министър Александър Манолев \"В момента не мога да кажа, защо е скрита информация за бенефициентите и сумите. Максималната сума е до 200 000 евро за къща на гости. Тогава е проверявана на място, това включва цялата документация, замерването на проекта и дали е изпълнен като такъв\", коментира Порожанов проверката на въпросната къща за гости на Манолев . Той поясни, че тогава е  правена проверка само за плащането, но не и дали се използва по предназначение. \"Тук има две теми - дали бенефициера използва по предназначение къщата за гости, тук е една жена- Ана Димитрова, и другата тема, която трябва да бъде проверена - дали има конфликт на интереси, но Манолев не е бил бенефициер, но тук темата е, че има друго лице\", обясни министърът. Той посочи, че изпълнителите на тези проекти имат бизнес план, който трябва да бъде изпълняван, и при неизпълнение се минава на тези финансови корекци, които се плащат от бенефициентите. \"След като има такива проблеми, системата не функционира нормално, бенефициентите трябва да бъдат санкционирани\", обясни Порожанов.", "date": "2019.04.22", "title": "Порожанов: Разчитам гражданите да подават сигнали, ако къщите за гости не се използат по предназначение"}
{"url": "https://www.faktor.bg/bg/articles/novini/balgariya/-napalno-nepoznati-korneliya-ninova-pokanila-ivo-hristov-za-evrolistata-oshte-predi-polovin-godina", "text": "Бившият началник на президентския кабинет Иво Христов разкри, че от половин година Корнелия Нинова лично го е поканила за кандидат в листата за евроизборите. Безкрайните обяснения на двамата, че нямало никаква неофициална кореспонденция между БСП и президентството започва да прилича на зле написан сценарий, в който главните герои са си прочели репликите 5 минути преди снимките.  „Предложението за евродепутат е още от края на миналата и началото на тази година. Решението взех седмици преди това. Уведомих президента Румен Радев. Корнелия Нинова ме покани в листата в края на декември, началото на януари“. Това каза пред БТВ бившият шеф на президентския кабинет Иво Христов. Той продължи да отрича, че не се е споглеждал с лидерката на БСП по време на консултативния съвет, както констатира Бойко Борисов. Припомняме, че след изказването му Корнелия Нинова документира със снимка как Христов е седнал зад гърба ѝ и физически нямало как да се споглеждат. Оказва се, че двамата дори не е било нужно да се споглеждат, след като Корнелия Нинова и Румен Радев прочетоха едни и същи опорни точки след КСНС.  „При победа на евроизборите ще се бетонира властта на ГЕРБ. Моята кауза е за промяната за България. Не изключвам да е имало течове на информация към премиера за предложението да вляза в листата на БСП за евродепутати. Аз не се чувствах подготвен да бъда началник на президентския кабинет. Предполагам, че и на вас (Антон Хекимян – б. ред.) не ви е било лесно да станете водещ. Румен Радев е световно легитимиран, той е основният борец срещу корупцията. Листата за евродепутати се утвърждава от ръководството на БСП и аз нямам право да гласувам. Със Сергей Станишев сме си говорили и преди, говорим си и сега. Не мога да преценя, дали БСП е разделена, тъй като не съм се срещал все още с избиратели“, каза още Христов. По думите му, за разлика от Бойко Борисов, който „премитал хамбара на десницата“, в листата на „столетницата“ били включени борецът за правата на пенсионерите Велизар Енчев и разпознаваемата Елена Йончева. \"Аз съм бил критик на старото ръководство на БСП и не съм приеман еднозначно. Аз самият някога съм бил член на партията. С Румен Радев общувахме постоянно. Ние заедно сме извървели този път за 2,5 години. Нямали сме толкова достоен и принципен политик. В цял свят има речеписци на президентите, но последно той ги оценяваше. Грижата за речите не е само моя, а и на други хора\", каза още Иво Христов.", "date": "2019.04.22", "title": "\"Напълно непознати\": Корнелия Нинова поканила Иво Христов за евролистата още преди половин година"}
{"url": "https://www.faktor.bg/bg/articles/novini/balgariya/angel-dzhambazki-antievropeyskite-nastroeniya-gi-sazdava-bryuksel", "text": "\"Непрозрачна политика, в която неизбран от никого човек като Юнкер, като Тиберманс, като Аврамопулос взимат решения, които ние с вас ще плащаме\". Така Ангел Джамбазки определи пред БНТ основната причина за антиевропейските настроения, като ги обобщи с думите \"ишиас политика\".  \"В листата хората от ВМРО са трима-четирима, останалите са доказали се в българското общество граждани, професионалисти и родолюбци\", заяви водачът на листата на ВМРО и потвърди, че целта им е да спечелят 2 от 17-те места, които България ще заема в европарламента. Според Джамбазки явяването в коалиция с НФСБ и Атака би било по-логично, но щом няма постижимо споразумение между другите две политически сили, е по-добре всяка от партиите да се яви отделно. Относно конкуренцията за гласовете на \"родолюбците\", той заяви: \"Тези организации (\"Воля\", Възраждане - б.р.) имат съвсем различен профил\" и определи като \"турски родолюбци\" част от тях, добавяйки, че вторият в листата на коалицията около \"Воля\" - Орхан Исмаилов, е \"подозиран силно за връзки с турското общество и служби за сигурност\". За Джамбазки ново споразумение за пакет \"Мобилност\" е един от основните приоритети на българските евродепутати в състава на следващия Европейски парламент. Сред другите изброени от него приоритети са България да не се присъединява към Глобалния пакт за миграция на ООН, \"нулева миграция\", охраната на външните граници на Европейския съюз и \"недопускане на промени в българските традиции\".", "date": "2019.04.22", "title": "Ангел Джамбазки: Антиевропейските настроения ги създава Брюксел"}
{"url": "https://www.faktor.bg/bg/articles/trend-30-ot-balgarite-ne-znayat-za-kogo-i-dali-shte-glasuvat", "text": "БСП изпреварва ГЕРБ, сочат нагласите преди европейските избори според последното проучване на агенция \"Тренд\". Така през април ГЕРБ губи 3% в сравнение с март, докато БСП успява да задържи и дори да увеличи своята подкрепа. Твърдо на трета позиция остава ДПС с близо 13 на сто.  \"Можем да говорим по-скоро за ерозия при ГЕРБ, отколкото за вдигане при БСП - те запазват своите позиции. Темата с апартаментите даде своето отражение върху електоралните нагласи\", коментира социологът Евелина Славкова в сутрешния блок на Bulgaria ON AIR. По думите ѝ е много трудно да се каже коя партия ще вземе превес, тъй като не е ясно колко души ще гласуват. Според нея, ако ги е нямало подадените оставки и управляващите не са реагирали по никакъв начин, разликата между ГЕРБ и БСП е щяла да бъде още по-голяма. Славкова посочи, че все пак социологическите проучвания са моментна снимка на това, което се случва и месецът, който остава до евровота, е дълъг срок в политически аспект. Според проучването на \"Тренд\" 30% от българите не знаят за кого и дали ще гласуват.  \"Това са хора, които по-скоро не гласуват на всички избори, а когато нещо ги привлича. Част от тях се мобилизират, когато има нова политическа сила, в случая ние нямаме. Тук се крие и т.нар. протестен вот\", обясни Славкова. По думите ѝ евроизборите са един вид вот на доверие или недоверие към правителството.", "date": "2019.04.22", "title": "Евелина Славкова: Има ерозия при ГЕРБ, не вдигане при БСП"}
{"url": "https://www.faktor.bg/bg/articles/kolyo-paramov-yoncheva-da-kazhe-za-miliardite-koito-izcheznaha-pri-tsarya-i-stanishev", "text": "\"Революция на доходите се прави, когато имаш хазна и производство, които съответстват на приходите. След като се чудиш как да се дадат 40-50 млн. лв. за пенсии, не може да се говори за подобно нещо. Възможностите на Владислав Горанов са ограничени, той пребалансира финансите. Който и да е на негово място, няма как да направи революция на доходите, за която говори Елена Йончева. Тя разказва \"Приказки от 1001 нощ\".  Това каза в предаването \"Свободна зона\" по ТВ Европа финансовият анализатор Кольо Парамов. Той заяви, че от 2001 г. до 2010 г., по време на управлението на НДСВ, ДПС и БСП от държавата са изчезнали 24 млрд. долара, които са отишли в офшорни сметки. Парамов призова социалистите да разкажат за тези средства, които са се изпарили по времето на тогавашния им лидер Сергей Станишев, който беше премиер с тройната коалиция. Парамов допълни, че докато президентът на ПЕС е управлявал страната, са създадени над 4000 офшорки в чужбина, в които са изтичали чрез заменки и други схеми държавни средства. Парамов нарече \"апартаментгейт\" прашинка на фона на огромния грабеж, който е извършен за 10 години от правителствата на Царя, Доган и Станишев.", "date": "2019.04.22", "title": "Кольо Парамов: Йончева да не говори \"Приказки от 1001 нощ\", а да разкаже за милиардите, които изчезнаха при Царя и Станишев"}
{"url": "https://www.faktor.bg/bg/articles/tramp-pozdravi-zelenski-pohvali-go-za-blestyashtata-kampaniya", "text": "Президентът на САЩ Доналд Тръмп е поздравил в телефонен разговор Владимир Зеленски за победата на изборите за президент на Украйна, предава УНИАН. Както е заявил говорителят на щаба на Зеленски Дмитрий Разумков пред „Новое время“, американският президент го е поздравил за провеждането на „блестяща кампания.", "date": "2019.04.22", "title": "Тръмп поздрави Зеленски, похвали го за \"блестящата кампания\""}
{"url": "https://www.faktor.bg/bg/articles/vremeto-shte-e-predimno-slanchevo", "text": "Времето ще е предимно слънчево, максималните температури ще бъдат между 16° и 21°. По-значителна облачност още от сутринта ще има над североизточните райони, а след обяд над цялата страна ще има временни увеличения на облачността. Само на отделни места ще превали слаб дъжд. Ще духа до умерен вятър от югоизток. Максималните температури ще бъдат предимно между 16° и 21°, по-ниски по Черноморието. Вечерта от запад облачността ще се вплътнява и през нощта в Западна България ще завали дъжд, в планините над 2000 метра – сняг. Атмосферното налягане е по-високо от средното за април, но през деня ще се понижава. Над Черноморието ще има значителна облачност, но без валежи. Ще духа до умерен югоизточен вятър. Максимални температури на въздуха: 12-13°. Температурата на морската вода е 11-12°. Вълнението на морето ще бъде 2 бала.  Над планините ще преобладава слънчево време, след обяд с временни увеличения на облачността, но само на отделни места ще превали слаб дъжд, над 2000 метра – слаб сняг. Ще духа умерен вятър от юг, по билата - от запад. Максимална температура на височина 1200 метра около 10°, на 2000 метра – около 2°. Вечерта над масивите от Югозападна България облачността ще се вплътни и през нощта срещу вторник на много места ще превали.", "date": "2019.04.22", "title": "Времето ще е предимно слънчево"}
{"url": "https://www.faktor.bg/bg/articles/makron-be-sred-parvite-chuzhdestranni-lideri-pozdravili-zelenski-za-pobedata-mu-na-prezidentskite-izbori-v-ukrayna", "text": "Френският държавен глава Еманюел Макрон снощи беше един от първите чуждестранни лидери, които се обадиха на победителя на президентските избори в Украйна, комедийния актьор Володимир Зеленски, за да го поздравят, съобщи Франс прес. Макрон се обади на Зеленски, когото прие в Елисейския дворец по време на предизборната му кампания, \"за да го поздрави за неговата победа на 21 април 2019 г.\", съобщи френската посланичка в Украйна Изабел Дюмон в страните си в Туитър. Зеленски от своя страна помести във Фейсбук снимка, на която държи мобилен телефон пред себе си. \"Моите най-искрени благодарности на президента на Френската република Еманюел Макрон за неговите поздравления\", гласи текстът под снимката на френски език. Макрон беше единственият чуждестранен лидер, който се срещна със Зеленски преди вчерашния балотаж, отбелязва агенцията. Той прие кандидата от партия \"Слуга на народа\" в Елисейския дворец на 12 април, а малко по-късно същия ден се срещна и със съперника му, действащия президент Петро Порошенко. Снощи Зеленски получи поздравления и от полския държавен глава Анджей Дуда, който го покани да посети Варшава.", "date": "2019.04.22", "title": "Макрон сред първите лидери, които поздравиха Зеленски за победата му в Украйна"}
