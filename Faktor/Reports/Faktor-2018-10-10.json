{"url": "https://www.faktor.bg/bg/articles/novini/svyat/fbr-rusiya-se-bori-da-ostane-znachima-kitay-vodi-utreshnata-bitka", "text": "Китай е разгърнал безпрецедентна кампания за въздействие върху общественото мнение в Съединените щати преди наближаващите частични избори за Конгрес и това е най голямата и дългосрочна заплаха за сигурността на САЩ, заявиха днес шефове от контраразузнаването, цитирани от Ройтерс.     Членове на сенатската комисия по вътрешна сигурност отправяха въпроси към министъра за вътрешната сигурност Кирстен Нилсен и директора на ФБР Кристофър Рей по повод изявлението на президента Доналд Тръмп, че Китай се меси в американските избори. На въпрос дали Пекин е по-голяма заплаха от Москва Нилсен отговори, че пред изборите в САЩ стоят две заплахи от чужбина: хакерство или саботаж в изборната инфраструктура (избирателни списъци или машини за гласуване) и влияние върху кампаниите.      \"Със сигурност Китай полага безпрецедентни усилия да влияе върху мнението на американците\", каза тя. Нилсен допълни, че досега не е имало данни за китайски опити \"да се компрометира изборната инфраструктура\", пише БТА.        Рей отиде по-надалеч в отговор на въпрос дали Китай е по-голяма заплаха от Русия, чиято евентуална намеса в предизборната кампания в САЩ през 2016 г. е обект на внимателно разследване. \"В много отношения Китай представлява най-голямата, най-сложната и най-дългосрочната контраразузнавателна заплаха, пред която сме се изправяли\", каза той.      \"В много отношения Русия се бори да остане значима след разпада на Съветския съюз. Тя води днешната битка. Китай води утрешната битка\", заключи шефът на ФБР.", "date": "2018.10.10", "title": "ФБР: Русия се бори да остане значима, Китай води утрешната битка"}
{"url": "https://www.faktor.bg/bg/articles/novini/svyat/rusiya-zaplashi-da-organizira-masovi-protesti-v-ukrayna-ako-kiev-poluchi-tsarkovna-nezavisimost", "text": "Продължава спорът за това трябва ли Киевската патриаршия да бъде призната за независима от Москва Руската православна църква предупреди, че в Украйна може да избухнат протести, ако Вселенският патриарх признае независимостта на Киевската патриаршия, предаде Франс прес, цитирана от БТА. Митрополит Иларион, който оглавява отдела за външните отношения в Московската патриаршия, предупреди, че ако украинските власти допуснат конфискуване на православни храмове от подготвяната автокефална църква, хората ще излязат по улиците, за да защитят своите светини. \"Вече виждаме, че в Украйна се конфискуват православни храмове и вярващите се готвят да ги защитят. Можем само да си представим какво ще стане, ако конфискуването бъде официално одобрено от властите или придобие системен характер. Хората, разбира се, ще излязат на улицата и ще бранят светините си\", заяви митрополитът, цитиран от ТАСС. В Украйна сега има две църкви - едната свързана с Москва, другата - с Киевската патриаршия, припомня АФП. Киевската патриаршия се самопровъзгласи през 1992 г., когато Украйна стана независима, и не е призната от нито една православна църква в света. Свързаната с Московската патриаршия църква е най-голямата религиозна общност в Украйна по брой енории, но все повече украинци обаче се самоопределят като последователи на Киевската патриаршия.", "date": "2018.10.10", "title": "Русия заплаши да организира масови протести в Украйна ако Киев получи църковна независимост"}
{"url": "https://www.faktor.bg/bg/articles/novini/balgariya/evropa-privetstva-barzite-deystviya-za-razkrivaneto-na-ubiystvoto-na-viktoriya-marinova", "text": "Председателят на Европейската комисия Жан-Клод Юнкер поздрави българските власти след ареста на заподозрения за убийството. „Бързата реакция и съвместните усилия демонстрират решимостта за постигане на справедливост при такива позорни действия. Мислите ни са със семейството и приятелите на Виктория Маринова”, посочи председателят на ЕК Жан-Клод Юнкер. Говорителят на ЕК Маргаритис Схинас започна седмичната си пресконференция с обръщението към българските власти.   „Председателят Юнкер приветства бързите и активни усилия на премиера Бойко Борисов и на българските власти, които в тясно сътрудничество с правоприлагащите органи от другите държави-членки на ЕС, успешно арестуваха заподозрения убиец на журналиста Виктория Маринова”, заяви той. Председателят на Европарламента Антонио Таяни също реагира в социалните мрежи.  „Поздравяваме българските власти за бързината и точността на разследването, което направи възможно арестуването на убиеца нa Виктория Маринова, чийто мотив не е свързан с работата ѝ като журналист”, отбеляза той. Председателят на парламентарната група на Европейската народна партия Манфред Вебер също реагира в „Туитър”. „Горещо приветствам предварителните резултати от разследването на убийството на Виктория Маринова. Българските власти действаха бързо и ефективно”, написа той. Междувременно Европейската федерация на журналистите обяви, че идната седмица организира в Брюксел бдение в памет на убитите европейски журналисти.", "date": "2018.10.10", "title": "Европа приветства бързите действия за разкриването на убийството на Виктория Маринова"}
{"url": "https://www.faktor.bg/bg/articles/zapodozreniyat-za-ubiystvoto-na-zhurnalistkata-e-podsadim-za-falshifitsirane-na-dokumenti-v-germaniya", "text": "Заловеният по подозрение, че е изнасилил и убил журналистката Виктория Маринова Северин Красимиров ще бъде изправен пред съдия в Хановер още утре. Германският съд трябва да реши дали има достатъчно основания за екстрадирането му в България. Ако то бъде одобрено, връщането му ще стане до дни. 21-годишният русенец е познат и на германската полиция – срещу него има заведено дело за фалшифициране на документи. Шефът на криминалната служба на Долна Саксония Фридо де Фриз съобщи, че във вторник малко след 12.00 часа са получили сигнал от българската полиция, че издирваният се намира някъде в Долна Саксония или в Хамбург, който не е част от Долна Саксония, а е свободен град. Четири часа е продължило издирването му, а към 16.00 часа германската полиция вече е идентифицирала местонахождението му – в кооперация в Щаде, в дома на майката на Красимиров. Къщата е щурмувана в 20.15 часа от десетки полицаи, те арестуват двама мъже. Единият е 21-годишният русенец, другият е освободен веднага. Заподозреният е пристигнал в Германия с автомобил, съобщиха от полицията за „24 часа“. Пред германските медии полицията в Долна Саксония обяви, че няма никаква информация Красимиров да е свързан с политически организации, които биха го използвали като поръчков убиец.", "date": "2018.10.10", "title": "Заподозреният за убийството на журналистката е подсъдим за фалшифициране на документи в Германия"}
{"url": "https://www.faktor.bg/bg/articles/novini/balgariya/d-peevski-prehvarlya-sobstvenostta-na-telegraf-monitor-politika-i-meridian-mach-na-zhurnalistite", "text": "Депутатът от ДПС Делян Пеевски обяви, че се оттегля от активната издателска дейност и се отказва от сделката за придобиването на „Телеграф Медиа“ от страна на купувача „Ню Имидж Медиа“. Основната причина за това, според съобщението е, че повече от пет месеца Комисията за защита на конкуренцията не се произнася по исканото одобрение на сделката за придобиването на „Телеграф Медиа“ от страна на купувача „Ню Имидж Медиа”. Според него това е недопустимо и не кореспондира със сроковете, които КЗК прилага при подобни процедури. „Вероятно причината не е в сложността на одобрението, а във факта, че касае свързана с мен медия. Не мога да толерирам подобен двоен стандарт от страна на държавния регулаторен орган, поради което днес оттеглих искането за одобрение, като заявявам, че се отказвам и от сделката”, заявява Пеевски. Той съобщава, че днес е учредил фондация „Телеграф”, чиято основна цел ще е развитието на медийния пазар, повишаването на професионализма, морала и обективността в журналистическата професия, както и борбата срещу фалшивите новини във всичките им форми. Публикуваме пълния текст на съобщението без редакторска намеса: Уважаеми Госпожи и Господа, Повече от пет месеца Комисията за защита на конкуренцията не се произнася по искането за одобрение на сделката за придобиването на „Телеграф Медиа“ от страна на купувача „Ню Имидж Медиа“, което е недопустимо и не кореспондира със сроковете, които Комисията прилага при подобни процедури. Вероятно причината не е в сложността на одобрението, а във факта, че касае свързана с мен медия. Не мога да толерирам подобен двоен стандарт от страна на държавния регулаторен орган, поради което днес оттеглих искането за одобрение, като заявявам, че се отказвам и от сделката. Също днес учредих фондация „Телеграф“, чиято основна цел ще е развитието на медийния пазар, повишаването на професионализма, морала и обективността в журналистическата професия, както и борбата срещу фалшивите новини във всичките им форми. С оглед на тази цел, в управителния съвет на фондацията ще участват само изявени български журналисти, които винаги открито са отстоявали истината и не се страхуват да изразят личната си позиция. След регистрацията на фондацията, ще прехвърля изцяло в нейна полза собствеността на „Телеграф Медиа“, а с това и отговорността за издаваните от същото дружество печатни медии – „Телеграф“, „Монитор“, „Политика“ и „Меридиан мач“. Така аз се оттеглям от активната издателска дейност, която оставям в ръцете на членовете на управителния съвет, като моето участие ще бъде ограничено единствено до финансовото подпомагане на дейността на фондацията за постигането на нейните цели. Мисля, че е крайно време медийното съдържание да бъде управлявано от журналистите, защото само така би се гарантирала независимостта на медиите. Колко пъти през последните години сме ставали свидетели, как чисто медийни мероприятия се превръщат в олигархични срещи, където вместо журналисти виждаме рамо до рамо съмнителни бизнесмени, обвиняеми и подсъдими, както и лица със запорирано от държавата имущество. Това ли е медийната свобода, за която толкова се говори и която трябва да е барометъра на обществото - вместо търсещи истината журналисти, обвиняеми и подсъдими олигарси да определят общественото мнение и публичния дневен ред, водени единствено от личните си интереси и желанието си за саморазправа с институции или конкуренти? Олигарсите, които вчера участваха в разграбването на националния капитал чрез бандитската приватизация, днес самодоволно размахват пръст като ментори от последна инстанция, използвайки медиите си да манипулират и да разпространяват фалшиви новини. Същите лица организираха години наред клеветническа кампания срещу мен поради причината, че моите медии осветяваха техните задкулисни сделки и единствени се противопоставяха на манипулациите им. Като издател на печатни медии, не желая повече да бъда причисляван по какъвто и да е начин с тази група медийни собственици, а на създадената от тях изродена медийна среда е крайно време да се противодейства. Редакционната политика трябва да се определя единствено от реалните събития и обществения интерес, а не от олигархични медийни кръгове. Само така българските медии ще могат да се освободят от всякакви зависимости и ще бъдат свободни – този път не само на думи, а страната ни няма да заема незавидно място по медийна свобода.", "date": "2018.10.10", "title": "Д. Пеевски прехвърля собствеността на \"Телеграф\", \"Монитор\", \"Политика\" и \"Меридиан мач\" на журналистите"}
{"url": "https://www.faktor.bg/bg/articles/novini/balgariya/kvotite-za-naemane-na-hora-s-uvrezhdaniya-ostavat", "text": "Работодателите \t , които не изпълняват това задължение ще плащат компенсационни вноски, предвижда проектозакон Министърът на труда и социалната политика Бисер Петков каза пред журналисти, че право на майките на деца с увреждания е да протестират, да заявяват своите претенции. Петков коментира протестите на инициативата \"Системата ни убива\" малко преди началото на поредния пред МС, съобщи БТА. Той посочи, че подписването вчера на плана за действие по приемането на законодателството за хората с увреждания не е имало за цел да предотврати протеста, а да се възстанови доверието между страните и правителството да даде ясен отговор за своя ангажимент и действия.Те са в унисон с очакванията на протестиращите, защото нереалистично беше на 1 октомври да бъдат приети трите законопроекта, отбеляза министър Бисер Петков. Той подчерта, че с плана не могат да бъдат ангажирани народните представители, тяхно суверенно право е да дебатират двата законопроекта и да внасят промени, ако считат за необходимо.  По време на заседанието на социалната комисия, в което министър Бисер Петков участва, за да отговаря на актуални въпроси от депутати, народният представител Павел Шопов определи подписването на плана като пълно институционално унижение и попита министър Бисер Петков дали съзнава, че с него обслужва интересите на една от опозиционните партии - БСП .  Бисер Петков отчете по-богатия политически опит на Шопов, но каза, че с плана за действие отговаря на желанието на протестиращите да получат ясен ангажимент от страна на правителството за срокове, а не ангажира народните представители да не внасят предложения, ако имат такива. Крайните решения ще бъдат на депутатите, каза Бисер Петков и подчерта, че вчера е подписан план за действие, а не споразумение. В проекта на Закона за хората с увреждания, който ще се разглежда утре на Национален съвет за интеграция на хората с увреждания, е предвидено да има две национални програми - едната за подкрепа на работодателите, която да насочва ресурс към бизнеса за адаптиране на места за хора с увреждания, а другата за достъпна среда и мобилност, която ще насочва ресурс за достъпна среда най-вече на жилищни сгради, защото там има изоставане. Двете национални програми ще заменят двата фонда, които бяха предвидени в предишния вариант на законопроект. Квотите за хора с увреждания остават в проекта, който утре ще се обсъжда, но са предвидени доста хипотези, при които работодателите, които не спазват това задължение, могат да бъдат освободени от компенсационна вноска. Такава хипотеза са производства и дейности, които обективно не предполагат ангажиране на хора с увреждания , другата е - невъзможност за назначаване на човек с увреждане, защото Бюрата по труда или частни трудови посредници , не са осигурили такъв човек. Предвидено е изпълнението на задължението за квоти да може да бъде осъществено чрез алтернативни мерки - чрез закупуване от страна на предприятието на специализирани стоки и услуги, произведени от хората с уврежданията. Продължава дебатът и с работодателите , техните мнения отново ще бъдат взети предвид на утрешното заседание на Националния съвет за интеграция на хората с увреждания и на заседанието на НСТС другата седмица.", "date": "2018.10.10", "title": "Квотите за наемане на хора с увреждания остават"}
{"url": "https://www.faktor.bg/bg/articles/novini/svyat/sarbiya-bavi-gazovata-vrazka-s-balgariya", "text": "„Сърбия се бави с изграждането на междусистемната газова връзка с България заради неосигурено финансиране. В тази връзка, за да не губи евросредства България ги пренасочи към изграждането на газовата тръба с Гърция. Европейската комисия е информирана”. Това съобщи заместник-министърът на енергетиката Жечо Станков, цитиран от Нова телевизия. Страната все пак е оставила буфер от 6 млн. евро за дейности, нужни преди самото строителство на газопровода. „С този наш сигнал Европейската комисия даде допълнителни средства на Сърбия от предприсъединителните програми. Бяха започнати определени действия, но са много далеч от нас”, отбеляза Станков. Министерството на енергетиката лицензира по този проект „Булгартрансгаз“ за оператор. След като изчерпа заделените средства държавният ни оператор ще може да кандидатства за субсидия пред Брюксел по програмите за свързаност. Предвижда се цялостното изграждане на тръбата да бъдат вложени и собствени средства на българската компания. Борисов и Ципрас подписаха декларация за интерконектора (ВИДЕО+СНИМКИ) Заместник-министърът отчете, че по отношение на газовата връзка с Гърция проектът, макар и със закъснение, вече се реализира и се очаква първият газ да потече през 2020 година. Работи се и по турската газова връзка. Със 180 000 евро са извършени предпроектни проучвания. Данните са предоставени на турската компания „Боташ”. Връзката с Румъния вече е финализирана и се чака изграждане на компресорна станция от страна на съседите, за да функционира пълноценно, стана ясно още на заседанието. Преди дни председателят на Комисията за енергийно и водно регулиране съобщи, че след намеса на Брюксел, Букурещ уверява, че до края на годината станцията ще бъде пусната и от следващата година природен газ ще потече и към България. В момента под Дунав може да тече само еднопосочно от наша страна.", "date": "2018.10.10", "title": "Сърбия бави газовата връзка с България"}
{"url": "https://www.faktor.bg/bg/articles/novini/svyat/frantsiya-zabranyava-solariumite", "text": "Френските здравни власти настояват за забраната на соларните студиа поради високия риск от ракови заболявания, предават Франс прес и ДПА. Агенциите цитират становище на Френската агенция за здравна безопасност, която препоръчва преустановяване практиките на изкуствения слънчев загар и на продажбата на устройства с ултравиолетови лъчи за естетични цели. Според френските специалисти, които предупреждаваха за опасностите от солариумите още от 2015 година, вече са налице неопровержими данни за риска от рак, на който се излагат ползвателите им. Поради тази причина агенцията настоява пред френското здравно министерство за държавна намеса в сектора. Припомня се, че Бразилия и Австралия вече са забранили соларните студиа. По медицински данни на Международния център за онкологични изследвания лицата, които поне веднъж са ползвали услугите на соларно студио преди да навършат 35 години, са били изложени с 59% по-висок риск да развият кожeн меланом. Счита се, че във Франция 43% от регистрираните случаи на меланом при младите хора са свързани с ползването на солариуми преди да навършат 30 години.", "date": "2018.10.10", "title": "Франция забранява солариумите?"}
{"url": "https://www.faktor.bg/bg/articles/novini/balgariya/tsvetanov-za-ubiystvoto-v-ruse-mnogo-hora-izgovoriha-nebivalitsi-i-neistini-sega-e-redno-da-zamalchat", "text": "\"Всичко, което се изля по международните медии и това, което направиха някои български граждани, бе да се създаде усещането за нестабилност в държавата. Българските институции работят прекрасно. Те се си свършиха работата. Искам да благодаря и на Федерална Република Германия за оказаната помощ\", заяви пред Канал 3 председателят на ПГ на ГЕРБ и зам.-председател на партията Цветан Цветанов.  Той коментира темата за убийството на журналистката от Русе Виктория Маринова и действията на институциите.  \"В момента има силна емоция. Ще разберете как ще гласуваме относно кандидатурата на Манфред Вебер. Много бяхме накърнени за усилията, които полагат българските институции. Аз съм убеден, че времето ще покаже това, което е най-правилно. Полицията не работи под натиск. Тя разследва всяко едно престъпление. Натискът е полезен, когато е креативен и градивен. Когато натискът е свързан с обиди и недоверие, той само пречи. Българските институции работят за обществото. Аз съм бил вътрешен министър и знам какъв беше натиска към мен заради убийството на Яна в Борисовата градина. Атакуваха ме персонално, но преглътнах всичко, защото вярвах на българските правоохранителни органи. Заради денонщната работа на полицаи и прокуратура бяха разкрити всички тежки престъпления и извършителите получиха своите наказания\", даде пример Цветанов. \"Изпълняваме обещанието си към обществото, което сме дали в управленската си програма. Полицията трябва да бъде обезпечена, за да изпълнява своите задължения. Времето, в което убиеца на Виктория е напуснал страната, е много кратко. Полицията е проверявала много лица и алибитата им. Това е много по обем работа. Знам го от личен опит. ДНК профилът на убиеца е изведен по един безупречен начин. Има и находка в дома му. Институциите работиха изключително координирано. Операцията по задържането му бе проведена много добре. Не трябва да се подаваме на емоции. Всеки трябва да работи за създаване на интегритет на ромската общност. Не трябва да се делят хората по етнически произход\", призова той. \"Всички като граждани и общество трябва да се замислим дали полагаме грижи за възпитание на нашите деца. Според мен, ние като родители допринасяме за тази агресия сред нашите деца. Знаете колко случаи има, когато родител отива и взима страната на детето си без да е запознат с целия случай. Всички трябва да осъждаме постъпката на убиеца от Русе. Трябва да имаме нулева толерантност към подобно поведение. Всички трябва да допринасяме за нормалността в обществото. Включително и ние тук в парламента. Не може тук да цари една обстановка на агресивност, напрежение и конфликт и да очакваш, че навън в обществото ще бъде по-спокойно\", каза още Цветан Цветанов. \"Въздаржахме се от коментари по темата за убийството в Русе, защото вярвам на българските институции. Вчера казах: нека всички да замълчим. Не знам как се чувстват тези хора, които за последните дни изговориха толкова небивалици, толкова неситини, проявиха толкова агресивност в поведението си. Не знам как ще погледнат в очите служителите на правоохранителната система, на които ние винаги се опираме при тези тежки престъпления. Сега е редно тези хора да замълчат. МВР и прокуратурата координираха действията си. Съдът също си свърши работата и в най-бързо време ще могат да бъдат повдигнати обвинения\", завърши председателят на ПГ на ГЕРБ.", "date": "2018.10.10", "title": "Цветанов за убийството в Русе: Много хора изговориха небивалици и неистини, сега е редно да замълчат"}
{"url": "https://www.faktor.bg/bg/articles/moskva-skochi-sreshtu-izrael-othvarlya-suvereniteta-mu-nad-golanskite-vazvisheniya", "text": "Два дена, след като министър-председателят Бенямин Нетаняху стоеше върху Голанските възвишения и обяви, че те ще останат под израелски суверенитет, руският министър на външните работи Сергей Лавров заяви, че промяна на статута на територията ще бъде в нарушение на резолюциите на Съвета за сигурност на ООН, пише електронното издание на израелския вестник The Jerusalem Post, цитиран от \"Фокус\". „Статутът на Голанските възвишения е определен от резолюциите на Съвета за сигурност на ООН“, заяви Лавров пред журналисти. „Да се промени статутът, заобикаляйки Съвета за сигурност, мисля, ще бъде директно нарушаване на тези резолюции“. Публичното разминаване относно бъдещето на Голанските възвишения идва след влошаването на израелско-руските отношения, предизвикано от свалянето на руския военен самолет Ил-20 през изминалия месец – за което Москва обвини Израел – както и решението на Русия да снабди Сирия с зенитни ракетни комплекси С-300, които ограничават маневреността на израелските ВВС в небето над Сирия. В понеделник Нетаняху, говорейки по време на посвещаването на възстановена 1 500-годишна синагога на Голанските възвишения, заяви, „Докато зависи от мен, Голанските възвишения ще останат под израелски суверенитет. В противен случай ще получим Иран и Хизбула на бреговете на Галилейското езеро“. Нетаняху добави, „Знам, че президентът (Владимир) Путин разбира моя ангажимент към сигурността на Израел и също знам, че той разбира значението, което отдавам на Голанските възвишения“.", "date": "2018.10.10", "title": "Москва скочи срещу  Израел, отхвърля суверенитета му над Голанските възвишения"}
{"url": "https://www.faktor.bg/bg/articles/obshtestvo/ulitsata/ministar-ananiev-hemodializata-vav-vidin-raboti-na-100", "text": "Хемодиализата във Видин работи на 100%. Това каза министърът на здравеопазването Кирил Ананиев в началото на правителственото заседание в отговор на въпрос на премиера Бойко Борисов дали работи хемодиализата във Видин, предаде репортер на Агенция „Фокус“.  „Ежедневно и ежечасно поддържаме връзка с Видин. Хемодиализиата работи на 100%. Всички необходими консумативи и материали са осигурени, няма никакъв проблем“, заяви Кирил Ананиев.", "date": "2018.10.10", "title": "Министър Ананиев: Хемодиализата във Видин работи на 100 %"}
{"url": "https://www.faktor.bg/bg/articles/imanyari-opitaha-da-otkradnat-unikalno-zlatno-sakrovishte-s-tyah-e-chovek-na-dans", "text": "ГДБОП и ДАНС са разкрили опит за кражба на златно съкровище на няколко хиляди години. Това каза министър-председателят Бойко Борисов по време на днешното правителствено заседание. Той посочи, че заедно със заловените иманяри, е задържан и служител на ДАНС, предаде БТА. Съкровището ще бъде показано утре, информира още премиерът. По думите му съкровището е уникално и поради това по време на утрешното му представяне ще бъде и министърът на културата Боил Банов.", "date": "2018.10.10", "title": "Борисов: Иманяри опитаха да откраднат уникално златно съкровище, помагал им човек на ДАНС"}
{"url": "https://www.faktor.bg/bg/articles/sport/fifa-s-mashtaben-plan-do-2026-g-60-miliona-zheni-trabva-da-praktikuvat-futbol", "text": "ФИФА представи плановете си за развитие и популяризиране на женския футбол. Мащабната стратегия включва семинари и инициативи, в които да бъдат въвлечени всички страни членки на организацията. Генералният секретар на ФИФА Фатма Самура каза, че развитието на женската игра е от ключово значение за световната федерация. \"Ще работим ръка за ръка с всички 211 членове на федерацията за полагане на продължителни и стабилни основи, на базата на които играта да се развива за години напред\", заяви тя. И добави, че се цели увеличаване на стойността на женския футбол. ФИФА си постави задача до 2026 г. броят на жените, практикуващи футбол по света, да се удвои и да достигне 60 милиона. Друга цел пред международната федерация е да увеличи броя на жените в управленски постове в организацията, като се очаква до 2022 г. поне една трета от членовете на комисиите във ФИФА да са жени. През май 2017 г. БФС си постави цел да удвои броя на жените, играещи футбол, до 2020 г.", "date": "2018.10.10", "title": "ФИФА с мащабен план: До 2026 г. 60 милиона жени трабва да практикуват футбол"}
{"url": "https://www.faktor.bg/bg/articles/sport/balgariya/matey-kaziyski-pred-zavrashtane-v-natsionalniya-otbor", "text": "Президентът на българската федерация по волейбол Данчо Лазаров е очаквал по-добро представяне от националния ни отбор на световното първенство, на което страната ни бе домакин заедно с Италия. Според него раздялата със селекционера Пламен Константинов е станала по взаимно съгласие и в бъдеще той отново може да се завърне в тима ни. Лазаров разкри, че няма никакви различия с Матей Казийски, който отказа да играе за България заради напускането на бившия селекционер Радостин Стойчев. Президентът на родната федерация е готов да проведе разговор с играча и съществува вероятност посрещачът да облече отново националната фланелка. Въпреки проблемите с контузии на основните ни играчи Данчо Лазаров е очаквал България да стигне до финалната шестица в Италия. Новият селекционер на националния ни отбор няма да бъде обявен скоро. Това ще стане, когато бъдат поставени цели за следващите големи първенства, на които страната ни ще участва, включително и квалификациите на Олимпийските игри в Токио през 2020г.", "date": "2018.10.10", "title": "Матей Казийски пред завръщане в националния отбор"}
{"url": "https://www.faktor.bg/bg/articles/kultura/art-faktor/bi-bi-si-kam-deyvid-boui-na-parvoto-mu-proslushvane-peesh-falshivo", "text": "„Певец, лишен от собствен облик“ и „вокалист, който звучи аматьорски и пее фалшиво“ е квалифициран Дейвид Боуи на първото си прослушване заедно с групата си „The Lower Third“ през ноември 1965 г., пише „Таймс“, цитиран от Ploshtadslaveikov. Тогава той е 18-годишен, познат е като Дейви Джоунс и се явява пред комисия за подбор на таланти на Би Би Си, която набира нови изпълнители за Би Би Си Радио. Не успява да впечатли журито, но впоследствие се превръща в една от най-големите звезди в историята на попмузиката. И става прочут само след 4 години. Документът с гласуването на журито от 1965-а ще бъде показан в документалния филм „Дейвид Боуи: Първите пет години“ на Би Би Си през 2019 г., за да отбележи 50-годишнината от излизането на „Space Oddity“. „Певецът не е особено вълнуващ“, отбелязва член на комисията. „Не мога да открия нищо лошо в музикален аспект, но няма нищо интересно в това, което правят“, казва негов колега. По онова време групата се състои от Боуи, китариста Денис Тейлър, басиста Греъм Ривънс, барабаниста Фил Ланкастър и Тони Хач на пианото и беквокал. Парчетата им „Out of Sight“, „Baby That’s a Promise“ и кавър версия на „Chim Chim Cher-ee“ от филма за Мери Попинс (1964) са сметнати за неподходящи за ефира на британското национално радио и са определени като „странен избор на материали“. Един от членовете на журито дори казва, че не вижда бъдеще за формацията: „Не мисля, че ще станат по-добри с повече репетиции – продуктът ще си остане винаги това, което чухме. Не се отличава по никакъв начин, но съм чувал и по-лоши групи в ефира“. Това се случва само четири години, преди Боуи да стане популярен със сингъла „Space Oddity“. Във филма „Дейвид Боуи: Първите пет години“ ще бъде показано и видеото, в което Фил Ланкастър за пръв път чете пред членовете на групата отзива на журито за изпълнението им на прослушването пред Би Би Си.", "date": "2018.10.10", "title": "Би Би Си към Дейвид Боуи на първото му прослушване: Пееш фалшиво!"}
{"url": "https://www.faktor.bg/bg/articles/ikonomika/ministarat-na-ikonomikata-investitorite-iskat-da-ostanat-v-balgariya", "text": "Инвестициите в машини и съоръжения са с 9% повече за 2017 г. От началото на годината имаме реинвестиция - 100 милиона лева, в региони с дисбаланс. Т.е това показва, че чуждестранните инвеститори искат да останат у нас, каза министърът на икономиката Емил Караниколов пред БНТ. Цените ще продължат да растат, това е световна практика, няма места, където да намаляват. Нашата основна работа е да повишаваме доходите. Това става чрез търсене на инвеститори, заяви Караниколов.  Преките чуждестранни инвестиции намаляват, но те предимно бяха в банковия и застрахователен сектор, сега се развиват компютърните технологии и автомобилостроене, добави той. Бъдещето обаче е в иновациите - услугите и стоките с висока добавена стойност. В последните седмици са открити няколко предприятия за производство у нас, каза още той. Икономическият министър обясни, че инвестициите са в дълготрайни материални активи - в машини и съоръжения. Инвестиорите идват, за да работят и произвеждат. Национална компания \"Индустриални зони\" има реално извършени инвестиции за 700 милиона лева. Предоговаряме за още 120 милиона лева, коментира Караниколов. Според него липсата на кадри у нас се дължи на това, че държавата в последните години е оставила науката и образованието.  На цялото правителство му е приоритет инвестиране в образование. За да имаме икономика, трябва да имаме наука и образование, обясни Караниколов. В училищата трябва да се въведат предмети по предприемачество, открои икономическия министър.  Работим в насока доходите да растат по-бързо. 3,5 % е инфлацията, има 11% увеличение на заплатата в частния бизнес, увеличение на пенсията имаше, ще има пак догодина с 5,7%, обясни още министърът на икономиката.", "date": "2018.10.10", "title": "Министърът на икономиката: Инвеститорите искат да останат в България"}
{"url": "https://www.faktor.bg/bg/articles/krasimir-valchev-predlozhi-da-se-uchi-antikoruptsiya-oshte-v-peti-klas", "text": "\"Според образователния министър Красимир Вълчев антикорупционно поведение може да се учи след 5-ти клас. В момента не е предвиден отделен час за това\". Това заяви министърът на образованието Красимир Вълчев пред журналисти, преди да участва във форум, посветен на темата. Той отбеляза, че предметът гражданско образование в най-голяма степен е свързан с темата корупция и допълни, че антикорупционното образование може да се изучава и по линия на разширената и факултативна подготовка, за което могат да бъдат изработени допълнителни учебни програми и помагала. Според Вълчев е възможно различни теми да бъдат вплетени в други учебни програми като тази по география, икономика, история и литература. По думите му трябва да се направи така, че децата да придобият и развият граждански и социални компетентности. По време на форума той допълни, че обучението по антикорупция може да започне с 1-2 часа седмично. Председателят на ресорната парламентарна комисия Борис Ячев заяви на свой ред, че само с традиционни мерки срещу корупцията трудно ще постигнем светкавични резултати, каквито обществото иска. За целта ще се инициират законови промени.", "date": "2018.10.10", "title": "Красимир Вълчев: Темата за антикорупцията може да се въведе още след пети клас в училищата"}
{"url": "https://www.faktor.bg/bg/articles/zabiha-tri-kirki-v-kolata-na-targovtsi-v-yambol", "text": "Ямболски автомобил осъмна с три забити кирки. Сигналът е получен тази сутрин на тел. 112. Колата е била паркирана пред дома на собствениците. По непотвърдена информация те се занимават с търговия на торове и препарати за растителна защита, съобщава БНР. По случая е образувано досъдебно производство.", "date": "2018.10.10", "title": "Забиха три кирки в колата на търговци от Ямбол"}
{"url": "https://www.faktor.bg/bg/articles/kpkonpi-zaporira-imushtestvo-na-semeystvoto-na-tsenko-chokov-na-stoynost-3-2-mln-lv", "text": "Обществото ни е станало по-безкритично към корупцията. Корупцията е започнала да се възприема като нещо не толкова страшно, заяви председателят на КПКОНПИ Пламен Георгиев при откриването на конференция на тема „Антикорупционното образование – ефективен инструмент за превенция на корупцията“, организирана от КПКОНПИ и Фондация „Конрад Аденауер“. Трябва да променим манталитета и да спрем да мислим, че ако един бъде хванат, то на негово място ще се появи друг. Няма обществена нетърпимост и се приема, че властовата позиция върви с облаги, допълни Георгиев. След 10 или 20 години ще има много сериозни резултати от антикорупционното образование, които ще се видят от цялото общество. Бавните мерки после дават най-траен резултат. Антикорупционното образование трябва да започне още от подготвителната група в детската градина, където децата да формират разбиране за добро и лошо. След това обучението да продължи в училищата и университетите, категоричен беше той. КПКОНПИ запорира имущество на стойност 3.2 млн. лв. на бившия кмет на село Галиче Ценко Чоков по делото за лихварство. Това разкри пред журналисти Пламен Георгиев след края на конференцията. Това са общо 153 имота, автомобили и земеделски ниви. Запорирани са имоти и на съпругата на г-н Чоков, както и на синовете им. Има запорирани имоти в София, както и автомобили на синовете му и на него самия. Въобще за цялото имущество, което ние сме установили, вече има произнасяне на съда, с което са наложени обезпечителни мерки, добави председателят на КПКОНПИ.", "date": "2018.10.10", "title": "Запорираха 153 имота, автомобили и ниви на Ценко Чоков на стойност 3,2 млн. лв"}
{"url": "https://www.faktor.bg/bg/articles/borisov-sabra-36-poslanika-v-ms-zaradi-ubiystvoto-na-viktoriya-v-ruse", "text": "БСП внесе сигнал до прокуратурата с искане за проверка и отмяна на решението на Министерски съвет за започване на процедура за отдаване на летище София на концесия. Това заяви пред медиите депутатът от левицата Елена Йончева, след като входира сигнала в деловодството на прокуратурата, заедно с група депутати. Йончева обясни, че летището е обявено за обект със значение за националната сигурност, с постановление на МС от 2009 г., а според Закона за концесиите не се допуска отдаване на концесия, ако е застрашена сигурността на държавата. Елена Йончева припомни, че миналата година служебното правителство е спряло отдаването на концесия именно заради съмнения за заплаха за националната сигурност. По думите на депутата от БСП за България Филип Попов е възможно Министерски съвет да отмени постановлението си и да извади летището от обектите със значение за сигурността, но то ще има сила за напред, според него правителството вече е стартирало процедурата незаконосъобразно.", "date": "2018.10.10", "title": "БСП внесе сигнал до главния прокурор за концесията на Летище София"}
{"url": "https://www.faktor.bg/bg/articles/germanskata-politsiya-potvardi-aresta-na-predpolagaemiya-ubiets-na-viktoriya-marinova", "text": "Германската полиция потвърди, че е задържала заподозрян от България във връзка с убийството на българската телевизионна журналистка Виктория Маринова. Заподозреният бе задържан в град Щаде в Северна Германия късно снощи.  Само няколко часа са изминали от установяването на контакт с българските служби до задържането на заподозрения за убийството, това коментираха за БНТ от прокуратурата в германския град Целе, провинция Долна Саксония. На този етап конкретни срокове не могат да се определят. Задържаният предстои да бъде разпитван днес. Прокуратурата в град Целе заяви, че проверява условията, изисквани за екстрадиция в България, и е внесла искане в регионален съд за официална заповед за арест. Процедурата по екстрадиране от Германия на заподозрения в убийството на Виктория Маринова ще отнеме дълго време. В зависимост от логистичната възможност процедурата продължава между 2-3 седмици, а може и няколко месеца. Според германските власти заподозреният е на 20 години. Българското министерство на вътрешните работи бе съобщило, че той е на 21 години, пише ДПА.", "date": "2018.10.10", "title": "Екстрадирането на Северин Красимиров от Германия ще отнеме дълго време"}
{"url": "https://www.faktor.bg/bg/articles/pogrebvat-viktoriya-marinova-v-petak-ubietsat-oshte-ne-e-razpitan-ot-nash-politsay", "text": "Поклонението пред тленните останки на зверски убитата в събота по обед Виктория Маринова ще бъде в петък, 12-ти октомври от 10.30 в храма „Св. Троица“ в Русе. Припомняме ви, днес сутринта властите потвърдиха, че убиецът на Виктория е арестуван в Германия. Задържаният се казва Северин Красимиров и е на 21 години. Според данните ДНК-то, открито по трупа на жената съвпада с неговото. Министър Маринов заяви пред Вътрешната комисия, че убиецът все още не е бил разпитан от български полицай или прокурор. В началото на Комисията по вътрешен ред и сигурност председателят ѝ Цветан Цветанов поздрави министъра за реакцията на властите и бързата намеса по разследването.", "date": "2018.10.10", "title": "Погребват Виктория Маринова в петък, убиецът ѝ още не е разпитан от наш полицай"}
{"url": "https://www.faktor.bg/bg/articles/kameri-sa-zasneli-kak-mazh-byaga-ot-myastoto-kadeto-e-ubita-viktoriya-marinova", "text": "Камери са заснели как мъж  бяга от мястото, където е убита журналистката Виктория Маринова в Русе. Предполага се, че именно това може да е извършителят. От видеото не става ясно дали точно това е задържаният в Германия Северин Красимиров. Главният прокурор Сотир Цацаров обяви на днешната пресконференция, че няма преки очевидци на убийството, но има такива, които са забелязали заподозрения в близост до местопрестъплението. На видеото се вижда именно, че бягащият мъж подминава случайни минувачи. Записът, който бе разпространен от \"Нова телевизия\" е направен в 12:11 часа минути в неделя – това означава, че ако на него е уловен убиецът, то жестокото деяние е станало повече от 2 часа преди да бъде открито тялото, тъй като сигналът е подаден в 14:27 минути. Както вече е известно за убийството на Виктория Маринова е задържан 21-годишния Северин Красимиров. Германските власти вече потвърдиха и пред български медии, че в ареста им е въпросното лице. Именно пред немски съд той ще трябва първо да се изправи, който да позволи екстрадицията му в България. Срещу Красимиров вече има и две повдигнати обвинения – за убийство и изнасилване. Те се основават на 100-процентово съвпадение на ДНК, открито по тялото на жертвата, а освен това в дома му са намерени и вещи на убитата.", "date": "2018.10.10", "title": "Камери са заснели как мъж бяга от мястото, където е убита Виктория Маринова"}
{"url": "https://www.faktor.bg/bg/articles/volen-siderov-obvini-mvr-che-e-dopusnalo-ubietsat-na-viktoriya-da-zabegne-zad-granitsa", "text": "МВР издирва съучастници или мотиватори на 21-годишния убиец на Виктория Маринова от Русе. Оказа се, че Северин Красимиров, който е сочен за физическия убиец на младата жена, е напуснал страната с компания - излязъл през Дунав мост с автомобил заедно с още двама. Това разкри вътрешният министър Младен Маринов пред депутатите от вътрешната комисия по време на редовния блицконтрол. Двамата му спътници са установени и се разпитват. В Германия престъпникът е заловен в къщата на майка си и нейния приятел. \"За нас беше ясно, че става въпрос за психически неуравновесен човек с ясен сексуален нагон\", обясни пред депутатите вътрешният министър.  Към момента убиецът на Виктория не е разпитван от наш прокурор и полицай. Експертизите обаче доказват авторството на убийство, извършено по особено жесток начин и предшестващо изнасилване, повтори и пред депутати МВР-шефът, цитиран от Канал 3 . И към момента се работи по други версии, но доминира версията, че това е случайно събитие на лице с цел задоволяване на сексуален нагон. Въпроса защо убиецът е бил оставен да напусне страната, му бе зададен от лидера на \"Атака\" Волен Сидеров, който заяви, че не му е станало ясно как се озовал в Германия. \"Убийството е извършено на 6.10.2018 между 11.00 и 11.40 часа. Извършителят е напуснал законно през Дунав мост посока Румъния на 7.10.2018 г. в 14.02 часа, с още двама, с автомобил. Той не е избягал, за него това е бягство, но ние към този момент не знаем, че е съпричастен към престъплението\", опонира Маринов на Сидеров. Националистът обвини МВР, че е допуснало престъпникът да забегне зад граница и за късмет е избрал Германия, а не Судан. Маринов уточни още, че за късмет граничният полицай го е регистрирал при напускането на границата. Дали не е подтикнат да го извърши, зачуди се още Сидеров, като изтъкна, че, за да избяга от страната, убиецът добре е съзнавал какво е извършил. Сидеров попита още дали престъпникът е циганин, а вътрешният министър отговори: \"Български гражданин\". Кажете циганин ли е - да или не, настоя Сидеров и изригна, че МВР вече нарича етническата престъпност битова престъпност. Защо беше спряна статистиката на етническите престъпления, недоволства още лидерът на ПГ на Обединените патриоти и посочи за пример убитата възрастна жена в Ботевградско преди време от двама цигани, които я съсекли с брадва, но съдията после ги оправдал. Тази тема има много дълбоки корени, негодува атакистът и обяви, че изобщо нямало нужда полицаите да са повече от военните - трябвало МВР да намали трикратно числеността си. Сидеров недоволства още, че нямало какво толкова МВР да се хвали, докато в същото време соцдепутатите във вътрешната комисия поздравиха Маринов за успешния старт като министър на вътрешните работи. Те го поощриха, че правилно спрял и обществената поръчка за административната реформа в МВР. Можем вече да кажем, че от днес БСП подкрепя вътрешния министър, засмя се шефът на вътрешната комисия Цветан Цветанов. Той направи забележка на Сидеров за етнизирането на престъпността. Цветанов заяви, че не трябва по този начин да се акцентира на етническия характер на престъпленията, като даде пример с убийството на Яна в Борисовата градина, извършено от етнически българин. Цветанов поздрави министъра за разкритото убийство и обобщи, че напълно споделя подхода да се говори прекалено много. да даде всички онези, които се изказват непремерено. От прибързаното говорене Цветанов заключи, че \"цялата общественост беше подведена за това, че убийството на Виктория е свързано с нейната работа\".", "date": "2018.10.10", "title": "Волен Сидеров обвини МВР, че е допуснало убиецът на Виктория да забегне"}
{"url": "https://www.faktor.bg/bg/articles/novini/svyat/associated-press-vliyanieto-na-rusiya-na-balkanskiya-poluostrov-prodalzhava-da-raste", "text": "Влиянието на Русия в Централна Европа, Прибалтика и Балканския полуостров продължава да расте. Associated Press припомня, че седмица преди решаващите избори президентът на република Сръбска Милорад Додик се срещна в Сочи с президента на Русия Владимир Путин. AP припомня, че след срещата в интернет пространството беше разпространено видео, на което се вижда как лидерът на сърбите в БиХ подарява на Путин знамето на Република Сръбска (обърнатото наопъки знаме на Русия), а Путин пожелава на Додик успех на изборите. Според агенцията, тжва видео е пример за откровеното влияние което оказва Русия в един от най-уязвимите региони на Европа - Балканите. Тази игра за \"пред публиката\" с руския президент помогна на партията на Додик да получи повече места в парламента, допълва AP и припомня, че руски наемници помагат на Додик в създаването на военизирани подразделения. Додик открито говори за това, че Република сРбъска трябва да пусне БиХ и се превърна в ключов съюзник на Москва в усилията и за дискредитацияя на западната политика на интеграция на Западните балкани в евроатлантическите структури. Независимо от това, че влиянието на Русия в балканския регион е силно забележимо, избуяването на популистки течения в Централна Европа също е в полза на Кремъл, пише АР.", "date": "2018.10.10", "title": "Associated Press:  Влиянието на Русия на Балканския полуостров продължава да расте"}
{"url": "https://www.faktor.bg/bg/articles/rusiya-othvarlya-protestite-na-yaponiya-za-militariziraneto-na-kurilski-ostrovi", "text": "Русия отхвърля протестите на Япония за милитаризирането на спорните Курилски острови и запазва правото си да засилва своята сигурност там, където смята за нужно, заявиха от руското министерство на външните работи, предава Reuters, цитирана от \"Фокус\". Разполагането на военна техника на островите от страна на Русия не е насочено срещу никоя съседна страна, уточниха още от министерството, като в същото време обвиниха Токио в неуслужлива „мегафонна“ дипломация. „Твърдо отхвърляме подобни демарши, тъй като Русия има суверенното право да провежда всякакви действия на своя територия, включително мерки за укрепване на националната си отбрана“, се казва още в изявлението.", "date": "2018.10.10", "title": "Русия отхвърля протестите на Япония за милитаризирането на Курилски острови"}
{"url": "https://www.faktor.bg/bg/articles/novini/svyat/ekspert-firom-po-hubavo-ime-li-e-ot-severna-makedoniya", "text": "\"Ако не бъде осигурено необходимото мнозинство от две трети за ратификацията на Договора с Гърция за името на Македония, ще започне политическа борба, коьто ще върне Македония в хаоса, в който се намираше преди\", прадупреждава Майкъл Карапентър, директор на Центъра \"Пен-Байдън\" във Вашингтон. \"Мисля, че няма по-добра алтернатива за името. Са съжаление ситуацията е такава-или се съгласявате или отказвате. Има и добри, и лоши страни, на и всяка алтернатива би имала и добри, и лоши страни. Македонците трябва да решат сега, защото за нов договор вероятно ще преговарят техните внуци. За друга алтернатива на Договора с Гърция евентуално може да преговаря следващото поколение\", коментира Карпентър цитиран от Voice of America. Той прогнозира, че нови предсрочни избори едва ли ще променят ситуацията заради разделението в обществото. \"Проблемът е, че изборите ще доведет до почти същите резултати. Не си представям някоя от партиите да има мнозинство. В такава ситуация държавата ще се върне на изходната позиция, което ще доведе и до ново блокиране на институциите. Това ще е шанс за Русия да плаща на отделни групи да протестират против промяната на името и да се месят във вътрешните работи, с цел да предизвикат дестабилизация на държавата и региона\", прогнозира експертът. \"Дали ФИРОМ е по-хубаво име от Северна Македония\", пита Карпентър и добавя:  \"Въпросът е дали македонците ще си изберат бъдеще, същото като през изминалите години или европейска перспектива за инвестиции, стабилност и помиряване със съседите\".", "date": "2018.10.10", "title": "Експерт: ФИРОМ по-хубаво име ли е от Северна Македония?"}
{"url": "https://www.faktor.bg/bg/articles/ninova-premierat-napadna-vsichki-evropeyski-institutsii-koito-se-izkazaha-po-sluchaya-viktoriya-marinova", "text": "Обезпокоени сме от негативния образ на България, който се изгради в последните няколко дни след убийството в Русе чрез изказвания и позиции на ЕК, еврокомисари, Съвета на Европа, Генералния секретар на ООН, неговата собствена партия - ЕНП. Това каза председателят на НС на БСП Корнелия Нинова пред журналисти, съобщиха от пресцентъра на БСП. Тя добави, че социалистите са притеснени от високото равнище на престъпността в България, от страха и чувството за несигурност у хората и най-вече от недоверието в институциите. \"Надяваме се заподозреният за убийството, ако се докаже, че е той, да получи най-строгата присъда, за да се възстанови чувството за справедливост\", каза още лидерът на левицата. \"Премиерът нападна всички европейски институции, които се изказаха по случая, а такава агресия в момента не е необходима. По-скоро трябва да си зададем въпроса - защо дойде тази реакция?\", коментира Корнелия Нинова. Тя попита - не е ли това оценка за България отвън? \"Проблемът не е у тях, проблемът е тук - вътре, и се казва недоверие\", категорична бе Нинова.", "date": "2018.10.10", "title": "Нинова: Премиерът нападна всички европейски институции, които се изказаха по случая \"Виктория Маринова\""}
{"url": "https://www.faktor.bg/bg/articles/anton-todorov-1-2", "text": "\"Езикът на омразата беше превърнат в знаме от БСП, Румен Радев, присъдружните им медийни гавази-фейкаджии и заплашените от разследване знакови олигарси\". Това написа в социалните мрежи Антон Тодоров. Според него, „гарнитура“ им правят „сините болшевики от Дай България, ДСБ и компания“.  \"Всички те са в основата на масовата вакханалия на пощуряване и подивяване, която е потопила страната ни. Един извечен външен североизточен враг потрива ръце от всичко това. Страната ни се обезсилва и дезинтегрира всекидневно от платените слуги на този враг, така както е ставало десетки пъти в българската история. Това е, всичко друго е вятър и мъгла\", написа още Тодоров.", "date": "2018.10.10", "title": "Антон Тодоров: Езикът на омразата беше превърнат в знаме от БСП, Радев и фейкаджиите"}
{"url": "https://www.faktor.bg/bg/articles/iskren-veselinov-1-1", "text": "\"Не вярвам, че убийството на Виктория Маринова е заради работата й. Първото, което си помислих, когато разбрах беше, че това е работа на някой от близкия квартал на малцинството\", заяви  Искрен Веселинов, депутат от \"Обединени патриоти\" в \"Лице в лице\" на Би Ти Ви.  Политикът познава жертвата, срещали са се за интервю.  \"Виктория Маринова беше един от най лъчезарните и професионални журналисти в Русе. Още не мога да осъзная че това се е случило в нашия град. Виктория в никакъв случай не е случаен журналист, тя беше административен директор на телевизията. Заради тази  трагедия предлагаме една промяна в Наказателно-процесуалния кодекс. Сега има текст, който позволява на убийците да  се дават несправедливо леки присъди. Такива хора ги наказват за 20 години, лежат 15 за добро поведение и излизат на свобода, като тогава могат пак да убиват. Същото се случи и с убийството на Вероника. Нейният убиец ще излезе от затвора на 40- 45 години, ще може да убива пак.\"  Предлагам промяна в Наказателно-процесуалния кодекс - да не се дава една трета бонификация за признаване на престъплението. Другите две парти от \"Обединени патриоти\" ме подкрепиха.\"", "date": "2018.10.10", "title": "Искрен Веселинов: Не вярвам, че убийството на Виктория Маринова е заради работата й"}
{"url": "https://www.faktor.bg/bg/articles/novini/svyat/putin-zavinagi-shefat-na-ks-predlaga-da-se-vavede-za-nego-post-lider-na-natsiyata", "text": "Председателят на руския Конституционен съд Валерий Зоркин публикува статия за необходимостта от промяна на Констуцията, в която посочва вариант за удължаване на пребиваването във властта на Владимир Путин ислед изтичането на 4 президентски мандат с въвеждането на \"неизборен пост\" лидер на нацията. В статията си \"Буквата и духът на Конституцията\" Зоркин твърди, че промените са необходими заради \"тревожните призиви за кардинални конституционни реформи\". Според него, двупартийната система на управление е най-ефективна и осигуряваща реална демокрация, а \"конституционната идентичност на Русия трябва да бъде съединена с присъщия на руския народ колективизъм\". По нататък в статията се твърди, че гражданите са недоволни от \"експанзията от наднационално регулиране\", например Европейския съд за правата на човека.", "date": "2018.10.10", "title": "Путин завинаги: Шефът на КС предлага да се въведе за него пост \"лидер на нацията\""}
{"url": "https://www.faktor.bg/bg/articles/moskva-balgariya-ne-predpriema-efektivni-merki-sreshtu-vandalizma-kam-pametnitsite-na-savetskite-voyni-osvoboditeli", "text": "Властите в България не предприемат ефективни мерки за предотвратяване на актовете на вандализъм по отношение на паметниците на съветските войни-освободители. Това заяви по време на брифинг говорителят на министерството на външните работи на„Настойчиво призоваваме ръководството на България да попречи на инцидентите с вандализъм срещу паметника, цитирана от ТАСС. „В нощта на 4 октомври е бил извършен пореден акт на осквернение на паметника на съветските войни в София“, отбеляза Захарова. „Настойчиво призоваваме ръководството на България да попречи на инцидентите с вандализъм срещу паметника в последно време и да гарантира неговата сигурност в съответствие с руско-българските споразумения“, цитира \"Фокус\". „Нужно е да констатираме, че българската страна така и не предприема ефективни мерки за недопускането на подигравките с паметника на съветските войни, които са дали живота си за спасението на човечеството от нацизма“, подчерта тя.", "date": "2018.10.10", "title": "Москва: България не предприема мерки срещу вандализма към паметниците на съветските войни-освободители"}
{"url": "https://www.faktor.bg/bg/articles/othvarliha-iskaneto-na-traykov-za-otsrochka-za-da-dokazhe-dohodite-si", "text": "Председателят на Комисията за противодействие на корупцията и за отнемане на незаконно придобитото имущество Пламен Георгиев обяви, че адвокатът на бившия енергиен министър Трайчо Трайков е поискал отсрочка, за да представи всички необходими документи, които доказват доходите му, предаде Нова ТВ.  Искането обаче е отхвърлено от Софийския градски съд, защото законът не позволява отсрочки. Припомняме, че в края на септември СГС наложи обезпечения върху движимо и недвижимо имущество на бившия министър на икономиката и енергетиката в първия кабинет на Бойко Борисов. Това стана по искане на Комисията за противодействие на корупцията и отнемане на незаконно придобитото имущество.  През 2015 г. Трайков оглави листата за общински съветници на \"Реформаторския блок\" в София и влезе в общината. На президентските избори през 2016 г. той беше кандидат за президент. Именно тогава прокуратурата го привлече като обвиняем за безстопанственост по разследването за приватизацията на остатъчния дял на държавата в електроразпределителното дружество ЕВН. Обвиняеми по това разследване са още бившият вицепремиер Симеон Дянков, съиздателят на \"Капитал\" и \"Дневник\" Иво Прокопиев, както и служители на инвестиционния посредник \"Булброкърс\". Разследването по казуса ЕВН е още от 2013, но беше активирано във важен момент - кандидатурата за президент на Трайчо Трайков и отказа на десните да подкрепят ГЕРБ и последвалата оставка на правителството на Борисов, довела до извънредни избори. Обвинението по ЕВН беше внасяно от прокуратурата в съда, но беше прекратявано на два пъти, тъй като съдиите (от Софийския градски съд, Софийския апелативен съд, а после и от Специализирания наказателен съд и Апелативния специализиран съд) приеха, че обвинителният акт е неясен и негоден", "date": "2018.10.10", "title": "Отхвърлиха искането на Трайков за отсрочка, за да докаже доходите си"}
{"url": "https://www.faktor.bg/bg/articles/obshtestvo/sram-mayki-i-detsa-s-uvrezhdaniya-protestirat-pod-zvutsite-i-nay-vulgarnite-psuvni-na-slavi", "text": "Тази вече майки и деца с увреждания излязоха на поредния си протест пред Министерския съвет. Хората в неравностойно положение поискаха да се срещнат с премиера Бойко Борисов.  Тази вечер впечатление направи музикалното оформление. Не знаем кой избира музиката, но едва ли песента на Слави Трифонов \"Нема такава държава\" е най-подходящата за деца. В нея шоуменът си повтаря \"п****аст\".  Освен хлапетата с увреждания и майките им, всички в триъгълника на властта са длъжни да слушат Трифонов и най-вулгарни псувни. Родителите освен срещу властта, трябва да се замислят дали да не протестират и срещу песните, с които захранват децата им и това ли ще бъде нивото на култура - да вървиш по улиците и да псуваш като на футболен мач.   Вулгарните песни, които станаха емблеми на протестите пък само показват постепенната деградация от началото на 90-те години. Тогава Васко Кръпката, Георги Минчев, Асен Гаргов, Богдана Карадочева и Кирил Маричков стачкуваха срещу комунизма с поезия. Те показваха, че и без да се псува на всяка цена, може да се изказват послания.", "date": "2018.10.10", "title": "Срам: Майки и деца с увреждания протестират под звуците и най-вулгарните псувни на Слави"}
{"url": "https://www.faktor.bg/bg/articles/protestirashtite-mayki-na-detsa-s-uvrezhdaniya-opanaha-palatki-pred-ministerskiya-savet", "text": "Протестиращите майки на деца с увреждания опънаха палатки пред Министерския съвет.  Майките блокираха и движението по бул. \"Княз Александър Дондуков\". Движението по булеварда бе преустановено след призив на една от организаторките на протестните действия. Поредният протест на майките на деца с увреждания се проведе пред Министерски съвет. Протестиращите майки от „Системата ни убива”, които от месеци са на палатков лагер пред сградата на Народното събрание и които обявиха, че протестите им няма да спрат докато не се приеме законодателството в сферата на хората с вреждания, поставиха три палатки и в непосредствена близост до Министерски съвет. „Това е нашето гражданско неподчинение”, заканиха се майките.", "date": "2018.10.10", "title": "Протестиращите майки на деца с увреждания опънаха палатки пред Министерския съвет"}
{"url": "https://www.faktor.bg/bg/articles/politika/hlyab-i-pasti/slovobludstvoto-shteshe-da-podpali-balgariya-za-tova-sme-na-111-myasto-po-svoboda-na-slovoto", "text": "Свободата на словото е сред най-ценните достижения на правовата държава. Възможността да съществуват медии с различна политическа насоченост, изразяващи различни идейни разбирания е гаранция, че тъй наречената четвърта власт може и осъществява обществен контрол над останалите три власти, служи като коректив и „око\" на гражданите в работата на различните държавни институции, помага да се решават проблеми в областите здравеопазване, образование, обществен ред, екология и т.н.             Свободата на словото е привилегия на свободните общества.             Но свободата на Словото е и огромна отговорност, която лежи върху онези, които са приели ангажимента да бъдат окото, ухото и гласът на отделните общности.             Отдавна се тиражира класация, според която по показателя „свобода на словото\" България е поставена на 111 място. Признавам, че не съм запозната с критериите, по които българските медии са поставени на това незавидно място. Приемам, че те са безспорни. Следващият въпрос обаче е:  колко добросъвестен е наблюдаващият, доколко е обективен и безпристрастен?             За да се твърди, че липсва свобода на словото, трябва да сме в ситуация, когато отделни медии са преследвани, забранени, цензурирани. Така ли е? От години всяка вечер от екрана на btv в шоуто на Слави Трифонов се леят скечове, подигравки, всякакъв род критики срещу ГЕРБ и лично срещу Бойко Борисов, както преди  това се лееха срещу Иван Костов, а милиони зрители ги гледат и на другия ден си ги разказват, смеят се, радват им се. От години редица сайтове неуморно пишат срещу различните правителства на България, отразяват гражданските протести, свободни са в езика и стила си, никой не ги контролира за съдържанието на техните публикации, никой не ги закрива, цензурира. Единствен СДС напълно съзнателно закри своя вестник „Демокрация\", но това е явление от друг порядък. В някои случаи след известно време се оказва, че владетелите на свободното слово са поизлъгали, че са поизкривили фактите, че не са проверили информациите си, че са се доверили сляпо на съмнителни източници. Няма случай за невярна, оклеветяваща информация, дори за откровена лъжа някое електронно издание да е било санкционирано или, още повече, закрито! Не по-различна е ситуацията и с хартиените вестници. И това, че няма политическа разправа с никоя българска медия, е много добра атестация за все още живеещата в посткомунизъм наша държава. Защото истинският враг на свободното Слово е злоупотребата със Свободата на словото! Това наблюдавахме през последните три дни, когато безсъвестни журналисти, политолози и политици по недопустим начин злоупотребиха  с трагичната гибел на 30-годишната Виктория Маринова, водеща на магазинно предаване по TVN /телевизия за новини от Североизточна България/, която беше брутално изнасилена, обезобразена и убита в Русе. Без да дочакат какъвто и да е резултат от следствените действия, от огледа на местопрестъплението и първоначалните данни, те лансираха като абсолютно доказан факт версията, че красивата млада жена, майка на седемгодишно момиченце, е била убита, за да затворят устата ѝ, тъй като огласила скандални факти около злоупотреби с еврофондове. Гледала съм това предаване. Тя, като водеща, обяви темата и пуснаха запис на интервюта с журналист от сайта „Биволъ\" и негов румънски колега, разследвали злоупотреби на Джи Пи груп с еврофондове. Интервютата прави неин колега. Той задава въпросите, той насочва разговора. Логично е да се запита човек: след като сайтът „Биволъ\" е огласил вече това свое разследване, след като за него бяха излъчени коментари и предавания в btv и Nova, защо посегателството на засегнатите или на техните покровители не е срещу журналисти от споменатия сайт, ползващ се с много голяма популярност, с много голяма аудитория, от националните телевизии, а е срещу водеща предаване журналистка от малка, регионална кабелна телевизия? В случая се развихри такова стряскащо словоблудие, че беше на път  Когато стана ясно, че в Германия е задържан 21-годишен ром от Русе, основателно заподозрян за убийството на Виктория Маринова, някои от възпламенилите се обвинители без всякакви доказателства замълчаха. Един беше обявил в интернет, че Борисов е убил Виктория, но сега не мога да прочета какво пише. Дали все още смята да изпълни заканата си да убива и по софийските площади да размаже кръвта и мозъка на онези, които мрази? Други обаче не се отказват, верни на принципа, че котка по гърба си не пада! Особено омерзително беше, че предимно колеги журналисти от столицата, заедно с политолози и политици, настръхнаха срещу журналистите от Русе. Обвиниха ги, че били страхливи, че били купени, тъй като не приеха манипулацията и отхвърлиха внушенията, че жестокото убийство на Виктория, \"известната българска разследваща журналистка\" /така внушиха на чуждестранните издания български клеветници/ е заради нейната професионална работа. Питам се дали сега някой от тях ще се извини?! Те, от висотата на столичното си битие, раздаваха присъди, оценяваха, лепяха гневни етикети, изопачаваха истината заради чисто користни цели и интереси и си въобразиха, че познават по-добре от русенци и хората, и града, и взаимоотношенията, и възможностите на всеки от малката журналистическа гилдия тук! А колегите от Русе се държаха достойно, не се поддадоха на политическите си пристрастия, държаха се като професионалисти, като свободни хора! Гордея се с тях! Призовавам онези, които злоупотребиха със свободата на словото и по този начин хвърлиха позорно петно върху журналистите изобщо и върху журналистиката, да се извинят! Извинете се! Ако имате малко съвест и чувство за срам и приличие, извинете се! Тъй като няколко реда от този текст пуснах във ФБ, под тях има един коментар, който ще си позволя да цитирам и с който ще завърша. Той е на Румен Максимов,  журналист, дядо на малката София – дъщеричката на Виктория и на Свилен Максимов. Ето го: „Абсолютно си права, Вили. Като пряко засегнат – и като близък на Вики, и като журналист, се въздържах от каквито и да било коментари. Но сега ще го кажа – имаше не един и два момента, когато се срамувах за професията си.\"", "date": "2018.10.10", "title": "Словоблудството щеше да подпали България – за това сме на 111 място по свобода на словото"}
{"url": "https://www.faktor.bg/bg/articles/novini/svyat/kurt-uolkar-zaplashi-moskva-s-golemi-zagubi-ako-opita-da-okupira-novi-teritorii-v-ukrayna", "text": "Специалнитя представител на Белия дом за Украйна Курт Уолкър заплаши Кремъл, че всеки опит на Москва да окупира нови територии в Украйна ще д до гоеми загуби за Русия. \"Мисля, че е важно ясно да кажем на Русия, че няма да получи нищо повече в Украйна. Надяваме се дапредотвратим нова агресия и да демонстрираме, че сегашната агресия носи само зогуби за Русия\", заявил той в интервю за агенция УНИАН. \"Това не означав, че те се готвят да си тръгнат от Украйна и това не значи, че Украйна е в състояние сега да си върне териториите, това не е така. Никой не се готви да нанася военно поражение на Русия, но, мисля, че и за Русия ще бъде прекалено скъпо, ако опитат да се придвижат напред\", заявил Уолкър.", "date": "2018.10.10", "title": "Курт Уолкър заплаши Москва с \"големи загуби\" ако опита да окупира нови територии в Украйна"}
{"url": "https://www.faktor.bg/bg/articles/premierat-i-apostolicheskiyat-nuntsiy-v-balgariya-obsadiha-vazmozhna-vizita-na-papata", "text": "Министър-председателят Бойко Борисов се срещна с апостолическия нунций в България Анселмо Гуидо Пекорари, съобщиха от пресслужбата на правителството. По време на разговора бяха подчертани добрите взаимоотношения между България и Ватикана. Дискутирани бяха резултатите от българското председателство на Съвета на ЕС, актуални европейски въпроси, както и възможността за евентуално посещение на Негово светейшество папа Франциск у нас. През май тази година при аудиенцията си във Ватикана премиерът Бойко Борисов връчи официална покана за посещение на главата на Римокатолическата църква в България. По време на срещата в Министерския съвет днес Борисов отбеляза, че страната ни продължава да работи активно за европриобщаването на държавите от Западните Балкани, както и за мирен диалог и разбирателство между всички религии и етноси.", "date": "2018.10.10", "title": "Премиерът и апостолическият нунций в България обсъдиха възможна визита на папата"}
{"url": "https://www.faktor.bg/bg/articles/interpol-izdirva-s-chervena-byuletina-anton-stanoev-birmata", "text": "Интерпол обяви за издирване с червена бюлетина Антон Станоев - един от така наречените Трите Бирми - баща и двама синове. Световната полицейска организация обаче, поне засега, не е публикувала снимки и информация за издирване бащата Евлоги и брата Георги. В края на септември от прокуратурата обявиха, че тримата са обявени за общодържавно издирване и обвинени задочно заради канала за цигари, разбит в Пловдивско, а в София бяха претърсени техни заведения - ресторантите \"Бест\" и \"Везувий\".", "date": "2018.10.10", "title": "Интерпол издирва с червена бюлетина Антон Станоев - Бирмата"}
{"url": "https://www.faktor.bg/bg/articles/evropeyski-polititsi-privetstvat-balgariya-za-aktivnite-usiliya-na-vlastite-po-sluchaya-v-ruse", "text": "Председателят на Европейската комисия Жан-Клод Юнкер \"приветства бързите и активни усилия на премиера Бойко Борисов и на българските власти, които в тясно сътрудничество с правоприлагащите органи от другите държави - членки на ЕС, успешно арестуваха заподозрения убиец на журналиста Виктория Маринова\", предаде пресслужбата на Еврокомисията. \"Бързата реакция и съвместните усилия демонстрират решимостта за постигане на справедливост при такива позорни действия. Мислите ни са със семейството и приятелите на Виктория Маринова\", се допълва в изявлението. Председателят на Европейския парламент Антонио Таяни също поздрави българските власти за залавянето на заподозрян за убийството на телевизионната водеща. Поздравявам българските власти за бързината и точността в разследването, които доведоха до задържането на убиеца, пише Таяни в \"Туитър\". Той отбелязва, че подбудите на извършителя не са били свързани с работата на жертвата. На редовния брифинг днес говорител на Еврокомисията заяви: \"Ние приветстваме бързината с която е възтържествувало правосъдието със съвместни усилия. Изпращаме най-искрени съболезнования на семейството и приятелите на Виктория Маринова\". Добри думи за България и правораохранителните и правораздаващо органи изрази и Манфред Вебер, който също си позволи да критикува страната ни в деня на жестокото убийство на журналистката от Русе Виктория Маринова.  Българските власти действаха бързо и ефективно. Имаме пълно доверие, че българските власти ще осигурят справедливост за семейството и близките на Виктория Маринова\", се посочва в съобщението. Европейската народна партия все още не е решила кой ще бъде нейният \"водещ кандидат\". Миналата седмица кандидатурата си за ЕНП обяви и бившият финландски премиер Александър Стуб. Късно снощи от полицията в Германия бе задържан Северин Красимиров, роден 1997 година, от Русе, заподозрян за убийството на телевизионната водеща Виктория Маринова. Убийството в Русе предизвика много международни реакции. Зам.-председателят на Еврокомисията Франс Тимерманс коментира в понеделник в \"Туитър\", че е \"шокиран\" и че \"отново смел журналист пада в борбата против корупцията и за истината. Българските власти трябва незабавно да изправят отговорните пред съда\". Еврокомисарят по правосъдието Вера Йоурова предложи помощта на европейските агенции, вчера посолството на САЩ в България също предложи помощ за разследването. По време на съвместна пресконференция с министъра на вътрешните работи Младен Маринов и главния прокурор Сотир Цацаров премиерът Бойко Борисов каза, че в рамките на три дена е прочел \"чудовищни неща за България и нито едно вярно\", че българи са очернили по безобразен начин нашата държава, мигър това не се случва в други държави или е някакъв изолиран случай. Борисов заплаши и че ще има сериозен разговор в Европейската народна партия и може да промени мнението си за подкрепа на водещия й кандидат за евроизборите догодина. \"Очаквах, че това, което са ни учили - не само на правосъдие, разследване, като действие на полицията - да не се обвинява никой до категоричното доказателство, че това е виновният, те ни разсипаха от туитъри\", коментира премиерът.", "date": "2018.10.10", "title": "Европейски политици с добри думи за \"активните усилия на българските властите\" по случая в Русе"}
{"url": "https://www.faktor.bg/bg/articles/novini/svyat/frenskiyat-parlament-prie-zakonoproekti-sreshtu-falshivi-novini", "text": "Френските депутати приеха два законопроекта за предотвратяване на разпространението на фалшива информация по време на предизборни кампании, след обвинения за руска намеса в президентския вот през 2017 г.м съобщава АФП. Законопроектите \"Фалшиви новини\" позволяват на кандидат или политическа партия да поиска съдебно разпореждане, предотвратяващо публикуването на \"невярна информация\" през трите месеца на национални избори. Те също така предоставят на властите във Франция възможността да затварят всяка мрежа, \"контролирана от или под влиянието на чужда сила\", ако \"умишлено разпространява фалшива информация, която може да промени целостта на изборите\". Мярката се разглежда като насочена и към руската RT, която започна да излъчва на френски език в края на миналата година. Макрон се е сблъсквал с руски медии в кампанията си през 2017 г., когато руски сайт твърдял, че е гей и има тайна банкова сметка в Бахамите. Опозицията на Франция критикува законопроектите като опит за създаване на \"полиция на мисълта\", като отбелязва, че закон, датиращ от 1881 г., вече защитава политиците и другите граждани от клевета. Преди гласуването, министърът на културата Франсоа Нисен защити проектозаконите, заявявайки, че \"по никакъв начин\" не се нарушава правото на свободно слово. Основната цел е да се спре разпространяването от фалшиви новини, които са \"очевидно фалшиви и споделени по умишлен, масов и изкуствен начин\", обяснява тя. Законопроектът също така изисква Facebook, Twitter и други социални медийни платформи да разкрият имената на компаниите зад всяко спонсорирано съдържание и да създадат съвет за етика в пресата, оглавяван от бившия шеф на АФП Емануел Хоуг. Опозиционните партии от лявата и от дясната страна предупреждават за трудностите, пред които съдиите ще са принудени да се изправят и взимат прибързани решения за това какво е вярно и какво, не. \"Добрите намерения не винаги правят добри закони\", предупреди Мариета Караманли от опозиционните социалисти. Предишните версии на законопроектите бяха приети от Народното събрание през юли, подкрепени от партията \"Републиката на движение\" на Макрон, но те бяха отхвърлени от контролирания от опозицията сенат. Последните проекти ще се върнат в Сената за одобрение.", "date": "2018.10.10", "title": "Френският парламент прие законопроекти срещу фалшиви новини"}
{"url": "https://www.faktor.bg/bg/articles/zoran-zaev-da-pratim-bryum-v-istoriyata", "text": "Министър-председателят на югозападната ни съседка Зоран Заев се обърна към членовете на Комисията по конституционни въпроси с пояснения за предложението на правителството за промени в Основния закон, като призова всички да гласуват „за“, предава скопската информационна агенция „Макфакс“. „В духа на прозрачността, предложения за промени в Конституцията са достъпни за всички. Общото заключение и обществените реакции са, че в тях няма нищо спорно. Академичната общественост оцени, че всичко е в съответствие с интересите на Македония и международните стандарти. Ясно е, че промените заслужават подкрепа от всички народни представители с цел членството в ЕС и НАТО, и по-добрия живот. Парламентът е институцията, която трябва да вземе решение в интерес на гражданите. Депутатите трябва да вземат решение според собствените си убеждения и без натиск от никого. Вашето решение ще изпрати в историята Бившата югославска република Македония\", бяха думите, с които Заев се обърна към депутатите. Той повтори четирите предложения за изменения - добавянето на прилагателното „северна\" към, преамбюла, териториалните гаранции и грижите за малцинствата в други страни. В крайна сметка той отново призова всички да се обединят около националните интереси на страната, подчертава агенцията.", "date": "2018.10.10", "title": "Зоран Заев: Да пратим БРЮМ в историята"}
{"url": "https://www.faktor.bg/bg/articles/novini/svyat/kremal-e-izpratil-spetsnaz-na-gru-v-libiya-rusiya-stroi-tam-dve-voenni-bazi-ohranyavani-ot-chvk-vagner", "text": "Русия засилва военното си присъстгвие в Либия и доставя оръжия на Либийската национална армия на маршал Халиф Хафтар, който в Москва е припозват като претендент за мястото на покойния диктатор Муамар Кадафи. Хафтар, който контролира източната част на Либия през последните няколко години често посещава Москва за срещи с министъра на външните работи на Русия и с министъра на отбраната, а също така и със секретаря на Съвета за сигурност на РФ.  Междувременно стана известно, че той ще получи руско оръжие на стойност 2 милиарда долара в замяна на зве военни бази за руската армия. Русия вече е изпратила свои военни ресурси, като, според британското разузнаване, целта е не само превръщането на Либия във втора Сирия, но и да дестабилизира Европа чрез контрол върху ключовите маршрути на незаконните мигранти, като във всеки момент може да провокира нова миграционна криза в Европа. По данни на разузнавнето, за Путин Либия е следващата цел, доколкото там освен безвластието има и големи запаси от нефт, пише The Times. Bellingcat съобщава, че в момента в Либия са разположени и агунти на ГРУ, където \"Русия оказва подкрепа на една от страните в гражданската война\". За това, че Русия оказва военна помощ на Халиф Хафтар и вече е му е изпратила подразделение от спецназа на ГРУ, за да му окажат помощ, както и ракетни комплекси  С-300, пише и британският The Sun. Източници на изданието съобщават, че руското правителство вече се е договорило за строителството на две военни бази на северо-изгочното крайбрежие на Либия в градовете Тобрук и Бенгази. Според информацията, базите се охраняват от наемници на частната военна компания \"Вагнер\".", "date": "2018.10.10", "title": "Кремъл е изпратил спецназ на ГРУ в Либия, Русия строи там две военни бази охранявани от ЧВК \"Вагнер\""}
{"url": "https://www.faktor.bg/bg/articles/nato-obkrazhava-kaliningradska-oblast", "text": "НАТО започна да се готви за най-големите учения в района на Балтийско море, които ще се проведат от 7 ноември до 6 декември 2018 г. под кодовото име „Анаконда-2018“, съобщава информационната агенция EurАsia Daily, цитирана от \"Фокус\".  Маневрите ще се провеждат на територията на четири държави – Полша, Латвия, Литва и Естония, както и в акваторията на Балтийско море. Така, фактически, се цели в обкръжение да попадне Калининградска област, руски анклав на Балтийско море. Сценарият на сегашните учения по принцип съвпада с аналогични маневри, които са се провели преди две години. С изключение на един епизод: отначало натовските войски принудително ще изселват гражданското население от района на бойните действия, като се предвижда този елемент да се отработва в полския град Белосток, разположен на границата с Беларус. Бившият полски заместник-министър на отбраната Валдемар Скшипчак вече обяви, че проблем ще се окаже ниското ниво на грамотност на местните власти, които пренебрегват подготовката на цивилните лица за потенциалната заплаха. „Хората например не знаят как да се държат при бомбардировки, къде да евакуират децата.“, твърди полският генерал. Според Николай Астровски, военен експерт на портала „Военно-политически обзор“, „подобна тактика са предприемали в Хитлеристка Германия“, като са „изселвали от границата местните жители и са въвеждали войски на Вермахта, за да се подготвят за следващата стъпка – нападение срещу СССР“. EurАsia Daily допълва, че в 2016 г. от НАТО вече са провеждали учение под названието „Анаконда“. Военните анализатори на САЩ не крият, че името на маневрите в Източна Европа е аналогично на плана на Збигнев Бжежински „Примката на анакондата“, целящ да блокира достъпа на Русия до Балтийско и Черно море. Преди две години в ученията са участвали над 30 хиляди натовски войници от 24 държави, само от Полша участниците са били 12 хиляди, а от САЩ - 10 хиляди души.  Както съобщават полските медии, военното министерство на страната е планирало и в „Анаконда 2018“ да се включат 12 хиляди военнослужещи.", "date": "2018.10.10", "title": "НАТО обкръжава Калининградска област с маневрите „Анаконда-2018“"}
{"url": "https://www.faktor.bg/bg/articles/novini/svyat/gru-e-opitalo-da-ubie-skripal-v-chehiya-prez-2014-godina", "text": "Офицерите от ГРУ \"Александър Петров и Руслан Боширов\", обвинени в отравянето на Сергей Скрипал и дъщеря му Юлия, тайно са посещавали Чехия през 2014 година. По същото време там се е намирал и Скрипал, който е оказвал помощ на чешките спецслужби за разкриването на кремълски агенти и операции, съобщава \"Чешко радио\" като се позовава на източници от разузнаването Източници на радиото са съобщили, че Скрипал е пристигнал в Чехия, за да консултира чешкото контраразузнаване за разкриването на руски шпиони, като междувременно службите установили, че двама руснаци, идентифицирани сега като Петров и Боширов са го следили. \"Александър Петров\" е бил настанен в хотел в Острава отг 13 до 16 октомври 2014 година, а след това заминал за Прага. \"Боширов\" пристигнал в Прага на 11 котмоври. Сергей Скрипал пък е трябвало да пристигне в Чехия през октомври, но службите отказват да назоват точните дати.", "date": "2018.10.10", "title": "Петров и Боширов са следили Скрипал в Чехия през 2014 година"}
{"url": "https://www.faktor.bg/bg/articles/boyko-borisov-kam-diplomati-ne-ochakvah-da-povyarvate-na-falshivi-novini-na-viktoriya-marinova", "text": "Нито една държава и нито една чужда медия не са се обърнали за информация по разследването на убийството на журналистката Виктория Маринова. Не е направено запитване, нито има обаждания по официален път - нито през посолства, нито през пресцентъра на Министерския съвет, потвърдиха оттам пред Канал 3. Бойко Борисов информира подробно 36 дипломати за разследването и разкриването на убийството на телевизионната водеща. Пред дипломатическия корпус на срещата в МС преди час премиерът е подчертал изумлението си, че никоя от държавите, които реагираха спрямо нас по повод убийството на журналистката, не са потърсили официалните власти. Борисов им препоръчал другия път да търсят информацията през официалните канали преди да правят изявления. Аз не ви се сърдя, но не очаквах да повярвате на фалшиви новини  и да не ни потърсите - в този дух било изказването на Бойко Борисов пред посланиците на срещата в МС с участието на главния прокурор Сотир Цацаров, вътрешния министър Младен Маринов и вицепремиера Красимир Каракачанов. Премиерът подчертал, че този път българските медии са се държали коректно, за разлика от задграничните им колеги, които заложили на фейка. Борисов обяснил, че през цялото време заради истерията и шума извън пределите на страната, разследващият екип се е чудил какви партенки да пуска, за да отклони вниманието от истинския извършител и да не изпусне убиеца, който е бил на мушката на разследващите от самото начало, но не се спирал на едно място и е трябвало време за процедурата по издаването на европейска заповед за задържане. Затова и разследващите пускали фалшиви следи, за да не бъде стреснат. По време на беседата с посланиците премиерът на три пъти попитал има ли въпроси, но дипломатите замълчали. Станало ясно още, че българският премиер ще държи в шах до последния миг партията-майка на ГЕРБ - ЕНП, за номинацията за ЕК. Борисов натъртил, че вече му звънят да го питат, но той няма да разговаря с никого за това кого ще подкрепим за шеф на Еврокомисията преди срещата на групата на Европейската народна партия на 17 октомври и ще обяви решението си чак в деня на заседанието на Европейския съвет.", "date": "2018.10.10", "title": "Бойко Борисов към дипломати: Не очаквах да повярвате на фалшиви новини за Виктория Маринова"}
{"url": "https://www.faktor.bg/bg/articles/bivshiyat-saprug-na-ubitata-zhurnalistka-nadyavam-se-tova-da-ne-e-porachkovo-ubiystvo", "text": "Все още не вярвам, че убиецът на Виктория е задържан. Докато не се уверя с очите си, не вярвам. Надявам се това да е истинският убиец, защото това би означавало, че е инцидент, а не някаква поръчка, което беше много притеснително. Надявам се това да е нелепа среща между жертва и убиец, заяви пред Би Ти Ви бившият съпруг на убитата директорка на телевизия в Русе Виктория Маринова.  Той допълни, че полицията е работила изключително усилено по случая. \"Нека да изчакаме и да видим конкретните факти. Видях с очите си, че полицията работи много сериозно по случая. Тези хора си дадоха усилие по този случай. Хората ме впечатлиха най-много. Те излязоха да подкрепят. Това ми направи най-голямо впечатление“, заяви бизнесменът Свилен Максимов. Той и колегите му също са помагали със събирането и разглеждането на записи от камери. \"На един от записите се виждаше как едно момче бяга, но не просто на джогинг, а сякаш бяга от нещо. Естествено веднага предадохме тези кадри на полицията\", съобщи Максимов. Той каза, че се притеснява за сигурността на общото им дете с Виктория. \"Виктория бе един изключително весел човек. Тя работеше върху доста проекти, не беше разследващ журналист. Тя бе директор на телевизия, която даде гласност на разследвания. Това ни притесни, че е свързано с нейното убийство“, разказа още Максимов. На въпрос какво наказание заслужава убиецът, той заяви: „Кое е това наказание, което ще ни я върне? Аз предпочитам да се съберем колегите и да видим как да продължим нейното дело. Това ще ни даде някакво удовлетворение. Ако може всеки един гражданин в беда да получи това, което е нужно, бих се радвал. Тя искаше да промени града си и държавата си към по-добро. Тя не спря и ние няма да спрем“. „Мерките за сигурност очевидно не са достатъчни. Най-лесно е да обвиним полицията и държавата, но аз ще погледна в моята градинка. Можеше и аз да съдействам като човек с възможности. Лошото е, че в България трябва да стане нещо лошо, за да се вземат мерки. Можех да вложа средства в охрана“, каза още той.", "date": "2018.10.10", "title": "Бившият съпруг на убитата журналистка: Притеснявам се за сигурността на детето ни"}
{"url": "https://www.faktor.bg/bg/articles/mayki-na-detsa-s-uvrezhdaniya-otnovo-izlizat-na-protest", "text": "Майки на деца с увреждания отново излизат на протест. Те ще изразят недоволството си пред Министерския съвет, като този път призовават лично премиерът Бойко Борисов да излезе и да разговаря с тях. Майките се заканват, че ще търсят отговорност от премиера за поетите и неизпълнени ангажименти и за липсата на реални реформи.", "date": "2018.10.10", "title": "Майки на деца с увреждания отново на протест заради липса на реформи"}
{"url": "https://www.faktor.bg/bg/articles/predpolagaemiyat-ubiets-na-veronika-zasechen-na-videokameri-predi-da-zamine-za-germaniya-po-savet-na-blizkite-si", "text": "Северин Красимиров, от турски произход, който живее в Германия със съпругата си е предполагаемият извършител на жестоко убийство на Виктория Маринова. Той е засечен е по видеокамери. Той пред близките си е разказал какво се е случило. По съвет на неговите роднини той е заминал за Германия и той е напуснал страната още в неделя, съобщи Нова ТВ.  Последно се прибрал в страната ни, за да разрешава спорове с роднини. Информацията не е потвърдена от МВР, но свидетели разказват, че от късния следобед в квартала им има полицаи. Съседите на сочения за убиец 21-годишен мъж не го познават и не знаят много подробности за живота му, тъй като не се прибирал често в България. Не е имало проблем с него, разказват хората в махалата, където е отсядал. Какво е работил - не знаем, но често  пътува в Германия, в град Щаде, за малко се задържа в квартала. Не знаем дали е употребявал наркотици. Бил е на събиране с приятели в петък вечерта и сутринта се е прибирал от тази забава.  Целият квартал знае за извършеното от него престъпление, но не знаем на кого точно е споделил случилото се. То не е било планирано, а всичко е станало инцидентно. Една улица дели квартала от мястото където е извършено престъплението. По неговите дрехи е намерена кръв, която съвпада с кръвта на Виктория. Що се отнася до ДНК-материал от Северин – все още официално няма такава информация. За вещите на жертвата - все още също нищо не знаем.  Знае се, че Северин има криминални прояви, но не знаем подбробности. Северин е бил арестуван в Щаде, където е заминал при майка му вероятно след извършването на жестокото престъпление. Там хората знаят с точност кога е бил арестуван. Подробности очакваме да чуем от властите. За мотивите на престъплението също очакваме да коментират институциите.", "date": "2018.10.10", "title": "Предполагаемият убиец на Виктория - засечен на видеокамери, разказал какво е направил преди да замине за Германия"}
{"url": "https://www.faktor.bg/bg/articles/za-edno-razhdane-bolnitsa-iztochi-13-500-lv-ot-nzok", "text": "Болници взимат пари за едно и също лечение на пациент от три места. Веднъж от Националната здравноосигурителна каса (НЗОК) по съответната клинична пътека, втори път от застрахователен здравен фонд, ако болният има полица в него, и трети път искат пари за доплащане от близките, пише „Монитор“. Така акушеро-гинекологична болница в София е взела 13 500 лева за раждане. Парите са за дейности, които се плащат както от Националната здравноосигурителна каса, така и от частен здравно-застрахователен фонд. Отделно от това от съпруга са поискали пари за консумативи. Това съобщи председателят на Асоциацията на дружествата за доброволно здравно застраховане д-р Мими Виткова. Например анестезията, която е 650 лева и се поема от Касата, е калкулирана и по линия на частния фонд, посочи тя едно от дублиращите се плащания. След няколкогодишни дела фондът е осъдил въпросната АГ болница, която възстановява сумите заедно с лихвите.", "date": "2018.10.10", "title": "За едно раждане  АГ болница източила 13 500 лв. от три места"}
{"url": "https://www.faktor.bg/bg/articles/adv-markovski-ubietsat-na-viktoriya-edva-li-shte-poluchi-dozhivoten-zatvor", "text": "Убиецът на Виктория, този вампир в човешки образ, едва ли ще получи доживотен затвор. Ако неговият адвокат го посъветва да се признае за виновен и той действително се признае за такъв, отпада възможността за доживотен затвор. В този случай ще получи най-много 30 години лишаване от свобода. Трябва да изтърпи поне две трети от наказанието, за да го освободят предсрочно. Това коментира в сутрешния блок на БНТ адвокат Марин Марковски във връзка със заловения предполагаем убиец на журналистката Виктория Маринова. ,,Има генетичен материал, ДНК профилът е категоричен. Така че задържаният според мен извършител е действителният отговорник на злодеянието. В тази връзка ще си позволя да поздравя полицията за успешните действия'', добави Марковски. ,По думите му, ДНК профилът, изведен от жертвата, е резултат от насилнически полов към нея и ако съвпада с ДНК на заподозрения, е ясно, че той е извършителят. Върху трупа са открити обективни находки. Знае се по какъв начин е изнасилена, по какъв начин е убита и кой е убиецът, категоричен е адвокат Марковски. За ДНК профилите не бива да се пестят средства. Имат в базата данни неговата ДНК и ето че извършителят вече е на подсъдимата скамейка. Така че пари в това отношение не бива да се пестят, защото не е редно'', категоричен е адвокатът. ,,Който прави престъпление, никога не смята, че ще бъде заловен, той се мисли за недосегаем. Но в крайна сметка няма идеално престъпление, защото всяко престъпление винаги оставя следи'', заключи Марин Марковски.", "date": "2018.10.10", "title": "Адв. Марковски за убийството на Виктория: ДНК профилът е категоричен"}
{"url": "https://www.faktor.bg/bg/articles/kabinetat-otpuska-150-mln-leva-za-remont-na-klyuchovi-patishta", "text": "Правителството отпусна 150 000 000 лева като допълнителни разходи по бюджета на Министерството на регионалното развитие и благоустройството за ремонтно-възстановителни дейности по републиканската пътна мрежа. Средствата ще бъдат осигурени за сметка на преструктуриране на разходи или трансфери по централния бюджет за 2018 г. Те са за ремонт на пътни отсечки от републиканската мрежа с обща дължина приблизително 480 км и съоръжения по тях. Голяма част от пътните участъци са изключително натоварени целогодишно - източната дъга на околовръстния път на София - трасето София - Перник /през Владая/, Димитровград - Хасково, Русе - Варна и др. Друга част от обектите са част от туристическите маршрути към българското Черноморие - Автомагистрала \"Черно море\", к.к. \"Златни пясъци\" - Варна, Карнобат - Бургас и др. Финансират се дейности като: фрезоване на съществуващата настилка, локални ремонти, полагане на нови пластове асфалтобетонова смес, отводнителни мероприятия, ландшафтно оформяне, бетонови работи, полагане на нова хидроизолация на съоръженията, подмяна фугите на съоръженията и други. Чрез инвестицията в ремонта на участъци от републиканската пътна мрежа ще се подобри състоянието й и безопасността на движение на пътници и превозни средства, като това ще даде реален ефект за икономическото развитие на страната и интересите на отделните граждани.", "date": "2018.10.10", "title": "Кабинетът отпуска 150 млн. лева за ремонт на ключови пътища"}
{"url": "https://www.faktor.bg/bg/articles/ruski-samolet-izlyazal-ot-pistata-pri-katsane-v-yarkutsk-ima-raneni", "text": "Самолет е излязъл от пистата при кацане в руския град Якутск, има ранени, предава Интерфакс,цитиран от Фокус. Четирима души са потърсили помощ в здравния център на летището. \"Почти всички, които са дошли в центъра, са имали главоболие и кръвонасядания. Мозъчно сътресение и закрити травми на главата не са изключени. Всички, които имат оплаквания предстои да бъдат прегледани в болница\", зяаявиха медиците от летището. След кацането в Якутск, самолет \"Сухой Суперджет\", изпълняващ полет от Улан-Уде, излезе от пистата, като преди това той е счупил предния колесник. Предполага се, че причината за инцидента е заледяване на пистата. Във връзка с инцидента летището \"Якутск\" беше затворено, най-близките полети бяха пренасочени към алтернативното летище в град Нерюнгри.", "date": "2018.10.10", "title": "Руски самолет излязъл от пистата при кацане в Яркутск, има ранени"}
{"url": "https://www.faktor.bg/bg/articles/borisov-kani-vsichki-poslanitsi-v-ms-zaradi-tragediyata-v-ruse", "text": "Премиерът Бойко Борисов покани всички посланици в Министерския съвет, за да изрази пред тях недоволството си от негативните коментари от чужди политици и медии към България по отношение на убийството на Виктория Маринова. На срещата присъстваха главният прокурор Сотир Цацаров и вицепремиерът Красимир Каракачанов. Сред посланиците имаше и такива, които представляват страни извън ЕС. Припомняме, че председателят на групата на ЕНП в Европарламента – Манфред  Вебер, написа в \"Туитър\", че е шокиран от убийството и че това е третото убийство на журналист в ЕС за година след Малта и ЕС. По отношение на Вебер, който е основен претендент за поста на Жан-Клод Юнкер за председател на ЕК след изборите догодина, има спекулации, че Борисов ще откаже подкрепа за него. Днес българският премиер обяви, че ще си промени отношението към ЕНП. В друго съобщение в \"Туитър\", разпространено преди около час, Манфред  Вебер обаче поздравява българските власти за разкриването на убийството. \"Българските власти действаха бързо и ефективно. Имаме пълно доверие във властите, че ще намерят справедливост за семейството и близките\", пише Вебер. Посолството на САЩ също изрази позиция, в която предложи помощ и изрази, че е в шок.", "date": "2018.10.10", "title": "Борисов събра 36 посланици в МС заради трагедията в Русе"}
{"url": "https://www.faktor.bg/bg/articles/novini/svyat/gartsiya-poiska-po-golyamo-voenno-prisastvie-na-nato-v-stranata", "text": "Министърът на външните работи на Гърция Панос Каменос призова САЩ да засилят двустранното сътрудничество с Атина в областта на сигурността, като предложи на Вашингтон да разшири военното си присъствие в страната в базите във Волос, Александуполис и Лариса, съобщава електронното издание на вестник Kathimerini. „Искам да заявя, че Гърция счита САЩ за стратегически партньор и съюзник, единственият, ако мога да кажа\", подчерта Каменнос в рамките на среща с американския министър на отбраната Джеймс Матис в Пентагона. „За Гърция е много важно САЩ да разполагат с военни средства в Гърция на по-трайна основа не само в залива Суда, но и в Лариса, във Волос, в Александруполис\", допълни военният министър на южната ни съседка.  Според изявление на Пентагона, Матис е благодарил на Каменмос за продължаващата подкрепа на Гърция за американските бази в залива Суда на остров Крит, критичен логистичен център. Матис също така похвали Камемос за ангажимента на Гърция да отделя по два процента от БВП на страната за нуждите на отбраната и за неотдавнашното надграждане на авиопарка от F-16. За целта Атина похарчи над 1,5 милиарда долара. „Той също така благодари на гръцкия министър на отбраната за неотдавнашните действия на страната му за борба с руските злокачествени действия в региона и двамата се споразумяха да продължат да държат Русия отговорна\" за деянията, се подчертава в съобщението от Пентагона.", "date": "2018.10.10", "title": "Гърция поиска по-голямо военно присъствие на НАТО в страната"}
{"url": "https://www.faktor.bg/bg/articles/dyankov-prati-sms-na-shefa-na-antikoruptsionnata-komisiya-sluzhitelite-vi-sa-golemi-profesionalisti", "text": "Бившият финансов министър Симеон Дянков е изпратил SMS на шефа на антикорупционната комисия Пламен Георгиев, в който пишело: \"Служителите ви са големи професионалисти\". Това съобщи самият Георгиев пред журналисти, цитиран от \"24 часа\". Преди две седмици от КПКОНПИ призоваха медиите за съдействие, защото не можеха да открият Данков, който да им представи документи във връзка със своите доходи, заработени в чужбина от него и съпругата му. След това от комисията обявиха, че той се свързал сам с тях, а днес Георгиев уточни, че вече многократно е разговарял със служители на комисията и предоставил необходимата документация. Πoвoдът зa пpoвepĸaтa на Дянков ca oбвинeниятa срещу него пo дeлoтo зa пpoдaжбaтa нa минopитapния дъpжaвeн дял в EBH пpeз 2011 година, по което обвиняеми са още бившият енергиен министър Трайчо Tpaйĸoв и издателят Иво Πpoĸoпиeв. Преди дни Софийският градски съд наложи обезпечения върху движимо и недвижимо имущество на Трайков по искане на КПКОНПИ. Става дума за имоти за 2,4 млн. лева, произходът на средствата за които той трябва да докаже. Трайков заяви, че не е получил \"нито една стотинка, която да има незаконен произход\".", "date": "2018.10.10", "title": "Дянков прати SMS: Служителите на КОНПИ са големи професионалисти"}
{"url": "https://www.faktor.bg/bg/articles/pravitelstvoto-prekrati-protsedurata-za-kontsesiya-na-letishte-plovdiv", "text": "По предложение на министъра на транспорта правителството прекрати процедурата за концесия на Летище Пловдив, се казва в официално съобщение от пресслужбата на Министерски съвет. Процедурата бе открита на 30 декември 2016 г. С решение Министерският съвет е определил за концесионер участника в процедурата за предоставяне на концесия – Обединение (Консорциум) между „Хайнан” и „Пловдив Еърпорт Инвест”. Класираният на първо място участник е информирал за невъзможността да сключи концесионен договор. Процедурата е открита и следва да приключи при условията на отменения Закон за концесиите. Налице е съществена разлика в офертите на участниците, класирани съответно на първо и второ място, както следва: 1.1. размер на инвестициите: 1.1.1. класиран на първо място участник – Обединение (Консорциум) между Хайнан и Пловдив Еърпорт Инвест, за срока на концесията – инвестиции в размер на 79 083 000 евро без ДДС; 1.1.2. класиран на второ място участник – Консорциум Летище Пловдив, за срока на концесията – инвестиции в размер 65 513 475 евро без ДДС; 1.2. размер на концесионното плащане: 1.2.1. класиран на първо място участник – Обединение (Консорциум) между Хайнан и Пловдив Еърпорт Инвест: фиксирана част на годишните концесионни плащания – 600 000 лева, без ДДС 1.2.2. класиран на второ място участник: Консорциум Летище Пловдив: фиксирана част на годишните концесионни плащания – 120 000 лева, без ДДС, Новият Закон за концесиите е приет след решението на Министерския съвет за откриване на процедура за предоставяне на концесия на Летище Пловдив. Икономически и правно оправдано е процедурата да бъде проведена при условията и по реда на новия Закон за концесиите.  Концесионният договор е дългосрочен, установява трайна връзка между страните, като очакванията са за сериозни инвестиции, развитие на летището и подобряване на качеството на летищните услуги. Сключването на договор, който ще се подчинява на правилата на отменен Закон и на отменено право на Европейския съюз в тази област, не са предпоставка за трайното, устойчиво и безпроблемно развитие на концесията, се казва още в мотивите за отмяна на концесията.", "date": "2018.10.10", "title": "Правителството прекрати процедурата за концесия на Летище Пловдив"}
{"url": "https://www.faktor.bg/bg/articles/novi-versii-za-vzriveniya-v-ukrayna-voenen-sklad", "text": "Кой взриви огромния склад за боеприпаси в Украйна, където градушка от снаряди се изсипа върху десетки населени места, пита се руският в. \"Известия\", цитиран от БТА. Деветнайсет хиляди души са евакуирани от зоната на бедствието в украинската Черниговска област заради експлозии и пожар в местен арсенал вчера сутринта. Над 60 потърсиха медицинска помощ. Според политици нанесени са непоправими щети на отбранителната способност на Украйна, посочва вестникът. Няма съобщения за жертви. Службата за сигурност на Украйна заяви вчера, че разследва между другото и възможността за диверсия, а според зам.-началника на Генщаба Родион Тимошенко най-вероятно става дума за саботаж. Според Генщаба горят и избухват артилерийски снаряди и патрони за стрелкови оръжия, пише \"Известия\", но цитира журналистически разкрития, че пожарът е започнал в хранилище за 122-милиметрови реактивни ракети \"Град\", после е обхванал минометни мини, гаубични и танкови снаряди. Знае се, че арсеналът е бил препълнен. Шефът на комисията по националната сигурност и отбрана във Върховната рада Сергий Пашински публикува в интернет снимки отпреди година с купища ръждясали боеприпаси, оставени на открито. Друг парламентарист - Антон Герашченко, оцени щетите на стотици милиони долари. Още не е ясно кога ще бъде ликвидиран пожарът. Опитът от подобни инциденти показва, че това отнема седмици. После територията дълго време се разминира. Вече за четвърти път през последните години в Украйна избухва подобен склад. Държавни служители и политици всеки път заявяват, че е замесена Русия, но после разследването не потвърждава това, изтъква изданието. Военната прокуратура образува дело за небрежно носене на службата, което се наказва с 5 до 7 години затвор. Трета версия, описана в \"Известия\", предполага умишлен палеж с цел фиктивно бракуване на откраднати боеприпаси. \"Или за да се скрие нещо в тези складове\", добавя украинският военен експерт Олег Жданов, който подчертава и \"общия почерк при пожарите в различни региони\" на Украйна. Всекидневникът допуска освен това палеж с цел да бъдат укрити улики, свързани с катастрофата на малайзийския Боинг, изпълняващ полет МН17 в небето над сепаратистки Донбас в Украйна през 2014 г. През септември руското военно ведомство назова серийния номер на украинската ракета, с която се предполага, че е била свалена машината, напомня \"Известия\". При всяко положение излиза, че е опасно за живота и здравето да живееш край складове за боеприпаси в Украйна. Никой не знае къде ще гръмне нещо другия път, заключава изданието.", "date": "2018.10.10", "title": "Нови версии за взривения в Украйна склад с боеприпаси"}
{"url": "https://www.faktor.bg/bg/articles/novini/svyat/germanski-zhurnalist-medii-oon-i-ek-da-si-proveryavat-novinite-a-ne-da-pravyat-pribarzani-zaklyucheniya-za-svobodnoto-slovo", "text": "\"Трагичната смърт на журналистката Виктория Маринова би трябвало отново да ни обърне внимание върху това, че новините трябва да се проверяват задълбочено и спокойно, а не да се разпространяват без да са проверени. Защото на практика се понесе истинска медийна лавина, в нея се включиха всички медии и дори международни организации като ЕК  и ООН\". Така коментира отразяването на убийството на Виктория Маринова германският журналист Франк Щир пред Дойче Веле. \"Медиите е трябвало да проявят по-голяма сдържаност. Апел в тази насока отправи и Асоциацията на европейските журналисти в София, която заяви, че безспорно трябва да се разследват всички версии за убийството, но докато няма налице конкретни и сигурни улики и доказателства, не бива да се правят спекулативни връзки с темата за медийната ситуация в България\", казва още журналистът. \"На всички е известно, че състоянието на медиите в България е критично. Страната се намира на 111-то място в класацията на „Репортери без граници\" за медийна свобода – това е най-лошо класираната страна от ЕС, а и в целия Балкански регион. Поради това насилието над една журналистка първоначално винаги поражда съмнения, че има някаква връзка с професията ѝ. Към това се добавя и фактът, че в последното предаване на „Детектор\", водено от г-жа Маринова, е бил обсъждан тъкмо въпросът за свободата на медиите в България и са били интервюирани двама разследващи журналисти. Тези неща също подклаждат впечатлението, че деянието може да е имало връзка с работата ѝ на журналистка\", коментира Щир.", "date": "2018.10.10", "title": "Германски журналист: Медии, ООН и ЕК да си проверяват новините, а не да правят прибързани заключения за свободното слово"}
{"url": "https://www.faktor.bg/bg/articles/naznachiha-nikolay-nankov-za-zam-ministar-na-mrrb", "text": "Със заповед на министър-председателя Бойко Борисов Малина Крумова е освободена от длъжността заместник-министър на регионалното развитие и благоустройството. Това съобщиха от правителствената пресслужба. Нейното място заема бившият министър на регионалното развитие и благоустройството Николай Нанков. Малина Крумова става съветник към политическия кабинет на министър-председателя.", "date": "2018.10.10", "title": "Премиерът назначи Николай Нанков за зам.-министър на МРРБ"}
{"url": "https://www.faktor.bg/bg/articles/barekov-i-siderov-kroyat-nov-gmo-proekt-patriotichno-konservativen-blok-za-predstoyashtite-evropeyski-izbori", "text": "Евродепутатът и лидер на Цензурата, преименувана по-късно на „Презареди България” Николай Бареков и лидерът на „Атака” Волен Сидеров градят нов ГМО проект. Те ще опитат да обединят цялото консервативно, националистическо, дясно политическо пространство за предстоящите европейските избори през месец май. Това разкри по ТВ АЛФА самият Николай Бареков. Той обясни, че неговата формация „Презареди България” е единствен член на Консервативния алианс, в който членуват консервативни партии не само от цяла Европа, но и от цял свят, включително британската консервативна партия и републиканската партия на САЩ. Като най-млада консервативна партия взехме решение да се срещнем и да разговаряме с може би най-стария консерватор в България – Волен Сидеров, аргументира се Бареков. Той изтъкна, че Сидеров тръгва от СДС, която преди Иван Костов е била консервативна партия, след което създава АТАКА, която пък се очертава като консервативно-патриотична партия, печелила няколко поредни избори. Беше съвсем логично да тръгне разговор между легитимен консерватор като мен и консерватор, който на национална почва е абсолютен лидер,  добавя  Бареков. Той уточнява, че идеята не е да се създаде коалиция между Бареков и Сидеров, а да се поканят всички партии, включително и двете съуправляващи коалиционни партии – тази на Валери Симеонов и на Красимир Каракачанов. По думите му поканени могат да се чувстват както СДС, така и всички, които биха желали да се включат към едно такова консервативно обединение, което да се бори за спечелване на следващите избори, за спечелването на поне четири евродепутатски мандата и за победа да на поне две от партиите, представляващи либералното пространство в България – БСП и ДПС. Бареков прогнозира, че и резултатът на ГЕРБ изобщо няма да е добър на тези избори. Евродепутатът е категоричен, че предстоящият  вот е от изключително значение за развитието на Европа, тъй като пред нея се очертават две опции – едната е пълно ликвидиране на държавите и нациите и оставане на Европейската комисия като един „супер орган”, а другата е - реформи. В тази връзка Бареков твърди, че е радетел за реформи в ЕС, а не за ликвидация на ЕС. Коалицията, която искаме с Волен Сидеров да създадем, не е с цел излъчване на поредните евродепутати, а напротив – искаме нашият глас да се чуе, да победим т.нар джендърска идеология, т.н. либерали, хората на Сорос, включително и тези от ГЕРБ, които се опитват да бъдат негови приятели, подчерта евродепутатът. По думите на Бареков консервативната вълна залива света. Неговата прогноза е, че Унгария предстои да се присъедини към консервативното семейство, уверява създаденият от банкера Цветан Василев политик.", "date": "2018.10.10", "title": "Бареков и Сидеров кроят нов ГМО проект -   патриотично-консервативен блок за предстоящите европейски избори"}
{"url": "https://www.faktor.bg/bg/articles/veber-se-popravi-pozdravi-balgarskite-vlasti-za-barzo-razkritoto-ubiystvo-na-viktoriya", "text": "\"Силно приветствам предварителните резултати от разследванията на убийството на Виктория Маринова. Българските власти действат бързо и ефективно. Имаме пълно доверие в българските власти да намерим справедливост за семейството и близките на Виктория Маринова\". Това написа в Туитър кандидатът на Европейската народна партия (EНП) за председател на ЕК Манфред Вебер.  \"I strongly welcome the preliminary results of the inquiries into the murder of #ViktoriaMarinova. Bulgarian authorities have acted swiftly and effectively. We have full confidence in the Bulgarian authorities to find justice for the family and loved ones of #ViktoriaMarinova.\", гласи оригиналният текст на поста на европейския политик Малко по-рано на пресконференция в Министерски съвет, на която беше обявено, че ДНК анализ е уличил категорично задържания в Германия мъж за убийството и че то е било извършено спонтанно с цел изнасилване, Борисов изрази недоволство от туитовете на представители на ЕНП, които са допуснали, че в България журналисти могат да бъдат убивани заради техни разследвания. Лично Вебер написа в социалната мрежа, че е шокиран от убийството на журналист - третият в ЕС, убит в последната година, и призова властите за бързо разследване. Премиерът коментира, че умишлено не е разговарял с никого от ЕНП, защото така са го учили - че не се говори, преди да има достатъчно доказателства по едно престъпление. Той обаче се закани на следващата си среща с колегите си в Брюксел да имат сериозен разговор, индиректно атакувайки Манфред Вебер с думите: \"Аз доста си промених мнението за кандидата...\". Междувременно днес в 12 часа Борисов е поканил на среща заедно с главния прокурор посланиците на всички държави от ЕС, за да ги информира за развитието по случая.", "date": "2018.10.10", "title": "След критиките Вебер поздрави българските власти за бързо разкритото убийство на Виктория"}
{"url": "https://www.faktor.bg/bg/articles/poroyni-dazhdove-vzeha-zhertvi-v-ispaniya", "text": "Поройни дъждове потопиха части от Испания. Най-пострадали са Балеарските острови и района около Барселона, предаде NOVA. Жертвите до този момент са три, има и много ранени, съобщи изданието \"Ел Мундо\". Съобщава се и за колосални материални щети. Според метеоролозите в Испания валежните количества са достигнали 220 литра на квадратен метър.", "date": "2018.10.10", "title": "Поройни дъждове взеха жертви в Испания, нанесоха и колосални щети"}
{"url": "https://www.faktor.bg/bg/articles/novini/balgariya/palen-spisak-na-50-te-buntovnitsi-sreshtu-ninova-i-pozitsiyata-im-sreshtu-ednolichnata-vlast-v-bsp", "text": "50 члена на Националния съвет(НС) на БСП обявиха бунт срещу лидера на партията Корнелия Нинова и Изпълнителното бюро(ИБ), излизайки със специална Позиция. Обвиненията са, че водят безпардонна политика за пренебрегване на решенията на Националния съвет на БСП като ръководен орган между конгресите. Връх на тази скандална политика е обсъждането на „Визия за България”, която е  наложена от Нинова, но не е обсъждана от НС. Чашата преляла в края на август, след като без принципни съображения  е сменен главният редактор на вестник „Дума” Таня Джаджева. Според  разбунтувалите се социалисти този кадрил е тревожен пример за подмяна на колективните принципи и налагане на еднолична власт от ИБ и Нинова. БСП става проводник на порочни практики, които рушат медийната свобода. Начело на „Дума” е поставен случаен човек, без авторитет и професионална компетентност, протежиран от тесен кръг, се изтъква в позицията. На последния НС на 29 септември само 22 от 90 участници подкрепят извършената промяна в „Дума”. Те искат махането на Йордан Мичев като главен редактор, защото за месец е показал пълна неграмотност. Позицията на членовете на НС е подкрепена и от журналисти и леви интелектуалци, свързани с партийния орган.  В средите на БСП открито се говори, че „Дума” е просто последният повод, а бунтът е срещу цялата работа на кликата около Корнелия Нинова. Източници на Faktor.bg твърдят, че през последните дни се водят   интензивни разговори с всички опозиционни групи в БСП за открита война срещу политиката на лидера и ИБ. Сред подписалите Позицията са: Георги Пирински, Красимир Янков, Костадин Паскалев, Анна Пиринска, Румен Гечев, Румен Овчаров, Явор Куюмджиев, Атанас Пъдев, Лъчезар Костов, Георги Гергов, Дора Янкова, Чавдар Георгиев, Атанас Мерджанов, Георги Юруков, Георги Божинов, Захари Захариев, Петър Мутафчиев и др.(Пълният текст на Позицията и имената на всички, които са я подписали и подкрепили, в галерия, б.р.) До този момент Нинова и обкръжението й не са отгворили на обвиненията.", "date": "2018.10.10", "title": "Пълен списък на 50-те бунтовници срещу Нинова и  Позицията им срещу едноличната власт в БСП"}
{"url": "https://www.faktor.bg/bg/articles/v-balgarskata-misiya-vav-vashington-otkriha-goreshta-telefonna-liniya-zaradi-uragana-maykal", "text": "Ураганът Майкъл вече е трета категория от пет възможни по скалата на Сафир-Симпсън, съобщи Националният център за ураганите на Съединените щати, цитиран от Ройтерс и Франс прес. След като достигне суша, се очаква мощността му да отслабне. В очакване на урагана Майкъл, в Алабама и в 35 окръга на Флорида е обявено извънредно положение.  Очаква се бурята да достигне бреговете на Флорида преди обяд на 10-ти октомври със силни ветрове със скорост над 150 километра в час на места и проливни дъждове. Властите призовават гражданите да се запасят с храна и вода, медикаменти за спешна помощ, зарядни за мобилните телефони, както и да се информират къде са най-близките помещения за подслон. От българската мисия във Вашингтон съобщават, че във Флорида са издадени заповеди за задължителна евакуация на бариерни острови, мобилни жилища и ниско разположени райони. От Министерството на външните работи настойчиво препоръчват всички български граждани, намиращи се в районите, през които се очаква да премине стихията, да спазват стриктно указанията на местните власти. При необходимост от съдействие, сънародниците ни могат да се свържат с посолството във Вашингтон на телефон 202 387 57 70 с код за Съединените щати 001. От българската мисия разпространиха и инструкции за действие при извънредна ситуация.", "date": "2018.10.10", "title": "Открит е горещ телефон в българската мисия във Вашингтон заради урагана \"Майкъл\""}
{"url": "https://www.faktor.bg/bg/articles/novini/balgariya/tsatsarov-za-ubiystvoto-v-ruse-nay-veroyatno-stava-duma-za-spontanno-napadenie-s-tsel-seksualno-posegatelstvo", "text": "Спонтанно нападение на жертвата, с цел – сексуално посегателство над жертвата. Брутални, извратени действия, тежки по своя характер посегателства, показващи и силни характерови отклонения. Налице са и данни, че в предходните часове лицето е употребило доста голямо количество алкохол. Това разкри по време на извънреден брифинг главният прокурор Сотир Цацаров, в отговор на въпрос за евентуалните мотиви за тежкото престъпление в Русе.  По неговите думи за кратък период от време са били извършени процесуално-следствени действия и събрани множество доказателство, които водят до извода на виновност на лицето Северин Красимиров, на когото са повдигнати са две най-тежки обвинения - за изнасилване и за умишлено убийство.  Предстои – процедурата по задържане пред германски съд и привеждане на лицето в Българи. На този етап се изпълнява европейска заповед за арест и затова за разпити на лицето е рано да говорим. Но има пълно съответствия на ДНК профила върху жертвата и намерените вещи, както и по вещи, открити в неговия дом и кръвта на жертвата, посочи Цацаров. Той подчерта, че в хода на действията - извършени и които предстоят да бъдат извършени, не се изключва нито една версия. Направени са разпити на лица, свързани с жертвата. И на този етап не може да се твърди, че убийството й е заради професионалната й дейност.  Сотир Цацаров също изрази  благодарност към министър на вътрешните работи за професионализма и начина по който беше организирана работата, на прокурори и съдии, криминалисти и психолози, както и на полицията на Германия.  Лицето Северин Надеждов Красимиров е роден през 1997 г. в Русе, живял е в квартал, в съседство с мястото, където е извършено жестокото убийство. Северин има кримиснална регистрация от 2007 – за кражба на цветни метали, други данни за престъпления няма, съобщи на брифинга вътрешният министър Младен Маринов.  По думите му Веществени доказателства, които досега са събрани, свързват пряко лицето Северин Красимиров с жертвата. Откритият ДНК материал по дрехите на извършителя – както негов по жертвата показва пълни съвпадения. Множество са назначените експертизи – очакват се още доказателства, които да свързват пряко извършителя с жертвата, посочи Маринов.", "date": "2018.10.10", "title": "Цацаров за убийството в Русе : Най-вероятно става дума за спонтанно нападение с цел сексуално посегателство"}
{"url": "https://www.faktor.bg/bg/articles/novini/balgariya/zaradi-vrazki-s-rusiya-dans-otne-dopuska-do-sekretna-informatsiya-na-savetnik-na-karakachanov", "text": "Държавна агенция “Национална сигурност” (ДАНС) е отнела разрешението за достъп до класифицирана информация на Христо Томов, консултант на граждански договор към политическия кабинет на министъра на отбраната, Красимир Каракачанов. Разрешението е отнето поради нерегламентирани контакти на Томов с представители на военно-промишления комплекс на Руската федерация, съобщава  Само тази година, Министерството на отбраната обяви 3 (три!) обществени поръчки, свързани с ремонт на авиационна техника, произведена в несъществуващия вече Съветски съюз. Първоначално беше обявена поръчка за ремонт на МиГ-29 за 81 милиона лева. След това последва такава за 31 милиона лева за ремонта на военно-транспортните вертолети Ми-17 и щурмовите Ми-24. Третата е за ремонт и поддръжка на щурмовия самолет Су-25 и е за около 50 милиона лева. Само през 2018 г. за ремонт на военна техника, съветско производство, са обявени поръчки за 162 млн. лева.  Съвсем отделно от това, министър Каракачанов обяви наскоро пред медиите, че многоцелеви изтребители за нуждите на военно-въздушните сили едва ли ще бъдат закупени в рамките на настоящата календарна година. Това означавало, че било целесъобразно, заделените за тази година пари за придобиване на многоцелеви изтребител за нуждите на военно-въздушните сили (около 350 млн. лева!), да бъдат използвани за ремонт и поддръжка на съществуващо оборудване и военна техника. Логично е да се предположи, че става въпрос отново за поръчки, които ще отидат във военно-промишления комплекс на Руската федерация. Решението на ДАНС за отнемане на достъпа до класифицирана информация на Христо Томов е било обжалвано от последния, но впоследствие е потвърдено от Върховния административен съд. След отнемането на достъпа на Томов, съгласно постановление на прокурор от Върховната касационна прокуратура е било извършено претърсване на работния кабинет на “консултанта” в сградата на Министерство на отбраната. Любопитно е да споменем също, че Христо Томов е бивш заместник-министър на отбраната в провителството на Любен Беров, с мандата на ДПС. Той бил е и съветник в политическия кабинет на председателя на 42-то Народно събрание, Михаил Миков.  Скандалът със съветника на Каракачанов Христо Томов е поредно доказателство за изключителното влияние на Кремъл в българската политика и използването на държавните ресурси за обслужване на руски финансови и геополитически интереси.", "date": "2018.10.10", "title": "Заради връзки с Русия, ДАНС отне допуска до секретна информация на съветник на Каракачанов"}
{"url": "https://www.faktor.bg/bg/articles/tsvetan-tsvetanov-1-20", "text": "\"От името на парламентарната група искам да заявя, че заставаме зад Николай Нанков. Това е човек, зад който застана всяка една професионална общност. И когато един министър е успял да направи политики, които да достигнат до всички български граждани, вашите нападки са просто безсъдържателни. Да си припомним \"Струма\" и инвестициите в Северозападна България, които се случиха при него\". Това заяви председателят на ПГ на ГЕРБ Цветан Цветанов по повод критиките, които бяха отправени от страна на БСП към управленския мандат на бившия министър на регионалното развитие и благоустройството Николай Нанков, чиято оставка като депутат се очаква да бъде гласувана днес от Народното събрание. \"Подкрепяйте инициативите на господин Нанков. Стига с тази омраза и тази агресия, вашата формация доникъде няма да стигне така\", обърна се по адрес на БСП Цветанов. „Мисля, че днес можем да дадем уважение и респект за денонощния труд на българските полицаи, следователи и прокурори\", заяви той по повод бруталното убийство на Виктория Маринова в Русе. „Не знам как гледате тези професионалисти, които укорявахте в часовете след като беше установено, че има жертва\", коментира Цветан Цветанов към БСП. „Вие искате само да рушите и да създавате напрежение в обществото и това под една или друга форма не ви прави чест. Това е ваше право и профилът ви на поведение, откакто имате сегашния си председател. Решете си проблема във вестник „Дума“ и тогава излезте на трибуната\", посочи той. \"ПГ на ГЕРБ в коалиция с „Обединени патриоти“ доказахме, че можем да носим морална отговорност. И достойният Валентин Радев, и достойният Ивайло Московски, и достойният Николай Нанков подадоха оставките си“, обяви Цветан Цветанов. „В Бяла загинаха български граждани, а вие не понесохте никаква морална отговорност. Българските избиратели не ви дадоха възможността да имате следващ управленски мандат, дълги години няма и да го имате“, каза още той.", "date": "2018.10.10", "title": "Цветан Цветанов към БСП: Искате само да рушите, омразата няма да ви доведе доникъде!"}
{"url": "https://www.faktor.bg/bg/articles/nikolay-nankov-veche-ne-e-deputat", "text": "Депутатите прекратиха пълномощията на народния представител Николай Нанков. Припомняме ви, че Нанков подаде оставка като министър на регионалното развитие и благоустройството след тежката катастрофа с автобус край Своге. След това той се върна в парламента като депутат от ГЕРБ, а регионален министър стана Петя Аврамова, която пък преди това бе народен представител. Гласуването на прекратяването на пълномощията на Нанков бе съпроводено с въпрос от депутата Драгомир Стойнев от БСП, който попита ще стане ли зам. - министър на Аврамова.", "date": "2018.10.10", "title": "Прекратиха пълномощията на Николай Нанков като депутат"}
{"url": "https://www.faktor.bg/bg/articles/toma-bikov-darzhavata-tryabva-da-napravi-vsichko-za-da-se-osiguri-maksimalna-sigurnost", "text": "Държавата, каквото може, трябва да направи, за да се осигури максимална сигурност и разкриване на убийствата. Това коментира пред журналисти в парламента Тома Биков от ГЕРБ във връзка с предложението на Искрен Веселинов от Обединени патриоти за промени в НПК. По думите му, това са много сериозни неща, те би трябвало да бъдат обсъдени и ще бъдат обсъдени. Въпросът бил да се прецени докъде може да се помогне и откъде започва моментът, от който може да се навреди. Конкретният повод е убийството на Виктория Маринова от Русе. Трябва да поздравим полицията и, може би, да се извиним за всички съмнения, които имаше, преди да бъдат предоставени каквито и да е било информации, смята депутатът. Биков е съгласен също, че е важно засилване на полицейското присъствие и осигуряване на такова в малките населени места. Със сигурност и полицейското присъствие е важно. За съжаление такива неща са се случвали и преди, ще се случват и занапред, защото един процент, може би има малък процент от населението, който е с такива психопатични нагласи, и каквато и превенция да се направи, ще има такива хора, посочи политикът. По повод оставката на Николай Нанков като депутат от ГЕРБ и възраженията на БСП, свързани с евентуалното му връщане в правителствения екип, Биков коментира: \"БСП отговарят за морала в обществото, ние сме по-неморални\".", "date": "2018.10.10", "title": "Тома Биков: Трябва да поздравим полицията и да се извиним за всички съмнения"}
{"url": "https://www.faktor.bg/bg/articles/ban-popari-vezhdi-rashidov-otkaza-da-go-napravi-akademik", "text": "БАН отказа да направи академик бившият културен министър и депутат Вежди Рашидов.  Но последното разглеждане на номинациите Рашидов е бил представен от акад. Людмил Стайков и за него не е имало никакви негативни оценки, но при гласуването не е събрал необходимите 2/3 от гласовете. Вежди Рашидов кандидатства в една и съща категория \"Изкуство\", заедно с писателя проф. Боян Биолчев, който също не получил одобрението на настоящите академици на БАН. \"Обидно ми е! Представил съм цялата си биография, направил съм повече от 50 изложби по цял свят, но явно не съм оценен в собствената си родина\", каза с огорчение Рашидов. Това е второто му кандидатстване за най-високата академична титла у нас. \"Предишния път се отказах. Не исках да влизам в академичните среди. Но този път приех в памет на акад. Светлин Русев, който предложи моята кандидатура. Тя беше подкрепена от 16 академици, 5 университета и всички творчески съюзи у нас, което за мен беше чест!\", заяви Рашидов, който днес отлетя за Барселона, за откриване на поредната си изложба в чужбина.    Проф. Аксиния Джурова също не е събрала 2/3 от гласовете в категория \"Изкуствознание\".", "date": "2018.10.10", "title": "БАН попари Вежди Рашидов, отказа да го направи академик"}
{"url": "https://www.faktor.bg/bg/articles/borisov-balgari-ocherniha-darzhavata-po-nay-brutalen-nachin-sled-ubiystvoto-na-viktoriya", "text": "Натискът от страна на журналистите към органите и професионалистите беше огромен, въпреки молбата ми да се изчака няколко дена. Защото всяко прибързано изявление при това, че тече такова разследване, можеше да предизвика укриване на вещи, и на извършител. Българи очерниха държавата по най-брутален начин след убийството на Виктория. Аз прочетох за тези три дена чудовищни неща за България. Мигър това не се случва в други държави, или е някакъв изолиран случай.Аз умишлено мълчах пред Брюксел през тези три дни. Оттам ни засипаха с туитъри, ще имаме сериозен разговор с ЕНП, когато отида там. Много неща мога да кажа, но те ще минат добрия тон. Така остро коментира жестокото убийство на журналистката Виктория Маринова премиерът Бойко Борисов по време на извънреден брифинг, с участието на главния прокурор Сотир Цацаров и вътрешния министър Младен Маринов.  Отнасяме се много голямо внимание към всеки сигнал. С нищо не сме заслужили да бъдем така охулени като държава. Надявам се за в бъдеще да не се получават подобни експерименти за провокиране на несъществуващи престъпления, както имахме наскоро. Защото аз бързо реагирах на сигнала на Нова ТВ, който ми даде за Ню Йорк а в последствие се оказа обратното. Моля, затова медиите, които не са третата, а първата власт,  да се държат отговорно, както подобава на първа власт. Такава свобода по всяка тема да се пише и коментира – мисля, че е факт, отсече премиерът.  Борисов изрази съболезнования на близките на убитата журналистка. Той благодари на служителите на МВР, Института по криминалистика, прокурори и експерти, на всички нещатни сътрудници и граждани, които помогнаха за разплитане на убийството на Виктория Маринова от Русе. Благодаря и на трите федерални полиции на Германия, за съдействието, което ни оказаха.", "date": "2018.10.10", "title": "Борисов: Българи очерниха държавата по най-брутален начин след убийството на Виктория"}
{"url": "https://www.faktor.bg/bg/articles/i-dnes-oktomvriysko-slantse", "text": "Днес ще бъде предимно слънчево. Сутринта в низините и около водните басейни ще има мъгла или ниска слоеста облачност, като до обяд видимостта в равнините ще се подобри, а ниската облачност ще се разкъса. Ще духа слаб, в Източна България до умерен североизточен вятър. Преобладаващите максимални температури ще бъдат между 20° и 25°, за София - около 20°, съобщи Агенция „Фокус“. Над Черноморието преди обяд ще има ниска облачност или мъгла. След обяд ще бъде предимно слънчево. Ще духа до умерен североизточен вятър. Максималните температури ще са 19°-21°. Температурата на морската вода е 20°. Вълнението на морето ще бъде 2-3 бала Над планините ще е слънчево. Ще духа до умерен вятър от изток-североизток. Максималната температура на височина 1200 метра ще е около 14°, на 2000 метра - около 8°.", "date": "2018.10.10", "title": "И днес ще имаме щедро октомврийско слънце"}
{"url": "https://www.faktor.bg/bg/articles/premierat-glavniyat-prokuror-i-vatreshniyat-ministar-shte-dadat-brifing-v-ministerskiya-savet", "text": "От 09.00 часа министър-председателят Бойко Борисов, заедно с главния прокурор Сотир Цацаров и министъра на вътрешните работи Младен Маринов ще направят изявления за медиите в сградата на Министерския съвет. Това съобщиха от правителствената информационна служба.  Очаква се да бъде дадена информация по случая с убитата журналистка Виктория Маринова.", "date": "2018.10.10", "title": "Премиерът, главният прокурор и вътрешният министър ще дадат брифинг в Министерския съвет"}
{"url": "https://www.faktor.bg/bg/articles/niki-heyli-poluchavala-nepravomerni-podaratsi-ot-biznesmeni-poleti-s-chastni-samoleti-i-bileti-za-machove", "text": "Асоциация за насърчаване на етиката в американската политическа класа заяви ден преди оставката на Ники Хейли, че постоянният представител на САЩ в ООН е получавала неправомерно подаръци, предаде Франс прес, цитирана от БТА. Вчера Хейли за всеобща изненада обяви, че подава оставка от поста американски посланик в ООН. Единственото обяснение, което тя даде за решението си беше, че иска \"да направи почивка\" и увери, че не възнамерява да се кандидатира на президентските избори през 2020 г. Президентът Доналд Тръмп прие оставката на Хейли. В понеделник асоциацията \"Граждани за отговорност и етика във Вашингтон\" в писмо до генералния инспектор на Държавния департамент е поискала разследване, за да се установи дали Хейли е спазвала \"правилата за подаръците от лица извън правителството\". Според тази организация Хейли и съпругът й са приели през 2017 г. седем безплатни полета с частни луксозни самолети от трима бизнесмени от щата Южна Каролина, на който Хейли беше губернатор преди да влезе в администрацията на Тръмп. Според асоциацията става дума за обща сума от \"десетки хиляди долари\". В същата година Хейли е приела билети за баскетболни мачове на обща стойност 19 558 долара. Тръмп заяви междувременно, че обмисля да номинира бившата си съветничка Дина Пауъл за следващ постоянен представител на САЩ в ООН и отхвърли спекулациите, че би предложил дъщеря си Иванка за този пост, предаде Ройтерс. Пред журналисти в Белия дом президентът отбеляза, че Ники Хейли ще му помогне да избере приемника й. Спекулации, че Иванка Тръмп може да получи поста се появиха, след като Хейли похвали нея и съпруга й Джаред Къшнър при обсъждането на оставката си в Овалния кабинет. Тръмп обаче заяви, че въпреки че Иванка би се справила страхотно като посланик на САЩ в ООН, той би бил обвинен в непотизъм, ако я избере.", "date": "2018.10.10", "title": "Ники Хейли получавала неправомерни подаръци - полети с частни самолети и билети за мачове"}
{"url": "https://www.faktor.bg/bg/articles/vzriv-v-petrolna-rafineriya-v-bosna", "text": "Осем души са приети в болница след експлозия и пожар снощи в петролна рафинерия в град Борд, в северната част на Босна и Херцеговина близо до границата с Хърватия, предаде Франс прес, позовавайки се на медицински източник. Пожарът в рафинерията бе потушен за няколко часа. Пострадалите са с леки наранявания, но ще останат в болница за наблюдение. Властите не дадоха подробности за причината за експлозията. Рафинерията в Борд е единственият нефтопреработвателен завод в Босна и Херцеговина. Тя се контролира от руската компания \"Зарубежнефт\" и в нея работят около 900 души.", "date": "2018.10.10", "title": "Взрив в контролирана от руска компания петролна рафинерия в Босна и Херцеговина"}
{"url": "https://www.faktor.bg/bg/articles/bezhanets-se-samoubi-v-belgiya-predi-da-bade-varnat-v-balgariya", "text": "Бежанец, получил право на закрила в България, се е самоубил в миграционен център в Белгия. Мъжът от Еритрея бил изключително потиснат и почти отказвал да се храни, свидетелстват неправителствени организации, запознати със случая. Генералният директор на белгийската служба за чужденците уточнява, че бежанецът не бил \"склонен да се върне в България\". Според ръководената от него служба решението на еритрееца да посегне на живота си не може да е било свързано с \"отличните\" условия в лагера. Мигранти от лагера край Лиеж са отказали днес да се хранят. Неправителствени организации свикват в събота шествие край миграционния център и отбелязват, че това е третият случай със смърт на мигрант в Белгия в последните месеци. В единия от тях полицията стреля по превозно средство, в което загина дете на мигранти, а при втория мигрант бе прегазен в опит да пресече бегом магистрала, подгонен от силите на реда.", "date": "2018.10.10", "title": "Бежанец се самоуби в Белгия, преди да бъде върнат в България"}
{"url": "https://www.faktor.bg/bg/articles/evropeyskiyat-sad-othvarli-obzhalvani-ot-litva-i-rumaniya-prisadi-za-tayni-zatvori-na-tsru", "text": "Европейският съд за правата на човека (ЕСПЧ) отхвърли обжалванията на Румъния и Литва по присъди на този съд от май за участието им в програмата за тайни затвори на ЦРУ, предаде Франс прес, на която се позова БТА. Двама затворници от Гуантанамо - Абд ар Рахим ан Нашири (срещу Румъния) и Абу Зубайда (срещу Литва) бяха заявили, че са били държани в тайни затвори в тези страни между 2004 и 2006 г. и са били подложени на психическо и физическо насилие. До момента нито Букурещ, нито Вилнюс са признали на техни територии да е имало тайни затвори и обжалваха присъдата от май. Съдебният състав обаче единодушно отхвърли обжалванията им.", "date": "2018.10.10", "title": "Европейският съд отхвърли обжалвания от Литва и Румъния по присъди за тайни затвори на ЦРУ"}
{"url": "https://www.faktor.bg/bg/articles/psiholog-viktoriya-e-ubita-brutalno-i-zhestoko-koeto-e-prisashto-na-edin-psihopat", "text": "Правил съм прогнози при жестоки убийства. Това, което прави впечатление в Русе е, че това е едно брутално, жестоко убийство, при което са оставени следи в абсолютно психопатски стил. Това коментира в ефира на Нова ТВ психологът д-р Веселин Герев. Той направи профил на един психопат.  Какво представлява един психопат – една категория, която е проблем на характера. Във всеки от нас дреме един психопат, както казва Фройд. Хладен на моменти, но раздразнителен, който трябва да задоволи нагоните си – да се нахрани, да се задаволи сексуално и  чувството за съхранение. Но той не може да ги контролира тези нагони. Той е вменяем, осъзнава какво върши, но не може да сложи спирачка на своя нагон. Това носи удовлетворение на неговата душа. Когато види последствията от това тежко престъпление, заради страха започва да замита следите, коментира специалистът. По думите на д-р Герев нагонът ръководи действията на един психопат, той действа инстинктивно. Това е стил на живот, като маркерите се дават много назад във времето. Психопатът е и много внушаем, но и страхлив. И когато страхът го обхване, това го връща към реалността, затова разказва какво е извършил. Пушенето на трева и приемането на амфетамини може да даде тласък на подобни асоциални действия, допълни психологът д-р Герев. Той бе категоричен, че доста често в медиите се лансира версията, че страдащ от психично заболяване е извършителят на едно тежко деяние. Това не е точно, защото такива хора са доста по-елементарни и затова редки са случаите на жестоки убийства извършени от хора с тежки психически заболявания.", "date": "2018.10.10", "title": "Психолог: Виктория е убита брутално и жестоко, което е присъщо на един психопат"}
{"url": "https://www.faktor.bg/bg/articles/karayancheva-se-sreshtna-s-predsedatelya-na-turskiya-parlament-binali-yaldaram", "text": "Председателят на Народното събрание Цвета Караянчева се срещна с председателя на парламента на Турция Бинали Йълдъръм. Двамата разговаряха в рамките на Третата среща на председателите на парламенти от Европа и Азия, която се провежда в Анталия, Турция, съобщиха от пресцентъра на Народното събрание. По време на разговора председателят на българския парламент сподели задоволството си от стриктното изпълнение на споразумението между Турция и ЕС за мигрантите. Цвета Караянчева подчерта, че България ще настоява споразумението да продължи да се изпълнява и занапред както от едната, така и от другата страна. Тя изтъкна усилията на България и Турция за овладяването на мигрантския поток, като подчерта, че благодарение на тях миграционният натиск в момента е нулев. „България и Турция споделят общ ангажимент в опазването на външната граница на ЕС и именно с този наш принос към сигурността и спокойствието на европейските граждани можем да бъдем пример за всички останали“, каза председателят на Народното събрание. Цвета Караянчева и колегата й Бинали Йълдъръм оцениха високо сътрудничеството между парламентите на двете страни, като декларираха желание тези добри контакти да продължат и в бъдеще. Двамата обсъдиха и двустранното сътрудничество между България и Турция и споделиха общото мнение, че добрият диалог между парламентите на двете държави може да бъде предпоставка за задълбочаването на икономическите връзки в различни сектори. Председателят на българския парламент Цвета Караянчева благодари на турската страна за сериозния принос в реставрацията на българската желязна църква \"Св. Стефан\" в Истанбул. „Днес този паметник на културата, който наскоро отбеляза 120 години от основаването си, е израз на националната ни гордост и радва с красотата си всеки един турист на Златния рог“, заяви Караянчева.", "date": "2018.10.10", "title": "Цвета Караянчева: България и Турция споделят общ ангажимент в опазването на външната граница на ЕС"}
