{"url": "https://www.faktor.bg/bg/articles/boy-i-strelba-v-maglizh-politsiya-i-zhandarmeriya-usmiryava-besneeshti-romi", "text": "Около 18.00 часа служители на ОДМВР - Стара Загора и Дирекция \"Жандармерия\" са започнали специализирана полицейска операция в квартал в град Мъглиж. Целта на операцията е била задържане на лица, които по-рано през деня са оказали съпротива при извършване на проверка и в резултат е пострадал служител на РУ - Казанлък.  Най-вероятно става дума за задържане на издирваните лица, които са оказали съпротива на полицията при незаконната гонка с каруци край Казанлък. Задържан е един от извършителите, но при изтегляне от квартала група лица са започнали да хвърлят камъни по колоната от полицейски автомобили. Нанесени са щети по автомобили на ОДМВР - Стара Загора и травми в областта на крайниците на петима служители на МВР. Това е наложило по отношение на нападателите да бъдат употребени физическа сила и помощни средства. Произведени са и няколко изстрела във въздуха. Ситуацията е овладяна и общественият ред е възстановен. Пострадалите полицаи са обслужени амбулаторно в ЦСМП - Казанлък. Те са с повърхностни наранявания и няма опасност за живота им. Операцията продължава и в момента. Полицейското присъствие в град Мъглиж е засилено.", "date": "2018.10.28", "title": "С бой и стрелба полиция и жандармерия усмиряват беснеещи роми в Мъглиж"}
{"url": "https://www.faktor.bg/bg/articles/novini/svyat/spryaha-ot-efir-nay-golyamata-chastna-televiziya-v-gartsiya", "text": "Най-голямата гръцка частна телевизия \"Мега\" бе спряна от ефир по решение на гръцкия Държавен съвет (главният административен съд на страната), предаде ТАСС . \"Мега\" е първата частна телевизия в Гърция, която започна да излъчва през ноември 1989 г., отбелязва агенцията. Държавният съвет потвърди решение на гръцкия Национален съвет за телевизионно и радиоизлъчване за прекратяване на работата на телевизията заради наличие на дългове. Телевизия \"Мега\" бе спряна от ефир тази нощ. Проблемите с кредиторите за телевизията започнаха през 2016 г. Оттогава служителите не получават заплати, заради което много журналисти, оператори, административни служители напуснаха. Около 100 души останаха да работят в телевизията с надежда финансовите проблеми да бъдат разрешени. През последните месеци Мега не излъчва новини, няма преки предавания, а излъчва главно стари филми и сериали.", "date": "2018.10.28", "title": "Спряха от ефир най-голямата частна телевизия в Гърция"}
{"url": "https://www.faktor.bg/bg/articles/novini/balgariya/ana-pirinska-kritichna-kam-ninova-ne-e-efektiven-lider-ne-bi-bila-i-efektiven-premier", "text": "„Трудно Нинова може да произнася неща, с които всички да сме съгласни. Принципно държавата не може да бъде управлявана по начина, по който се управлява в момента. Въпросът е как функционира партията и там ние да си правим изводите”.  Това коментира по Канал 3 Ана Пиринска, една от 50-те подписали критичното писмо да лидерите на БСП заради смяната на главния редактор на в.Дума.  Според нея Корнелия Нинова не би била ефективен министър председател, както и не е ефективен лидер на БСП. Опитваме са да направим БСП алтернатива на сегашното управление, което е една безскрупулна преса, в която се заблуждаваме, че живеем добре, заяви още Ана Пиринска и добави: Държавата се нуждае спешно от България. Въпросът е каква промяна. БСП има хора с идейна чистота и свобода на сърцето, устрем в бъдещето и прогреса. Социализъм значи свобода, ние в момента не сме свободни, заключи Пиринска. Дъщерята на Георги Пирински призна, че не може да си представи да е член на друга партия. Политически активен човек е от много малка, освен това има семейна връзка със социалистическата партия и сърцето й е там. В същото време младите хора не припознават в БСП своята партия, а много би искала това да се случи. „Знам, че младите хора трудно припознават БСП. Ще ми се тези много, много хора, които имат ляв уклон да разпознаят в БСП тази лява политика”, добави социалистката. Що се отнася до писмото, което е подписала, Ана Пиринска обясни, че писмото не е в резултата от моментно състояние. В продължение на 2 години Националния съвет, който ръководи партията повдига въпроса как се управлява партията. Бяха взети редица решения в разрез с устава на партията. Въпросът е принципен как функционираме и как взимаме решения. Имали сме достатъчно поводи да кажем че не можем да продължаваме така. На последния пленум става ясно, че се сменя главният редактор на вестник „Дума”. Това, което можем да направим, в ситуацията да поискаме да влезе точка в дневния ред, но по-късно се каза, че не и е мястото на тази точка на пленум, а на Национален съвет”, разказа Пиринска за писмото, с подписите на 50 социалисти, възнегодували срещу смяната на главния редактор на вестник „Дума”.", "date": "2018.10.28", "title": "Ана Пиринска критична към Нинова: Не е ефективен лидер, не би била и ефективен премиер"}
{"url": "https://www.faktor.bg/bg/articles/novini/svyat/streletsat-ot-pitsbarg-kalne-genotsid-za-evreite-vsichki-te-da-umrat", "text": "Заподозреният за стрелбата в синагогата в Питсбърг заявил пред полицейски служители, че евреите извършват геноцид и че искал всички те да умрат. Това се посочва в огласената днес заповед за задържане на мъжа, предаде Асошиейтед прес. Снощи Робърт Грегъри Бауърс уби осем мъже и три жени в синагогата по време на религиозна служба, преди специализиран полицейски отряд да го простреля, се казва в документа, който съдържа някои необявени досега подробности за стрелбата и реакцията на полицията. Сигналите за случая на телефон 911 започнали да пристигат малко преди 10 ч сутринта вчера (местно време). Подателите казвали, че \"са нападнати\", пише в документа. Бауърс прострелял в ръката единия от първите двама полицаи, отзовали се на сигнала, а другият бил ранен от \"осколка и счупено стъкло\". Специализираният отряд на полицията открил Бауърс на третия етаж, където той повече от веднъж прострелял двама полицаи, се допълва в документа. Посочва се, че единият от тях бил тежко ранен; в документа не се уточнява състоянието на другия полицай. В синагогата имало още двама души, които били ранени от Бауърс, мъж и жена, но състоянието им било стабилно, се казва в текста. Докато на Бауърс била оказвана лекарска помощ заради раните му, Бауърс казал пред полицай, че \"иска всички евреи да умрат и че те (евреите) извършват геноцид срещу народа му\", се казва в документа. Снощи на Бауърс бяха повдигнати обвинения от 11 пункта за убийство, шест пункта за нападение при утежняващи вината обстоятелства и 13 пункта за сплашване на етническа основа. Лидерът на американската еврейска неправителствена организация \"Лига срещу клеветата\" определи случилото се като най-смъртоносната атака срещу евреи в американската история, отбелязва Асошиейтед прес. Лично американският президент Доналд Тръмп, както и европейски лидери осъдиха остро нападението над синагогата в Питсбърг, и се обявиха срещу антисемитизма и ксенофобията, които тровят света.", "date": "2018.10.28", "title": "Стрелецът от Питсбърг кълне: Геноцид за евреите, всички те да умрат!"}
{"url": "https://www.faktor.bg/bg/articles/netanyahu", "text": "Израелският кабинет почете с минута мълчание жертвите на стрелбата в синагога в Питсбърг вчера, при която бяха убити 11 души, предаде Ройтерс. \"Цялата израелска нация скърби заедно със семействата на жертвите при ужасяващото масово убийство в синагогата \"Дървото на живота\" в Питсбърг\", каза премиерът Бенямин Нетаняху в началото на днешното седмично правителствено заседание. Вчерашната стрелба \"е най-голямото антисемитско престъпление\" в историята на САЩ, заяви Нетаняху. Той призова света да се обедини в борбата срещу антисемитизма навсякъде. \"Трудно е да бъде преувеличен ужасът от убийството на евреи, които се събират на шабат и които са били убити само защото са евреи\", отбеляза Нетаняху, цитиран от БТА. Стрелец, крещящ \"всички евреи трябва умрат\", нахлу в синагогата \"Дървото на живота\" по време на еврейска религиозна служба за шабат и уби 11 души и рани шест, включително четирима полицаи, преди да бъде арестуван. \"От мое име, от името на правителството на Израел и народа на Израел поднасям нашите най-искрени съболезнования на семействата, загубили свои близки. Всички се молим за бързо възстановяване на ранените\", каза Нетаняху. Министерството на външните работи на подкрепяната от Запада Палестинска автономна власт определи стрелбата като \"терористичен акт срещу синагога ... при който американски евреи и полицаи са били убити\". \"Осъждаме нападенията на терористи срещу храмове, мотивирани от отвратителни, фашистки възгледи, основаващи се на теорията за превъзходство на бялата раса\", се казва в изявлението.", "date": "2018.10.28", "title": "Нетаняху: Стрелбата в синагогата е най-голямото антисемитско престъпление"}
{"url": "https://www.faktor.bg/bg/articles/novini/svyat/turskata-aviatsiya-udari-tseli-na-siriyskite-kyurdi-na-brega-na-efrat", "text": "Турските въоръжени сили са бомбардирали позиции на сирийските кюрдски Сили за защита на народа (СЗН) на източния бряг на река Ефрат в Северна Сирия, предаде Reuters, като се позовава на информация на Анадолската агенция. Бомбардировките са били извършени в района Зор Магар с цел да бъдат предотвратени \"терористични дейности\", посочва медията. Турция проведе офанзива срещу Силите за защита на народа в района на сирийския град Африн по-рано тази година и в последно време заявяваше, че ще ликвидира СЗН на изток от Ефрат.", "date": "2018.10.28", "title": "Турската авиация удари цели на сирийските кюрди на брега на Ефрат"}
{"url": "https://www.faktor.bg/bg/articles/novini/balgariya/borisov-otiva-v-atina-za-sreshtata-na-varha-es-arabskiya-svyat", "text": "Министър-председателят Бойко Борисов ще участва в откриването на третата среща на върха ЕС – Арабски свят на 29 октомври в Атина. Това съобщиха от правителствената информационна служба. Форумът тази година е под наслов „Споделените хоризонти“. Очаква се по време на срещата да бъде обсъдена миграционната политика и борбата с бежанската криза, европейските и арабските политики за съседство, климатичните промени, както и социалните инвестиции.  По-късно премиерът Бойко Борисов ще присъства на откриването на новото летище в Истанбул по покана на президента на Турция Реджеп Тайип Ердоган. В Гърция и Турция премиерът Бойко Борисов ще бъде придружаван от министъра на финансите Владислав Горанов.", "date": "2018.10.28", "title": "Борисов отива в Атина за срещата на върха ЕС-Арабския свят"}
{"url": "https://www.faktor.bg/bg/articles/novini/balgariya/toma-bikov-ochakvam-bsp-da-popita-radev-po-kakva-protsedura-nominira-g-n-semov-za-konstitutsionen-sadiya", "text": "Корнелия Нинова и БСП тактически не са проблем за управляващото мнозинство. Те загубиха изборите, заради говоренето на Корнелия Нинова. Опозиционните сили не могат да покажат видима алтернатива. Ако знам, че опозицията може да гарантира стабилността, ние дори и да загубим ще сме спокойни че ще продължи стабилността. Това коментира депутатът от ГЕРБ Тома Биков. Мисля, че и ДПС тръгва по този път да превърне предсрочните избори в лозунг. Предсрочните избори са изход от криза, а в момента такава няма. Изненадам съм от тяхното искане. Нямаме намерение да хвърляме държавата в хаос., заключи той. Според Биков президентът обича да говори художествено, от там се раждат метафори, които не са от полза за него. Тази седмица той излъчи член на КС, а когато излъчихме съдия Влахов от парламента, колегите от БСП казаха, че този избор е бил предизвестен. Нещо повече - Янаки Стоилов каза, че няма да участва в предизвестен мач. Сега очаквам да питат президента по каква процедура номинира г-н Семов, коментира още Биков. Той изтъкна, че президентската институция е избрана от народа, но има малки правомощия. Президентът има влияние, а няма власт. Благодарение на това влияние той трябва да обединява нацията, а не да я разединява.  Мисля, с цялото ми уважение към него, че начинът за постигане на единение не е да изолираш над 1 милион избиратели на ГЕРБ и още на Обединени патриоти. Не съм видял президента Радев да пожертва нещо свое за единението. Борисов показа, че иска да взаимодейства с президентската институция в външно-политически план. Ако двете институции се единят, могат да работят много добре. В момента това не се случва, заяви Биков. Що се отнася до оставката на Валери Симеонов, депутатът от ГЕРБ обясни ясно позицията си: Валери Симеонов е част от управлението, защото е част от партия, събрала необходимата електорална подкрепа. В началото на съставянето на това правителство, той не желаеше да заема ръководна позиция и затова е вицепремиер без портфейл.", "date": "2018.10.28", "title": "Тома Биков: Очаквам БСП да попита Радев по каква процедура номинира г-н Семов за конституционен съдия"}
{"url": "https://www.faktor.bg/bg/articles/novini/svyat/iran-za-parvi-pat-stapi-na-energiynata-borsa-za-da-izbegne-amerikanskite-sanktsii", "text": "Иран продаде днес за първи път петрол на частни купувачи през енергийна борса с цел да смекчи последиците от американските санкции, които предстои да влязат в сила, предаде Франс прес, цитирана от БТА. Само 280 000 барела бяха продадени на един купувач от предложените общо 1 милион барела на търг при първоначална единична цена от 79,17 долара. В началото на сесията предложенията \"купува\" паднаха с 16 долара под първоначално обявената цена. Няколко часа преди затварянето на борсата, когато предлаганият петрол поевтиня до 74,85 долара, купувачът се включи в наддаването и купи заявеното количество на тази цена. Самоличността му остана неразкрита, както бе обещал в петък директорът по сигурността на наддаванията Шапур Мохамади. Иранската информационна агенция Фарс съобщи, че става дума за конгломерат от частни компании, които са купили петрола чрез трима посредници, отбелязва Франс прес. Иранското правителство планира да предлага петрол на енергийната борса веднъж седмично.", "date": "2018.10.28", "title": "Иран за първи път стъпи на енергийната борса, за да избегне американските санкции"}
{"url": "https://www.faktor.bg/bg/articles/7-mi-den-protesti-na-maykite-hvarlyat-zhalti-stotinki-po-vratite-na-ms", "text": "Седми ден майки на деца с увреждания и подкрепящи ги граждани протестират пред сградата на Министерския съвет с искане на оставката на вицепремиера Валери Симеонов. Протестиращите родители на деца с увреждания затвориха движението по бул. \"Цар Освободител\" в района на площад \"Независимост\", съобщава dir.bg. Те хвърлиха жълти стотинки по вратите на МС. Протестното шествие тръгна от Министерски съвет и стигна до бул. \"Витоша\". Пред Министерският съвет протестиращите хвърляха стотинки пред вратите на МС и оставиха плакат с надпис: \"Събираме помощи за политик с тежки увреждания\", визирайки вицепремиера Валери Симеонов. Пред сградата на МС имаше огромно струпване на Жандармерия и полиция, но до напрежение и сблъсъци с протестиращите не се стигна. Протестът протича спокойно. Майките обявиха, че протестите ще продължат до свалянето на Валери Симеонов от поста и от днес започват да събират пари, за да го изпратят в Бургас. Първото дарение от 10 кг монети вече направи гражданин, който подкрепя протеста им. 13 700 души са се подписали за оставката на Валери Симеонов на фейсбук страницата на протестиращите майки.", "date": "2018.10.28", "title": "7-ми ден протести на майките, хвърлят жълти стотинки по вратите на МС"}
{"url": "https://www.faktor.bg/bg/articles/obshtestvo/ulitsata/silno-zemetresenie-udari-vrancha-tazi-nosht", "text": "Силно земетресение – над 5 по Рихтер, е регистрирано тази нощ в Румъния в 3:38 ч. местно време. Първоначално беше съобщено за сила на труса от 5,7-5,8 по Рихтер. Към 7 ч. тази сутрин Българският сеизмологичен център определя сила от 5,5, а Средиземноморският – 5,6. Епицентърът на земетресението е на дълбочина 153 километра в района на Вранча. Усетено е на много места в Румъния, Сърбия, България, Молдова и Украйна.", "date": "2018.10.28", "title": "Силно земетресение  удари Вранча тази нощ"}
{"url": "https://www.faktor.bg/bg/articles/ikonomika/biznes/ivo-nedyalkov-nyama-golemo-bogatstvo-koeto-da-e-zachenato-bez-uchastie-na-darzhavata", "text": "Големите милионери и нито едно богатство не са заченати без сношение с държавата – без значение дали ще бъде с приватизация или обществени поръчки. Това каза Иво Недялков, представен от Нова ТВ като юрист и финансов консултант, в свой коментар по темата за парите на прехода и червените куфарчета.  В действителност Неделяков беше собственик на фалиралата пирамида \"Йст Уес интернешанъл\", която завлече спестяванията на хиляди българи в началото на прохода. Той е и сред малцината финансови играчи, получил съдебна присъда и влязъл в затвора. На Иво Недялков принадлежи и признанието, че Луканов е раздавал куфарчета с пари на избрани червени активисти. Той смята, че акциите предприети към семейство Баневи са донякъде свързани с натрупаното обществено чувството на несправедливост, което вече е огромно и политиците искат да дадат един отдушник на това, за да не се взриви системата. Недялков припомни, че големите инфраструктурни предприятия бяха продадени, за да бъдат фалирани. Те бяха закупени за смешни пари, макар че бяха конкуренти на световните пазари. Но проблемът с ревизията на икономическите досиета е позакъснял. Това, което се прави сега прилича повече на умряло куче да вадиш автомат. А все още има хора, които получават големи пари от важни обществени поръчки и тези хора са известни на управляващите.   Според Иво Неделков проблемът тръгва от конституцията, тя е криво написана, в едни други времена.  Тръгваш да правиш приватизация, без да имаш подходящото законодателство за това. Държавата тогава не си свърши работата и затова се стигна до тук, посочи още гостът, представен като финансов консултант.  Нова ТВ не му зададе нито един неудобен въпрос, свързан с финансовия грабеж на България и неговото лично участие.", "date": "2018.10.28", "title": "Иво Недялков: Няма голямо богатство, което да е заченато без участие на държавата"}
{"url": "https://www.faktor.bg/bg/articles/zakpochaha-kitarista-na-manowar-zaradi-detsko-porno", "text": "Китаристът на американската хеви/пауър метъл група Manowar Карл Логан е бил арестуван в Шарлът, Северна Каролина с обвинения в притежание на детска порнография. Случката е отпреди месеци, но сега бе съобщена от werock.bg. По-късно музикантът е освободен срещу гаранция от 35 000 долара, но срещу него остават общо шест обвинения трета степен (по щатското законодателство) за детска порнография. Новината е съобщена от сайта The Blast, като засега няма официален коментар от страна на Manowar, които в момента са по средата на прощалното си турне. Според информация в Уикипедия обаче, групата го оправдава, но веднага престава да концертира с него. Логан участва в бандата от 1994 г. и посети България при всичките три гостувания у нас на \"Кралете на метъла\". Групата все още се хвали, че държи световния рекорд за най-дълъг хеви метъл концерт от 5 часа и 1 минута, състоял се в  Каварна през 2008 г. През 2004 г. проблеми с обвинения в педофилия имаше Дейв Холанд - легендарният барабанист на Trapeze и Judas Priest. Холанд бе признат за виновен за посегателство над 17-годишен негов възпитаник, на когото преподавал барабани. (източник: КлубZ.бг)", "date": "2018.10.28", "title": "Закопчаха китариста на Manowar заради детско порно"}
{"url": "https://www.faktor.bg/bg/articles/bratya-pulevi-razbiha-sapernitsite-si-v-arena-armeets", "text": "Кубрат Пулев разби британеца Хюи Фюри. Българинът спечели званието \"официален претендент за пояса на Международната боксова федерация\". Това означава, че ако правилата бъдат спазени, Кобрата ще се изправи в незабравим сблъсък с шампиона Антъни Джошуа, най-вероятно в средата на 2019 година. Пулев тотално надигра съперника си в 12-рундовия мач в столичната зала \"Арена Армеец\" пред близо 12 000 души.  \"Българите сме силни, когато сме заедно. Труден съперник е, защото е много крив. Опитът е важен! Работих много през последните месеци. Готов съм да изляза срещу Антъни Джошуа\", заяви след мача Кубрат под аплодисментите на публиката и допълни, че до края на срещата го е задържала вярата. Мачът започна с ирландска музика и български гайди. В залата прозвуча и запис на \"Притури се планината\" в изпълнение на покойната Стефка Съботинова.   По-рано бронзовият ни медалист от Лондон 2012 спечели своята първа титла сред професионалистите. Боксьорът ни оправда очакванията и нокаутира италианеца Леонардо Бруцезе във втория рунд, за да се превърне в новия европейски шампион в полутежка категория.", "date": "2018.10.28", "title": "Братя Пулеви разбиха съперниците си в \"Арена Армеец\", Кобрата е претендент за световната титла!"}
{"url": "https://www.faktor.bg/bg/articles/nositelyat-na-oskar-eduard-nortan-slavata-e-razyazhdashta-zamarsyava-kontakta-mezhdu-aktyor-i-publika", "text": "Малко хора могат да оспорят, че Едуард Нортън е сред най-талантливите актьори на своето поколение. Но и един от най-обичаните от публиката, особено след страхотната му роля в \"Боен клуб\" с която постигна почти култов статус сред феновете. Но за добро или лошо Нортън не е любимец на продуцентите, което обяснява и защо неговата кариера не се развива по начина, по който тази на други актьори. В Холивуд се говори, че с него се работи трудно, заради избухливия му нрав и непредсказуемо поведение по време на снимки. През 2015-а актьорът получи трета номинация за \"Оскар\" за участието си в \"Бърдмен или неочакваната добродетел на невежеството\" на Алехандро Гонсалес Иняриту, където игра ролята на самовлюбен и претенциозен актьор, с когото никой не иска да работи, защото е много труден. Но не само характерът е причина актьорът да изпуска големи роли в блокбъстъри. Неговото желание да търси смисъл във всичко, което играе, понякога го поставя в позицията на истински бунтар. Какво ли си въобразява наистина един актьор, който има желанието да влага смисъл в ролите си? За интервю за сайта The Talks преди години Нортън обяснява: \"Няма смисъл да се занимаваш с тази работа (актьорство - бел. пр.), ако не се чувстваш вдъхновен от нея. За мен едно от решенията е да работя по-малко. Просто да не правя едно след друго, едно след друго\". Той има и определено отношение към славата, което също не играе в негова полза, когато става дума за силно комерсиални проекти. Отново пред The Talks той казва: \"Винаги съм усещал, че славата е много разяждаща, не само за качеството ти на живот, но също за това, което хората виждат на екран. За мен всичко това е излишен товар, който застава между публиката и характера, на който се опитваш да вдъхнеш живот. Не трябва да съществува цялото това замърсяване помежду им.\" На въпрос дали някога се е притеснявал, че неговите филми не се разпространяват толкова, колкото му се иска, той отговаря: \"Винаги съм правил филми с един и същ импулс. Но през годините съм правил и няколко напълно независими. Например \"Илюзионисът\" нямаше никаква дистрибуция и се получи добре. Ако се оставиш това (дистрибуцията - бел. пр.) да бъде мерило, това може да те нарани много много лошо. Имам достатъчно опит\". Точно по тази причина Нортън обяви и че се съмнява, че сега някой в Холивуд би рискувал с производството на филм като \"Боен клуб\". В момента той работи по последния си режисьорски проект, наречен \"Motherless Brooklyn\", в който е и сценарист, и играе главната роля. Ако всичко е наред, се очаква филмът да излезе на екран през 2019. (източник: dir.bg)", "date": "2018.10.28", "title": "Едуард Нортън: Славата е разяждаща, замърсява общуването с публика"}
{"url": "https://www.faktor.bg/bg/articles/hhhh-1", "text": "През първите девет месеца от годината Инспекцията по труда в Ловеч е установила, че в 12 предприятия в региона не са били изплатени навреме заплати за над 2,7 милиона лева. Това разкри шефът на инспекцията Митко Митев, пише  novini.bg. По думите му след намесата на Инспекцията, в изпълнение на издадените предписания, са били изплатени трудови възнаграждения за почти 2,168 милиона лева. Заради забавени заплати, по инициатива на Инспекцията по труда в Ловеч, и подадена искова молба предприятие за мебели в тетевенското село Голям извор в началото на този месец е било обявено от Окръжен съд - Ловеч, в несъстоятелност. Това според Митев ще позволи на ощетените работници в законовия тримесечен срок да претендират своите вземания пред Гаранционния фонд. Митко Митев допълни, че през първите девет месеца от годината Инспекцията по труда в Ловеч е извършила 753 проверки в 535 предприятия в областта, като 87 от проверките са по сигнали на граждани. Констатирани били 3241 нарушения, като почти половината са свързани с неизпълнение на задълженията по осигуряване на здравословни и безопасни условия на труд. Установени били 33 случая на предоставяне на работна сила без сключен писмен трудов договор. За констатираните нарушения инспекторите са приложили 3137 принудителни административни мерки, издали са пет акта за спиране на машини и съоръжения и са отстранени от работа четирима работници. Съставени са и 186 акта за нарушения и са били издадени 201 наказателни постановления. Наложените санкции са за близо 198 хиляди лева.", "date": "2018.10.28", "title": "Тарикатски номера: Бизнесмени от Ловеч бавели заплати на служители за над 2 млн. лева"}
{"url": "https://www.faktor.bg/bg/articles/kabinetat-odobri-trite-byudzhetni-zakona", "text": "Правителството одобри трите бюджетни закона за следващата година. Това обяви пред медиите финансовият министър Владислав Горанов, след като приключи извънредното заседание на кабинета. Дневният му ред бе обсъждане на проектобюджетите за следващата година. Финансовият министър бе категоричен, че разчетите на държавата през следващата година нямали нищо общо с изборите за Европейски парламент през май и вота за общински съветници и кметове през есента. „По този начин консолидираната фискална програма ще бъде входирана в понеделник в Народното събрание“, обяви пред медиите финансист №1. „Искам да благодаря на колегите от правителството, че успяхме да продължим приоритетите си, начертани по време на предизборната кампания“, коментира Горанов, цитиран от \"Фокус\". „Смятам, че бюджетът трябва да гарантира изпълнението на приоритетите на правителството“, заяви финансовият министър. \"Това че в следващата година има европейски избори, не виждам какво общо има държавния бюджет за следващата година с европейската тематика. Освен че сме планирали нужните разчети за управлението на европейските фондове\", каза още Владислав Горанов. „Всеки бюджет е политически документ. Няма как в него да няма политика. През изборите се определя кой носи отговорност за изпълнителната власт, а догодина нямаме такива избори“, заяви той. „Във всеки един бюджет има политика, която отразява визията на правителството за управление“, посочи Владислав Горанов. „Дотолкова всеки един бюджет съдържа правителствените приоритети, той е политически документ“, каза още той. В актуализираната бюджетна прогноза са представени средносрочните икономически перспективи и приоритети на правителството, както и основните параметри на бюджетната рамка за следващата година, съобщиха по-късно от правителствената информационна служба. Нов момент в съдържанието на прогнозата е включването на повече информация при представянето на разходните политики - както с фискални измерители, така и посредством ключови индикатори за измерване на степента на изпълнението им. Ключови цели продължават да бъдат запазването на фискалната устойчивост и провеждането на последователна, прозрачна и предвидима фискална политика, която да допринася за подобряване на бизнес средата, насърчаване на инвестициите и стимулиране развитието на трудовия пазар за постигане на икономически растеж и заетост, придържайки се към общите правила на ЕС. В настоящата прогноза се запазват целите за бюджетното салдо, заложени в СБП за периода 2019-2021 г., съответно за 2019 г. дефицит от 0,5 % от БВП, а за 2020 г. - балансирана бюджетна позиция, която се запазва и през 2021 година. Приходните и разходните политики в тази прогноза са продължение на заложените в СБП за периода 2019-2021 г., като за надграждането с нови са взети предвид както макроикономическите аспекти, така и разширените фискални възможности за осигуряване на финансиране на приоритетните секторите и за реализиране на хоризонтални мерки, засягащи бюджетната сфера. Изразени като процент от БВП, при приходите за периода 2019-2021 г. се наблюдава тенденция за спад от 37,7 % до 35,8 %, а в номинален размер се увеличават, като от 43 857,0 млн. лв. за 2019 г. се очаква да достигнат 47 582,3 млн. лв. през 2021 година. В частта на данъчната политика са отчетени ефектите от настъпилите към момента промени в данъчното законодателство, свързани с реализиране на мерки за подобряване на събираемостта, стимулиране на икономическото развитие, намаляване на административната тежест и въвеждане в националното законодателство на разпоредби от европейското право в областта на данъците. В средносрочен план се предвижда запазване на ниските данъчни ставки на корпоративните данъци и тези на данъците върху доходите на физическите лица, което допринася за повишаване на икономическия растеж и има положително влияние върху търсенето и предлагането на труд. Разходите, изразени като процент от БВП, за периода 2019-2021 г. също бележат спад от 38,2% до 35,8%, което представлява средногодишна консолидационна стъпка от около 1,2 пр.п. от БВП и имат основен консолидационен принос за постигане на целите за дефицита. В номинален размер разходите се увеличават, като от 44 457,0 млн. лв. за 2019 г. се очаква да достигнат 47 582,3 млн. лв. през 2021 година. Приоритетите на Бюджет 2019, които надграждат вече заложените в средносрочната бюджетна прогноза от пролетта приоритети и допускания за развитие на секторните и хоризонталните политики, са социалната политика, образованието, отбраната и политиката по доходите. В сферата на социалната политика са предвидени средства в размер на: 40,4 млн. лв. допълнително за всяка година от прогнозния период (50 % повече спрямо средствата през 2018 г.) за целеви помощи за отопление с цел социална закрила и равни възможности; 150,0 млн. лв. допълнително за всяка година от прогнозния период за гарантиране на финансовата рамка на проекта на Закон за хората с увреждания и проекта на Закон за личната помощ при тяхното приемане; 7,0 млн. лв. във връзка с въвеждането на нов вид месечна помощ за деца без право на наследствена пенсия от починал родител, съгласно промените в Закона за семейни помощи за деца, като размерът на помощта за 2019 г. е 115 лева. Политиките за достъпно и качествено образование се осъществяват чрез цялостен интегриран подход, базиран на обвързаните и съгласувани действия на институциите на национално и местно равнище. Средствата от държавния бюджет основно са насочени към четирите стълба за финансиране на системата, съгласно Закона за предучилищното и училищното образование, както и към финансиране обучението на студенти и докторанти, определено въз основа на комплексната оценка на качеството на обучение. Политиката в областта на отбраната предвижда да бъде спазено изискването за достигане на разходите за отбрана до определения процент от БВП, в съответствие с Националния план за повишаване на разходите за отбрана на 2 на сто от БВП на Република България до 2024 г., като в бюджетната рамка за 2019 г. общо разходите за отбрана възлизат на 1 839,3 млн. лв., което представлява 1,58 % от БВП. Осигурени са средства за поддържане и развитие на националните отбранителни способности и способностите, свързани с колективната отбрана, в т.ч. средства за изпълнение на одобрените от Народното събрание инвестиционни проекти. В политиката по доходите, освен вече предвиденото в СБП от пролетта на тази година увеличаване на размера на минималната работна заплата през следващите години (от 510 лв. на 560 лв. от 1 януари 2019 г., на 610 лв. от 1 януари 2020 г. и на 650 лв. от 1 януари 2021 г.), в настоящата прогноза е заложена мярка за увеличение с 10 % на средствата за заплати и осигурителни вноски в бюджетния сектор от 2019 г., с което ще се осигури възможност за увеличаване на индивидуалните основни месечни заплати на заетите, въз основа на заеманата длъжност и оценките за постигнатите резултати. За 2019 г. увеличението на възнагражденията на педагогическия персонал средно е с 20 % с цел достигане през 2021 г. на удвояване спрямо 2017 г. на средствата за възнаграждения на педагогическите специалисти. Предвидени са промени в механизмите за разпределение на целевата субсидия за капиталови разходи и на общата изравнителна субсидия. При разпределението на целевата субсидия за капиталови разходи към основния и допълнителния компонент е предвиден и допълнителен ресурс за подпомагане на общините от 4-та и 5-та категория за подобряване състоянието на социалната и техническа инфраструктура на територията им. Изменението на механизма за разпределение на общата изравнителна субсидия по общини през 2019 г. е свързано с определянето на условие за достъп до субсидията. Право да получават изравнителна субсидия през 2019 г. имат общините, чиито постоянни данъчни постъпления към 31 декември 2017 г. на един жител са по-ниски от 120 % от равнището им за страната на един жител. Приоритет за страната остава и успешното усвояване на средствата от европейските фондове и програми на ЕС, чрез които да се постигне устойчив икономически растеж, по-висока заетост, социално включване и териториално сближаване и изграждане на конкурентоспособна и иновативна икономика. Управлението на държавния дълг ще бъде в съответствие с основните цели и правила на фискалната политика и ще отчита състоянието и прогнозите в тригодишен хоризонт на основните макроикономически показатели. Въз основа на допусканията и прогнозното нетно дългово финансиране за периода 2019-2021 г. се очаква намаление на държавния дълг от 22,2 млрд. лв. през 2019 г. до ниво от 22,0 млрд. лв. към края на 2021 г., респективно от 19,1 % до 16,5 % от прогнозното ниво на БВП. Нивото на консолидирания дълг на сектор „Държавно управление“ се очаква да продължи да спада, движейки се в диапазона от 22,5 % до 17,7 % от БВП или между 24,3-23,5 млрд. лв. Прогнозите за относителния дял на консолидирания дълг спрямо БВП остават значително под максимално допустимата референтна стойност на Маастрихтския критерий за конвергенция от 60 %, което ще гарантира запазване на равнището на държавна задлъжнялост в устойчиви граници, респ. водещата позиция на Република България сред 28-те държави-членки на ЕС по отношение на ниското ниво на дългова тежест. Оценките за намаляващи рискове и стабилни перспективи за развитието на публичните финанси в България, които се отчитат в прегледите и прогнозите на Европейската комисия, на международните финансови институции и рейтинговите агенции, са ориентир за реалистичността на целите на фискалната политика и на бюджетните прогнози.", "date": "2018.10.28", "title": "Кабинетът одобри трите бюджетни закона, на ход е парламентът"}
{"url": "https://www.faktor.bg/bg/articles/obshtestvo/ulitsata/zatvaryat-za-dvizhenie-tsentara-na-sofiya-zaradi-fermerski-festival", "text": "Въвежда се временна организация на движението за провеждането на фермерски фестивал. Това съобщиха от пресцентъра на Столична Община, пише topvesti.bg.  От 07.00 до 19.00 часа на 28 октомври се забранява престоят и паркирането на пътни превозни средства, с изключение на автомобилите на участниците в мероприятието, както следва: - На североизточната дъга на пл. „Св. Александър Невски\" между ул. „Дунав\" и ул. „Оборище\". - На ул. „Оборище\" между бул. „Васил Левски\" и пл. „Св. Александър Невски\". От 08.00 до 19.00 часа на 28 октомври се забранява влизането на пътни превозни средства по ул. „Оборище\" между бул. „Васил Левски\" и пл. „Св. Александър Невски\".", "date": "2018.10.28", "title": "Затварят центъра на София заради фермерски фестивал"}
{"url": "https://www.faktor.bg/bg/articles/prokuraturata-izvanredno-za-aresta-na-banevi-i-banditskata-privatizatsiya-na-polimeri", "text": "Баневи са обезкостявали предприятия. Това обясни на брифинг прокурор Иван Гешев, шеф на Специализираната прокуратура. От държавното обвинение дадоха информация за ареста на семейство Баневи и за луксозните им имения, както и за офшорните сметки на олигарха Николай Банев. Източването на „Полимери“ започва по различни начини и в крайна сметка стига до безогледното рязане на скрап. Резултатът е 1800 работници остават на улицата. Това вие журналистите наричате криминален преход и „бандитска приватизация“, за шеф на Специализираната прокуратура.  По думите на Гешев, вместо да постъпват по сметките на дружеството, парите от дейността на „Полимери“ са превеждани в офшорни сметки на собствениците. По този повод Иван Гешев съобщи, че разследващите са намерили оригиналните документи на въпросните офшиорни дружества.  „Те са изключително важни за доказване на това, което ви описахме. Предстои да бъде проследено движението по сметките на тези дружества“, посочи шефът на спецпрокуратурата. По думите му, са открити и голямо количество пари и скъпоценни камъни.  Наблюдаващият прокурор Мария Дойчева обясни, че Баневи са обвинени са за присвояване и данъчни престъпления. Присвоени са над 1,5 млн. лева, а щетата за бюджета е над половин милион. Работата по схемите за присвояване ще продължи, каза Дойчева.  Стана ясно още, че преди „Полимери“ по подобна схема е източено и нарязано на скрап предприятие в Троян, както и завод в Костенец, който обаче не е нарязан, а продаден на КТБ, обясни прокурор Дойчева и добави, че суми от касата на предприятията са вземани и на ръка.  От прокуратурата обясниха, че работата по случая започва след сигнал, постъпил миналия месец в Специализирана прокуратура. След това са възобновени още 4 дела, водени в различни прокуратури в страната. До тогава въпросните дела са били спрени „срещу неизвестен извършител“. На въпроса защо точно сега се стига до това разследване, Иван Гешев обясни, че в момента има отлично взаимодействие на прокуратурата и другите компетентни институции. Другата причина е, че Специализрана прокуратура има правомощия в цялата страна. До този момент колегите са имали отделни парчета от пъзела, каза зам.-главният прокурор.", "date": "2018.10.28", "title": "Прокуратурата: Баневи са разкостили \"Полимери\", 1800 човека са оставили на улицата"}
{"url": "https://www.faktor.bg/bg/articles/obshtestvo/ulitsata/sled-70-godini-silistra-schupi-temperaturniya-rekord-za-28-oktomvri", "text": "Максимална температура 29.3 градуса е измерена в Силистра днес, 28 октомври, съобщиха от Метеорологичната обсерватория в Силистра, цитирани от БТА. Според специалистите това е температурен рекорд за датата 28 октомври. През последните 70 години най-топло на тази дата е било през 1948 година, когато са измерени 28.5 градуса.", "date": "2018.10.28", "title": "След 70 години Силистра счупи температурния рекорд"}
{"url": "https://www.faktor.bg/bg/articles/ukaz-sedem-osem-ili-kak-v-savetskiya-sayuz-razstrelvali-detsa", "text": "Това е една мрачна история за това как в Съветския съюз са репресирани и разстрелвани деца с така наречения \"Указ седем-осем\" или \"Законът за класовете\" (има се предвид житен клас-бел. ред.). Малцина знаят, че за кражбата на няколко класа, буквално 5 класа от колхозните ниви на сталинския СССР наказанието е било   още по-малко знаят, че това се е случвало с деца на възраст над 12 години. Законът, получил по-късно названието \"Законът за класовете\" или \"Законът за петте класа\" е приет на 7 август 1932 година. Става дума за член 328 от сталинския наказателен кодекс. Този закон е наричан още \"седем осми\" или  \"указ седем-осем\" по датата на приемането му. За приемането на закона настоявал самият Сталин, великият мелиоратор и езиковед обявил всеки, който се съпротивлявал или само не се съгласявал с неговия безумен план за насилствена колективизация за \"враг на народа и държавата\". След приемането на този закон всички, \"грабители на социалистическата собственост\" били разстрелвани, и само в изключителни случаи екзекуцията била заменяна с 10 години в лагерите на ГУЛАГ. \"Социалистическа собственост\" се смятали дори шепичка класове от колхозните поля — в буквалния смисъл на думата от 3 до 5 класа — за това човек можел да бъде арестуван и разстрелян. Потресаваща е формулировката от болшевишкия \"нов език\" с който е обявен новият закон: в съветската преса пише, че той е приет   репресиите били наричани \"решителна борба с кулашко-капиталистическите вредители\" (така били наричани хората, които от глад отивали да вземат от полето малко зърно), а разстрелът бил наричан \"висша мярка на социална защита\". По \"указ седем-осем\" арестували буквално всеки, който бил дори и малко заподозрян в \"кражба на социалистическа собственост\". Към тях не се прилагали актове на амнистия, държавата еднозначно ги обявила за свои врагове. Интересно е и това, че част от закона предвижда \"отговорност за антиколхозна агитация\" — ако някой публично се осмелявал да каже, че колхозът не е нещо много хубаво, той бивал или разстрелван или изпращан в лагер като \"опасен кулашки елемент\". На 7 април 1935 година е прието постановление номер 3/598 с което смъртната присъда според сталинския наказателен кодекс можела да се прилага и към деца, навършили 12 години. Постановлението е   и това става именно в годините, в които съветската пропаганда активно изобразява  Сталин като \"приятел на децата\" - с момиченце на ръце и обкръжен от пионери с цветя. В съветските архиви, засекретени сега в много от бившите републики от СССР, се пазят сведения за множество разстреляни деца и юноши. На Бутовския полигон в Москва са идентифицирани останките на 196 разстреляни деца - и това само на един от стотиците полигони, на които са извършвани разстрели и само за една година — от август 1937-ма до октомври 1938 година. Едно от убитите на Бутовския полигон деца е Миша Шамонин, безпризорен, който от глад откраднал няколко самуна хляб, след което е разстрелян като \"грабител на социалистическа собственост\" по \"закона за класовете\".  От Миша са останали само тази снимка от съдебното му дело, на което той е облечен в чуждо старо палто и датата на смъртта му — 9 декември 1937 година. През 1936 година генералният прокурор на СССР Вишински подготвил докладна записка със статистика — прокуратурата на СССР проверила 115 000 присъди по \"указ седем-осем\" и установила, че  На тази основа трябвало да бъдат реабилитирани 37000 незаконно разстреляни, но Сталин постъпил според логиката на съветската власт — изпратил на разстрел в мазетата на КГБ всички, допуснали \"крайности\".  Смята се, че след 1936 година \"законът за класовете\"  не е прилаган толкова често, но разстрелът на безпризорния сирак Миша е явно опровержение на това твърдение. Напълно \"законът за класовете\" е бил отменен едва след края на сталинските репресии и осъждането на култа към личността на \"вожда\", макар че постсъветските страни не са осъдили и не са осъзнали напълно и досега тези репресии.", "date": "2018.10.28", "title": "\"Указ седем-осем\" или как в Съветския съюз разстрелвали деца"}
{"url": "https://www.faktor.bg/bg/articles/novini/balgariya/urok-po-nravouchenie-esnaflakat-ni-e-propil-do-mozaka-na-kostite", "text": "Съпругата на президента Десислава Радева отново \"изненада\" читателите в социалните мрежи с пост, провокиран от \"българските битовизми\". В него тя  заклеймява еснафското поведение, пропило народа ни \"до мозъка на костите\". По думите й в това отношение към живота се крият причините за неуспеха по пътя към личното самоусъвършенстване и самопознание. : \"Ми кво ще кажат хората?!\" - еснафлъкът, пропил ни до мозъка на костите. Тесният мироглед е това, което ни препъва по пътя към развитие, самопознание и следване на ценности и принципи. По-лесно е да се престориш на повлиян от хорската интерпретация, отколкото да влезеш в себе си, въоръжен до зъби (по Пол Валери) и там да потърсиш и намериш отговорите на въпросите си. И да ги отстояваш. За протокола: Лични мисли, провокирани от битовизма. Без препратки. Публикацията на Радева по традиция завършва с музикален поздрав – парче на Depeche Mode.", "date": "2018.10.28", "title": "Урок по нравоучение: Еснафлъкът ни е пропил „до мозъка на костите“"}
{"url": "https://www.faktor.bg/bg/articles/novini/balgariya/bsp-pak-ni-probutva-viziya-za-balgariya-kato-nov-model-za-upravlenie-na-darzhavata", "text": "„Моделът на управление на страната е изчерпан. Нужно е обединение около няколко идеи, в дългосрочен план, за развитие на страната.” Това обяви пред БНР народният представител от ПГ на „БСП за България” Жельо Бойчев. Той добави, че БСП е в подготовка на алтернатива за развитие на страната и радикална промяна на социално – икономическия модел на управление на държавата, имайки предвид „Визия за България”.  „По отношение на системата на здравеопазването, ние имаме алтернатива за развитието му. Това, което ни се предлага от ГЕРБ не само не решава проблемите в сектора, напротив, потъваме още повече. И двата модела на Кирил Ананиев са грешни. Първият, за демонополизацията на НЗОК, не решава проблема, който извежда, че нямало пари за здраве, защото демонополизирането на касата не дава допълнително средства, а ги намалява. Тогава ще се стигне до ситуация да има здравни каси за бедни и за богати. Вторият модел, който се предлага, ще промени солидарния здравен модел и ще го направи застрахователен. Сега предлагат още 800 милиона за здравеопазването, без да са затегнали разходването на средствата”, каза Жельо Бойчев. Според него, в момента, има бели петна на цели територии в България, където хората са затруднени, като достъп до здравеопазване, заради липса на болници. Това е и ограничение на конституционното им право, аргументира се социалистът. Според депутата от БСП в момента има тежка политическа криза. Що се отнася до протеста на майките на деца с увреждания, по думите му това е отвратителен опитът на правителството да противопоставя различни групи хора с увреждания едни  на други.", "date": "2018.10.28", "title": "БСП пак ни пробутва \"Визия за България\" като нов модел за управление на държавата"}
{"url": "https://www.faktor.bg/bg/articles/borisov-predi-zasedanieto-na-ms-kogato-tsifrite-govoryat-i-nay-golemite-krititsi-tryabva-da-zamalchat", "text": "Заседанието ни днес е, за да дебатираме бюджета за следващата година. Старали сме се да го направим така, че да отговаря на предизборните ни обещания и програмата ни с „Обединени патриоти“. Това е един от най амбициозните бюджети, които са правени от началото на Прехода. Това каза премиерът Бойко Борисов в началото на извънредното правителствено заседание „На политическите ни опоненти можете да им говорите само в цифри. Поехме ангажимент БВП да достигне 110 млрд. до края на мандата. Още за 2019 г. разчетите показват, че той възлиза на 116 млрд., а до края на мандата на 133 млрд. Както обещахме увеличаваме минималната работна заплата, тя ще бъде 560 лева, а през 2021 година-650 лева. Говореше се, че искаме да задължим следващите поколения, а то е точно обратното. Рекордно нисък е външният дълг. Третият най-нисък в ЕС“, обърна внимание премиерът и уточни, че в края на мандата външният дълг ще стане най-ниския в ЕС. „Държавата никога не е била в по-добра кондиция от сега. Тези, които са срещу сегашното управление на практика са и срещу устойчивото развитие на икономиката и обществото в България. Както казва Владислав Горанов: „когато цифрите говорят, и най-големите критици трябва да се съобразят с това. Не че им казвам да запазят радиомълчание, а да говорят в цифри“, коментира Борисов, който продължи с фактологията, свързана със здравеопазване, образованието и хората с увреждания. „За здравеопазване има половин млрд. повече, за образование - над половин млрд. повече. Помощите за отопление се увеличават с 50% заради нарастването на цените на горивата. За хората с увреждания има 150 млн. лева, което поехме като ангажимент. Благодарим на парламента за бързите действия и за приемането на закона за криминализиране на нелегалното производство на цигари“, обясни Бойко Борисов.   Премиерът засегната и проблемите на българската армия. „Изпълняваме и ангажиментите си към НАТО, както и приетия Национален план за повишаване на разходите за отбрана до 2% от БВП до 2024 година. За 2019 година разходите по отбрана са 1,58 от БВП. Гарантирани са средства за трите проекта за модернизация, за самолети, кораби и бойна техника за Сухопътни войски. Това ще даде възможност да се повишат отбранителните способности на Въоръжените сили“, каза още Бойко Борисов.   „Истински се надявам най-сетне да се сложи ред и във ВВС. При огромния брой хеликоптери и самолети, които сме накупували през годините, на последното учение „Тракийски меч“ се наложи да използваме американските хеликоптери“, коментира министър-председателят. Той изтъкна още, че в бюджета за следващата година има над половин милиард повече за общините, предимно за Северна България. Ръстът на изравнителната субсидия за Северозападна България е над 114%“, посочи още премиерът. Приоритетно има средства за развитие на уличната мрежа и общинските пътища, изтъкна Борисов и добави:  „Без да подменяме данъчната политика и благодарение на усилията на правителството има стабилен икономически растеж. Приходите в бюджета нарастват до над 4,5 млрд. лева“, заяви премиерът. Той уточни, че в бюджета са заложени 7 млн. лева има за деца сираци, както и 19 млн. повече за култура. „140 млн. лева сложихме и за свлачищата, защото при тези резки температурни амплитуди се оказва, че те непрекъснато се активизират“, каза още министър-председателят Борисов.", "date": "2018.10.28", "title": "Борисов преди заседанието на МС: Когато цифрите говорят и най-големите критици трябва да замълчат"}
{"url": "https://www.faktor.bg/bg/articles/novini/svyat/nad-1-milion-britantsi-iskat-vtori-referendum-za-brekzit", "text": "Над един милион души са подписали петиция за провеждане във Великобритания на втори референдум за Брекзит, съобщи снощи в. \"Индипендънт\", който е инициатор на петицията, предаде БТА. \"През 2016 г. хората изразиха мнението си дали да останем в ЕС или да го напуснем. Сега, когато фактите се изясниха, дойде време хората да кажат решаващата дума по самото споразумение, докато не е станало твърде късно\", се посочва в петицията, която бе пусната на сайта change.org преди три месеца. Въпреки че британският премиер Тереза Мей заяви, че сделката за напускане на ЕС е готова на 95%, в британското общество са силни тревогите, че може да се стигне до Брекзит без споразумение или със сделка, която не отговаря на очакванията на обществеността. В момента основният проблем в преговорите за излизане на Великобритания от ЕС е режимът на контрол по границата между Ирландия, която остава членка на блока, и Северна Ирландия, която е част от Обединеното кралство. На този етап вероятността за провеждането на втори референдум е много малка. Тереза Мей отказва да обмисли провеждането на ново допитване, но въпросът може в крайна сметка да излезе от контрола ѝ с намаляването на вероятността премиерът да получи парламентарно одобрение на евентуално договорено споразумение с Брюксел. Преди само седмица почти 700 000 души излязоха по улиците на Лондон с искане за втори референдум - най-голямата масова демонстрация след протестите срещу участието на Великобритания във войната в Ирак.", "date": "2018.10.28", "title": "Над 1 милион британци искат втори референдум за Брекзит"}
{"url": "https://www.faktor.bg/bg/articles/novini/balgariya/globeniyat-za-damping-mareshki-obyavi-podkrepyam-protesta-sreshtu-skapite-goriva", "text": "Лидерът на подкрепящата управлението партия \"Воля\" Веселин Марешки, който е и зам.-председател на парламента обяви, че подкрепя протеста срещу поскъпването на горивата. Във профила си във Фейсбук политикът, който бе глобен за дъмпинг, твърди, че преди повече от година е предупреждавал, че \"картелът\" в горивата ще вдигне цените.  Припомняме, че Комисията за защита на конкуренцията не откри картел при проверката си в сектор \"Горива\", но пък откри дъмпингови цени в част от обектите на Марешки. През август комисията гласува глоба в размер на 175 400 лв. на една от фирмите на бизнесмена, след което той обяви, че ще обжалва санкцията. \"Разбира се, че подкрепям недоволните, но ще коментирам и друго. Не обичам фразата \"аз казах ли ви\", но в случая е на място. Колко пъти преди повече от година предупреждавах, че ако гласувате за партиите от статуквото, това ще се случи? \"Каквото поръчаш, такова ти сервират\". \"Воля\" отправи много ясни послания какво ще направим с цените на горивата, ако спечелим изборите. За съжаление, повечето хора отново се довериха на онези, които по един или друг начин са свързани с картела и си затварят очите, когато той съдира кожата на народа\", коментира Марешки. Той твърди, че \"има готов план срещу картела в горивата и ако избирателите му дадат доверието си на следващите избори, \"Воля\" ще го изпълни\".", "date": "2018.10.28", "title": "Глобеният за дъмпинг Марешки обяви: Подкрепям протеста срещу скъпите горива"}
{"url": "https://www.faktor.bg/bg/articles/hhh-2", "text": "Регионалните избори в Хесен днес са от ключово значение за правителството и партията на Ангела Меркел. Изборите в Бавария разклатиха позициите й, а резултатът от днешния вот може да се превърне в нокаут за канцлерката. В Германия се провеждат поредните регионални избори, но всъщност става дума съвсем не само за регионална политика. След изборите в Бавария, сега и от започналите тази неделя (28. 10) в Хесен ще се разбере как вотът ще се отрази на широката коалиция на Християндемократическия съюз (ХДС)/Християнсоциалния съюз (ХСС) и Германската социалдемократическа партия (ГСДП). Двете партии драматично изгубиха подкрепата си сред мнозинството, експертите дори сочат, че това е краят на големите “народни партии”, които някога печелеха 40% от гласовете на изборите. Изборите в Хесен са добра възможност за канцлерката Меркел да докаже, че нейната партия ХДС и управляващата коалиция не са толкова зле, колкото твърдят повечето експерти. За да успее обаче, тя се нуждае от резултати - резултати, които могат да бъдат постигнати в Хесен. Хесен е провинцията, в която се намира финансовата столица Франкфурт. ХДС управлява провинцията вече близо 20 години, а от 1970 г. насам консерваторите печелят минимум 36 процента от гласовете на всички избори. Министър-председателят на Хесен Волкер Буфие (ХДС) продължава да е доста популярен сред около 4,4 милиона от гласоподавателите. Въпреки това изгледите за резултата от вота не са обещаващи - последните проучвания на общественото мнение отбелязват едва 26% подкрепа за християндемократите. При такива стойности единственото положително нещо за партията би било прогнозираните 26% да бъдат надхвърлени, което ще се изтълкува като малко, но неочаквано завръщане. Заради високата избирателна активност консерваторите успяха да предотвратят катастрофални резултати на изборите в Бавария преди две седмици, като сега Буфие се надява да постигне същото. Във всеки случай, Меркел е наясно, че ако ХДС не успее отново да сформира местно правителство, това ще се изтълкува като недоволство от страна на населението към Меркел и нейния политик Буфие. Така натискът върху канцлерката да се откаже от председателството на ХДС ще се увеличи. Дори и ХДС да постигне по-добри резултати от очакваното, резултатът от изборите би могъл да застраши управляващата коалиция в Берлин. Германската социалдемократическа партия спечели по-малко от 10 процента от гласовете на изборите в Бавария и предизвика безпокойство сред нейните членове. Резултатът беше унизително поражение за най-старата партия в Германия, която някога печелеше четиридесет или повече процента от гласовете. Това подтикна някои социалдемократи да настояват за прекратяване на партньорството с ХДС и ХСС. Основният кандидат за изборите в Хесен от страна на ГСДП Торстен Шефер-Гюмбелима обаче неколкократно заяви по време на предизборната кампания следното: \"Бавария си е Бавария, Хесен е Хесен.\" Последните проучвания показват, че той може да е прав - данните от проведена анкета в Хесен сочат, че социалдемократите успяват да съберат около 20 и 25% от гласовете. Това е достатъчно, за да се успокои неудовлетворението сред собствените им редици, без да поставя под въпрос превъзходството на консерваторите. Подобен резултат ще бъде много удобен за Меркел. Най-голямата заплаха за Социалдемократите са Зелените, които след рекордния резултат в Бавария, сега се надяват да получат между 15 до 22 процента от гласовете в Хесен. Основният им кандидат, Тарек Ал-Вазир има висока популярност сред населението. Главното послание на Зелените: \"Ние сме единствената партия, която не позволи десният популизъм да ни подмами\", заяви Ал-Вазир по-рано тази седмица. Зелените са почти сигурни, че ще постигнат най-добрия си резултат досега в Хесен. Меркел не би трябвало да има нищо против, тъй като това би улеснило Буфие да продължи сегашната си коалиция със Зелените. В същото време тя се надява да не постигнат прекалено голям успех, за да не се засенчи управяляващат партия ХДС, нито пък да се отворят възможности за коалиция между Зелените, ГСПД и партиите от ляво. Проучванията показват, че подобен съюз може да се случи, но за Буфие това би означавало край на управлението му. Алтернатива за Германия заема последното място в социологическите проучвания с резултат от 11 до 14%. Доброто им представяне би затруднило консерваторите да формират стабилно парламентарно мнозинство. А всяка нестабилност в Хесен ще попречи на усилията на Меркел да докаже, че политическата система в Германия все още функционира гладко.Така или иначе, формирането на местно правителство с участието на шестте основни партии вероятно този път ще бъде по-трудно, отколкото в миналото. Ако процесът може да бъде контролиран и изпълнен без сътресения от страна ХДС, това ще бъде победа за Ангела Меркел. Ако обаче консерваторите отстъпят властта в Хесен и несигурността се разрасне, влиянието на Меркел като канцлер и председател на Християндемократическата партия ще продължи да отслабва. Следователно вотът от регионалните избори в Хесен би имал национални и международни последици.", "date": "2018.10.28", "title": "Ще се окаже ли в нокаут Ангела Меркел  след изборите в Хесен?"}
{"url": "https://www.faktor.bg/bg/articles/shtshtsht", "text": "Няма чадър върху едрите бизнесмени, иначе нямаше толкова от тях да бъдат арестувани. Такава теза разви в ефира на БНР депутатът от ГЕРБ Тома Биков.  „Фактът, че тези хора са в ареста, а друга част са със заповед за арест, означава, че едва ли има чадър върху тях. Факт е, че те вероятно също подкрепят идеята за предсрочни избори и радикална промяна на модела, защото тази радикална промяна вероятно ще ги изведе от там, където са в момента, и ще ги върне в „Бентлитата“ и в луксозните им имоти. Безпрецедентно е за толкова кратко време толкова мащабни хора да бъдат арестувани. Това е знак към целия едър бизнес, че той трябва да влезе в режим на нормализация отвъд границите на прехода. Тук правителството и управляващото мнозинство трябва да бъде много решително и обединено, защото такива опити са се правили и в предишни години – за дисциплиниране на такъв тип хора, и тези опити са се проваляли, защото тези хора разполагат с огромен финансов ресурс и са способни да разклащат държавата“. Според него в страната няма нито политическа, нито икономическа криза, както твърди БСП. Но предсрочните избори, за които настоява опозицията, биха могли да я предизвикат.  Той изрази изненадата си от декларацията на ДПС, с която партията обяви нуждата от предсрочни избори и „вредността“ на сегашното управление. По думите му в момента в България няма нито политическа, нито икономическа криза.  „В този смисъл предсрочните избори биха породили такава и биха се превърнали от инструмент за решаване на кризи в инструмент за предизвикване на кризи. Кой има полза от криза? Не виждам нито в БСП, нито в ДПС ясна представа за това какво се случва след предсрочните избори конкретно“, коментира депутатът от управляващата партия. За изказването на Валери Симеонов по адрес на майките на деца с увреждания Тома Биков смята, че това е било напълно „ненужно“ и то в момент, в който вече е било постигнато съгласието. „Няма никаква политическа логика в това изказване. Смятам, че г-н Симеонов е осъзнал грешката си и няма да я повтаря“, смята депутатът от ГЕРБ. Биков подчерта, че се забелязват представители на БСП по време на протестите на майките с деца с увреждани, като се опитва да паразитира върху една много тежка социална тема“, изтъкна той. Депутатът от ГЕРБ припомни, че с пълно единодушие в парламента са приети законите за хората с увреждания, както и в бюджета са предвидени пари за тяхното осъществяване. Депутатът от ГЕРБ подчерта по повод атаки от БСП, че каквато и реформа да се направи в здравеопазването, тя трябва да е основана на по-широко съгласие, защото трябва да е дългосрочна.", "date": "2018.10.28", "title": "Тома Биков: И арестуваните бизнесмени също може да поискат предсрочни избори"}
{"url": "https://www.faktor.bg/bg/articles/banevi-v-otbrana-zashto-ni-arestuvaha-zrelishtno-2-chasa-predi-da-se-priberem-v-balgariya", "text": "Възражения по обвиненията на Специализираната прокуратура ще бъдат внесени от адвокатите на семейство Евгения и Николай Баневи, които бяха арестувани във Франция за източването на завод \"Полимери\". Съобщението бе разпратено до медиите от представители на семейството.  Ето и какво пише в него:  „Във връзка с начина, по който бе отразен арестът на Евгения и Николай Баневи, бихме искали да Ви информираме за следното: Семейството не притежава „имение” в Ница. От есента е наета къща с цел трите по-малки деца да започнат да учат във Франция. Евгения и Николай Баневи не са се крили. Семейството с трите деца съвсем легално е било на път за София, тъй като малките са във ваканция и са искали да я прекарат в България. Пита се защо е било необходимо зрелищно да ги арестуват във Франция, след като само след два часа това е можело да стане в София? Самолетните билети го доказват. След ареста на родителите им, децата – най-голямата на 13 години, а двамата близнаци на 9, остават безпризорни на летището почти без пари. Защо е било нужно такова жестоко отношение към децата? Децата са вече 3 дни без надзор в къщата, където са успели да се върнат. Защо е необходимо всичко това да се случва пред очите на децата и изобщо с тях? В Европейския съюз се проявява хуманност към всяко живо същество, а три деца са изоставени на улицата, безпомощни да се справят със ситуацията?\", питат на финала Баневи.", "date": "2018.10.28", "title": "Баневи атакуват: Защо ни арестуваха зрелищно 2 часа преди да се приберем в България?"}
{"url": "https://www.faktor.bg/bg/articles/novini/balgariya/mvr-pusna-video-s-nesmetnite-bogatstva-na-banevi-video", "text": "От МВР разпространиха днес кадри и видео, направен по време на обиска в дома на олигарсите Николай и Евгения Баневи.  Наблюдаващият прокурор Мария Дойчева обясни, че Баневи са обвинени са за присвояване и данъчни престъпления. По думите й са били присвоени  над 1,5 млн. лева, а щетата за бюджета е над половин милион. Работата по схемите за присвояване ще продължи, каза Дойчева.  Преди „Полимери“ по подобна схема е източено и нарязано на скрап предприятие в Троян, както и завод в Костенец, който обаче не е нарязан, а продаден на КТБ, обясни прокурор Дойчева.  \"В Специализираната прокуратура е образувано досъдебно производство във връзка с дейността на приватизиран завод.  Извършени са процесуално следствени действия на адреси в София и страната. В хода на разследването са иззети документи, предстои анализ на събраните доказателства. Към наказателна отговорност са привлечени двама, повдигнати са им обвинения за данъчни и финансови престъпления и пране на пари\", се казва в официалното съобщение, разпространено днес. Повдигнаха 2 обвинения на Евгения и Николай Баневи. Първото е за престъпно сдружение, а второто за източване на \"Полимери\" Девня.", "date": "2018.10.28", "title": "МВР пусна видео с несметните богатства на Баневи (Видео)"}
{"url": "https://www.faktor.bg/bg/articles/novini/svyat/absolyuten-rekord-bogatstvoto-na-miliarderite-dostigna-pochti-9-triliona-dolara", "text": "В световен мащаб богатството на милиардерите се е увеличило с $1.4 трилиона до 8.9 трилиона долара през 2017 г., което е най-големият му абсолютен ръст - 19%, подкрепен от високо ниво на създаване на предприемаческа стойност. Това показват данните от проучване на UBS и Pwc. Шепа предприемачи, повечето от тях от САЩ, са променили света през последните няколко десетилетия. Милиардери са двигатели на близо 80% от 40 значими иновации през последните 40 години. Приблизително 70% от тях са свързани с технологиите, а 80% от компаниите зад тях са базирани в Северна и Южна Америка срещу 20 процента в Азиатско-Тихоокеанския регион. Общият брой на хората със състояние от $1 милиард и над $1 млрд. се е увеличил с 9% до 2158 човека през 2017 година. Както и преди, те са най-много в САЩ - 585 човека със съвкупно състояние от $3.1 трилиона (12% ръст за година). Но държавата, в която с най-голяма бързина се появяват милиардери, е Китай - по двама на седмица.  Китайските предприемачи са начело на икономическата трансформация на своята държава, но също така са основни лидери и в останалата част от Азия. В продължение на малко повече от 10 години, те създадоха едни от най-големите световни компании, повишиха жизнения стандарт и натрупаха безпрецедентно богатство. Самата 2017 е изключителна година за Китай - появяват се по двама милиардери на седмица, а в Азия като цяло се \"раждат\" по трима милиардери седмично. Само за сравнение - през 2006 година имаше само 16 милиардери в страната, управлявана от Китайската комунистическа партия. В Азия вече има повече хора със състояние от над 1 милиард, мнозинството от които са китайци. Ако тези темпове продължат, в рамките на три години азиатските милиардери ще бъдат и по-богати от тези в САЩ. 199 предприемачи са станали милиардери за първи път през 2017 година, някои от тях са в авангарда на \"Четвъртата индустриална революция\". Те размиват границите между между материални, цифрови и биологични светове.  По оценка на UBS и Pwc почти една трета (30%) от 199-те нови милиардери са натрупали богатството си чрез иновациите и разрушаване на старите бизнес модели, в области от \"Четвъртата индустриална революция\". Но и останалите направиха същото, вдигайки темпото на бизнеса си в огромните пазари на Китай, Индия и Индонезия. Нова кохорта от китайски предприемачи е предизвикателство пред Силициевата долина, на фона на нарастващото напрежение в търговията и интелектуална собственост. Те развиват нови бизнес модели, възползват се бързо от възможности, движат се бързо между различни бизнес сектори. Около 89 китайски предприемачи станаха милиардери за пръв път през 2017 г. - три пъти повече от 30-те в САЩ. (Но също така и голям брой китайци загубиха статута си на милиардери). Нещо повече, Китай произвежда 50 милиардери в периода 2016-2018 г., малко по-малко от 62-ата в Съединените щати. Насърчавани от бързия икономически растеж на страната им, китайците се оказват неспокойни новатори, но и разрушители. (източник: КлубZ)", "date": "2018.10.28", "title": "Абсолютен рекорд: Богатството на милиардерите достигна почти 9 трилиона долара"}
{"url": "https://www.faktor.bg/bg/articles/novini/balgariya/karayancheva-s-provokativen-post-za-kaharite-i-meratsite-na-rumen-radev", "text": "От началото на демократичните промени у нас България има петима законно избрани президенти. Една от особеностите на Конституцията ни е, че президентът се избира от всички граждани, а в същото време властта му е по-скоро церемониална. Това написа в   на страницата си във Фейсбук председателят на Народното събрание Цвета Караянчева. \"Сигурно в един момент на избрания това започва да му звучи несправедливо. Затова периодически посоченият от суверена държавен глава топва крака в басейна, наречен „Дайте да разширим президентските правомощия“, и размърдва пръсти, за да провери как ще се приемат трептенията, предизвикани от действията му. \"Досега не са се приемали добре, но това, естествено, не е закон, издялан върху камък – настроенията се променят понякога. Друго се питам. Дали някой от президентите, опипвали почвата за президентска република, са се запитвали дали щяха изобщо да бъдат избрани, ако въпросът пред суверена беше формулиран така: „Кой да управлява страната?“. Защото сега на всички ни е ясно – на всеки пет години гласуваме за фигура, която „олицетворява единството на нацията и представлява Република България в международните отношения“. Изискванията на суверена по този въпрос са едни. По въпроса за управлението – различни. Разбира се, винаги се намира някой недопрочел, който чака на президента да му вдигне пенсията или да разследва кемтрейлса. Но мнозинството български граждани са наясно на кого каква роля отреждат. Та като стане дума как българската политическа класа се е провалила и затова отнякъде е готов да се спусне спасител, чиито сътрудници са прочели книгата \"Защо нациите се провалят\", коментира председателят на парламента.", "date": "2018.10.28", "title": "Караянчева с провокативен пост за кахърите и мераците на Румен Радев"}
{"url": "https://www.faktor.bg/bg/articles/novini/balgariya/kabinetat-zasedava-izvanredno-dnes", "text": "От 13.00 ч. днес ще се състои заседание на Министерския съвет, съобщиха от  правителствената пресслужба.   Очаква се правителството да одобри проектобюджета за следващата година и проектобюджетите на здравната каса и държавното обществено осигуряване. Предвижда се от 2019 г. максималният осигурителен доход да се вдигне от 2600 на 3000 лева, с което не са съгласни работодателите. Минималната работна заплата ще се повиши до 560 лева. От юли 2019 г. пенсиите ще се увеличат с 5,7%. Пак от средата на годината таванът на пенсиите ще се повиши от 910 на 1200 лева. Увеличава се минималният осигурителен доход за земеделските производители и тютюнопроизводители от 350 на 560 лева. Заплатите в държавната администрация ще се повишат с 10% от следващата година. С 20% ще скочат възнагражденията на учителите според предложенията на управляващите.", "date": "2018.10.28", "title": "Кабинетът заседава извънредно днес, ще приеме проектобюджета за 2019"}
{"url": "https://www.faktor.bg/bg/articles/novini/svyat/streletsat-ot-pitsbarg-ubil-11-v-sinagoga-mozhe-da-poluchi-smartna-prisada", "text": "На мъжа, застрелял вчера 11 души в синагога американския град Питсбърг, е повдигнато обвинение от 29 пункта за федерални престъпления, предаде АФП, като се позова на официално комюнике. Федерални прокурори обвиниха стрелеца в насилие и престъпления с огнестрелно оръжие, а също в нарушаване на американските закони за гражданските права, посочва Ройтерс. \"Действията на Робърт Бауърс са проява на възможно най-голямото зло в човешката природа. Съсредоточили сме всички ресурси на моята служба върху разследването и съдебните действия на това федерално престъпление от омраза\", каза пред репортери главният прокурор за района на Западна Пенсилвания (където се намира Питсбърг) Скот Брейди. По-рано министърът на правосъдието и главен прокурор Джеф Сешънс посочи в изявление, че министерството му ще повдигне срещу стрелеца обвинения в престъпления от омраза и други престъпления, които може да доведат до смъртно наказание. \"Омразата и насилието на религиозна основа нямат място в нашето общество\", заяви Сешънс. Президентът Доналд Тръмп нареди знамената на федералните здания в Съединените щати да бъдат наполовина спуснати и да останат така до 31 октомври в знака на почит към паметта на жертвите на стрелбата. Президентът даде това нареждане малко след като се върна във Вашингтон от предизборни прояви в Индиана и Илинойс. Пред журналисти малко по-рано през деня той каза, че ще замине за Питсбърг, но не съобщи подробности. Какво се случва между сестра Райкова и доцент Банков в „Откраднат живот“? През целия ден Тръмп изразяваше състрадание и болка, призоваваше за правосъдие и заклеймяваше омразата, докато постоянно се информираше за ситуацията. Той обаче не отмени участието си в предизборни прояви, заявявайки, че това би направило хора с болни мозъци важни.   Религиозни и други лидери от САЩ и света осъдиха нападението в синагогата. Бившият президент Барак Обама, израелският премиер Бенямин Нетаняху, Европейският съюз, германският канцлер Ангела Меркел, френският президент Еманюел Макрон и много други изказаха съболезнования на близките на убитите и съчувствие към ранените, и осъдиха категорично проявите на антисемитизъм, расизъм и жестокост. Специалният агент от ФБР Боб Джонс, който ръководи разследването, каза, че това, което е видял на местопрестъплението в Питсбърг, е най-потресаващата картина за 22-те му години стаж в службата. Освен 11-те убити при нападението са ранени шестима души, в това число четирима полицаи. Трима полицаи са били простреляни, а един е пострадал от шрапнел, казаха властите. Двама от ранените са в критично състояние.", "date": "2018.10.28", "title": "Стрелецът от Питсбърг, убил 11 в синагога, може да получи смъртна присъда"}
{"url": "https://www.faktor.bg/bg/articles/novini/svyat/kremal-nyama-tvardi-sporazumeniya-za-poseshtenie-na-putin-v-sasht", "text": "Няма твърди споразумения за посещение на руския президент Владимир Путин във Вашингтон, заяви неговият говорител Дмитрий Песков, информира БНТ.  Вчера съветникът на американския президент Доналд Тръмп по националната сигурност Джон Болтън съобщи, че Белият дом е поканил официално Путин. През лятото перспективата за такава визита предизвика гневни реакции в САЩ и идеята временно беше изоставена. Тръмп и Путин се срещнаха в Хелзинки през юли. Очаква се двамата да имат кратка среща и в кулоарите на отбелязването на 100-годишнината от края на Първата световна война в Париж през ноември.", "date": "2018.10.28", "title": "Кремъл: Няма твърди споразумения за посещение на Путин в САЩ"}
{"url": "https://www.faktor.bg/bg/articles/novini/balgariya/bezsanna-nosht-vav-vrachansko-selo-pozhar-gori-na-metri-ot-kashtite-im", "text": "Голям пожар бушува в гориста местност край врачанското село Струпец. Хората изкараха безсънна нощ, защото огънят е на няколкостотин метра от първите къщи, съобщава Би Ти Ви. Местните жители се оплакват и от гъстия дим, който се стеле вече два дни над селото. От вчера сутринта пожарникари дежурят над селото, но не гасят. Рискът и за техния живот е голям. Те обаче следят огънят да не стигне до къщите. От пожарната увериха, че при необходимост ще се мобилизира цялата налична техника, за да не стигне огъня до домовете на хората.", "date": "2018.10.28", "title": "Безсънна нощ във врачанско село -  пожар гори на метри от къщите им"}
{"url": "https://www.faktor.bg/bg/articles/novini/balgariya/karak-sergey-ignatov-izpusna-macha-na-kobrata-zaradi-kontsert-na-lili-ivanova", "text": "Бившият образователен министър Сергей Игнатов разказа пред БНТ за пропуска в събота вечер, който е преживял. Освен, че е професор по египтология, той е боксьор и страстен почитател на спорта. Вчера обаче Игнатов не е успял да гледа мача на Кубрат Пулев с Хюи Фюри, защото е имал билет за концерт на Лили Иванова.   Бившият шеф на МОН разказа, че братята Кубрат и Тервел са интелигентни и имат около 10 000 тома книги в бащиния си дом. \"В бокса, ако не си умен, си просто един бияч. Питагор е бил шампион в юмручен бокс. С братя Пулеви, ако седнете, може много дълго да си говорите за история и за шах\", отбеляза Игнатов.  По думите му, победите и на двамата ни спортисти са били очаквани и няма кой знае каква изненада от вчерашното шоу в \"Арена Армеец\".  Той коментира и работата си като ректор в Европейския хуманитарен университет в Литва, където също преподава египтология на студенти от цял свят. Сергей Игнатов разкри, че подобни университети разчитат предимно на европейски пари и допълни, че българските учебни заведения трябва да вземат пример от подобна практика.", "date": "2018.10.28", "title": "Сергей Игнатов: Пулеви са интелигентни, ако в бокса не си умен, си обикновен бияч"}
{"url": "https://www.faktor.bg/bg/articles/novini/svyat/evropeyski-lideri-osadiha-klaneto-v-pensilvaniya", "text": "Клането в синагогата в Питсбърг, Пенсилвания разтърси света. След острото изявление на американския президент Доналд Тръмп не закъсняха и реакциите на европейските лидери.  „Ужасен съм от стрелбата в Питсбърг. Мислите ми са с жертвите и техните семейства. Еврокомисията е солидарна с общността от синагогата в Питсбърг и с всички еврейски общности по света.“ Това написа снощи в туитър председателят на ЕК Жан-Клод Юнкер. „Атаката в Питсбърг показва мощта на вълната от антисемитизъм и расизъм, разпростираща се в много страни. Европейският съюз изразява искрени съболезнования на семействата и приятелите на пострадалите от атаката, както и на американските власти“, се казва в изявление на Федерика Могерини – върховния представител на ЕС за външната политика и сигурността. Тя допълва, че ЕС още веднъж осъжда антисемитизма, както и всички подстрекателства към расизъм и омраза. „В нашите страни имаме опита от ужасните и непростими последици от антисемитизма и омразата, които не могат да бъдат забравени. Като европейски институции няма да спрем да работим за опазването на основните права на вероизповедание навсякъде, където то бъде поставено под въпрос или атакувано“, казва още Могерини. Съчувствие изказа и председателят на Европарламента Антонио Таяни. „Сляпата омраза, която движеше клането в синагогата в Питсбърг, показва, че е необходима много повече работа за борба срещу бича на антисемитизма и да бъдат обединени общностите. Нашите мисли и молитви са със загиналите и техните близки“, написа Таяни в туитър.", "date": "2018.10.28", "title": "Европейски лидери осъдиха клането в Пенсилвания"}
{"url": "https://www.faktor.bg/bg/articles/novini/svyat/za-posledni-gruziya-izbira-prezident", "text": "Гражданите на Грузия ще избират днес президент за последен път чрез пряко гласуване. От 2024 година, съгласно приета през март редакция на конституцията, държавният глава ще определя избирателна колегия от 300 делегати - 150 депутати и също толкова представители на местните органи на властта, предадоха ДПА, ТАСС и БТА. Във водеща позиция според допитванията е независимата кандидатка Саломе Зурабишвили, подкрепяна от управляващата партия \"Грузинска мечта\". Тя е следвана от Григол Вашадзе от дeсноцентристката коалиция \"Единно национално движение\" (привържениците на експрезидента Михаел Саакашвили). Третият сред главните претенденти е Давид Бакрадзе от опозиционната партия \"Европейска Грузия\". Регистрираните кандидати са общо 25-има. Минала година Грузия прие конституционни поправки за преминаване към парламентарна република, при която президентът се избира с парламентарен вот. Партия \"Грузинска мечта\", която се стреми да развива отношенията както с Русия, така и с Европейския съюз, определяше националната политика през последните пет години. Бившият президент Саакашвили, който достигна предела на мандатите си през 2013 г., беше твърдо против връзките с Русия. През 2008 г. той вкара Тбилиси в петдневна война с Москва, която грузинците изгубиха. В резултат Грузия на практика изгуби контрола си върху два района, граничещи с Русия, припомня ДПА. Гласуването за днешните избори започна в 8 часа местно време и ще приключи в 20 часа. В откритите 3637 изборни секции в страната са приканени да гласуват към 3,7 милиона избиратели. Грузинските граждани в чужбина ще могат да дадат гласа си в 55 секции в 39 страни. Президентският мандат в Грузия е шестгодишен.", "date": "2018.10.28", "title": "За последно: Грузия избира президент"}
{"url": "https://www.faktor.bg/bg/articles/tsvetanov-izkaza-saboleznovaniya-na-blizkite-na-ubitite-v-pitsbarg", "text": "\"Изказвам своите най-искрени съболезнования към близките на загиналите при нападението в синагогата \"Дървото на живота\" в Питсбърг, САЩ\", написа на страницата си във Фейсбук председателят на ПГ на ГЕРБ и зам.-председател на партията Цветан Цветанов. \"Пожелавам бързо и успешно възстановяване на всички ранени. Въпреки мрачните уроци от миналото, явно антисемитизмът и ксенофобията са пороци и на нашето общество. Ето защо трябва още по-силно да заклеймим тези явления и заедно да се борим да направим света по-сигурно място, в което има мир и уважение към другия\", се казва още в поста на политика.", "date": "2018.10.28", "title": "Цветанов изказа съболезнования на близките на убитите в Питсбърг"}
{"url": "https://www.faktor.bg/bg/articles/novini/balgariya/vanshno-osadi-ostro-karvavata-vendeta-v-sinagogata-v-pitsbarg", "text": "Остро осъждаме нападението над синагогата „Дървото на живота” в американския град Питсбърг, Пенсилвания. Тази трагедия показва, че антисемитизмът и ксенофобията, омразата и насилието спрямо другия, трябва да бъдат окончателно изкоренени. Това съобщиха от пресцентъра на Министерството на външните работи. Историята на спасяването на 50 000 български евреи в най-мрачните времена на Втората световна война показва, че когато цениш човешкия живот толкова, че си готов да застанеш срещу най-силните, ти можеш да победиш злото. Затова и днес трябва да бъдем единни. В този тежък за еврейската общност момент нека и за секунда не забравяме какви последици може да има антисемитизмът - това е посланието от София, където синагогата, джамията, православният и католическият храм са разположени един до друг. Изразяваме съболезнования на близките на загиналите и пожелаваме бързо възстановяване на ранените.", "date": "2018.10.28", "title": "Външно осъди остро кървавата вендета в синагогата в Питсбърг"}
{"url": "https://www.faktor.bg/bg/articles/novini/balgariya/slanchevo-i-toplo-termometrite-shte-pokazvat-ot-22-do-27-gradusa", "text": "Днес ще е предимно слънчево. По-значителни увеличения на облачността ще има над крайните южни райони, но валежи са малко вероятни. Такава е прогнозата за времето според Националния институт по метеорология и хидрология (НИМХ) при БАН, съобщи „Фокус“.  Ще продължи да духа до умерен, в югоизточните райони и планините - временно силен вятър от юг-югозапад. Ще се задържи топло: максималните температури ще са между 22° и 27°, в София - около 23°. Атмосферното налягане е близко до средното за месеца и ще остане без съществена промяна. По Черноморието ще е предимно слънчево с временни увеличения на облачността. Ще духа слаб до умерен юг-югозападен вятър. Максимални температури на въздуха 21-23°. Температурата на морската вода е около 17°. Вълнението на морето ще бъде 2-3 бала. В планините ще бъде предимно слънчево. Значителна ще е облачността над масивите в крайните южни райони и е възможно слабо да превали. Ще духа умерен, по високите и открити части и временно силен югозападен вятър. Максималната температура на височина 1200 метра ще е около 17°, на 2000 метра – около 10°.", "date": "2018.10.28", "title": "Слънчево и топло, термометрите ще показват от 22 до 27 градуса"}
{"url": "https://www.faktor.bg/bg/articles/novini/svyat/levitsata-i-krayno-desnite-shte-premeryat-sili-na-balotazha-za-prezident-v-braziliya", "text": "Бразилия ще избере днес нов държавен глава, на втория тур на президентските избори. Очаква се дуелът лесно да бъде спечелен от кандидата на крайната десница, 63-годишния Жаир Болсонаро, изправен срещу съперника си от левицата, 53-годишния Фернандо Адад, предаде Франс прес.  Близо 147 милиона бразилци отиват в избирателните участъци, след изключително поляризирана и белязана от насилие предизборна кампания между двата тура.  Последната социологическа анкета от четвъртък вечерта прогнозира ясна победа с 56 процента от гласовете за Болсонаро, кандидат на Социаллибералната партия, срещу Адад от Партията на трудещите се, с 44 процента.  Ако бившият капитан от армията спечели вота, най-голямата държава в Латинска Америка за първи път ще избере крайнодесен президент, апологет на диктатурата, управлявала страната от 1964 до 1985 г., отбелязва АФП.", "date": "2018.10.28", "title": "Левицата и крайно десните ще премерят сили на балотажа за президент в Бразилия"}
{"url": "https://www.faktor.bg/bg/articles/novini/balgariya/vrashtame-strelkite-s-chas-nazad-v-4-00-chasa", "text": "На 28-ми октомври в 4.00 часа през нощта връщаме часовниците с един час назад към астрономическото време. Лятното часово време е система, въведена за спестяване на разходи за осветление чрез увеличаване на използването на дневна светлина. При нея официално прилаганото време се измества обикновено с 1 час по-напред от астрономическото време, като остава така за пролетните, летните и ранните есенни месеци (септември и октомври). С това се цели подсигуряване на по-добро съвпадане на часовете от светлата част на денонощието и активните часове за работа и училище. Въвеждането на лятно часово време за пръв път е предложено от Уилям Уилет в „Пилеене на дневна светлина“, публикувано през 1907 г. Идеята за лятно часово време за пръв път се осъществява на практика от правителството на Германия по време на Първата световна война в периода 30 април – 1 октомври 1916 г. Лятното часово време е въведено в България на 1 април 1979 година. През септември Европейската комисия предложи да се отмени смяната на времето. Това ще стане след като страните–членки решат на зимно или лятно време ще останат. Решенията си те трябва да обявят до април следващата година. Предвижда се последното задължително преминаване към лятно часово време да бъде в неделя, на 31 март 2019 година. Държавите, избрали да ползват само зимното часово време, ще преместят за последно стрелките на часовниците си на 27 октомври догодина.  Според проучването на енергийното министерство 51% от гласувалите предпочитат за постоянно да бъде избрано лятното часово време, докато в полза на зимното са гласували 38% от анкетираните. 7% не са конкретизирали предпочитания. В анкетата в интернет своите коментари написаха малко над 17 хил. българи.", "date": "2018.10.28", "title": "Връщаме стрелките с час назад в 4:00 часа"}
