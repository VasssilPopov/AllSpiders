{"url": "https://www.faktor.bg/bg/articles/novini/svyat/es-shte-prieme-nov-rezhim-na-sanktsii-varhu-izpolzvaneto-na-himicheski-orazhiya", "text": "Министрите на външните работи на страните от Европейския съюз ще одобрят нов механизъм за налагане на санкции във връзка с разпространението и използването на химически оръжия по време на среща на 15 октомври, според дневния ред на събитието, публикуван в петък, предава \"Фокус\". „Очаква се Съветът да одобри няколко решения и заключения без дебат, включително и приемането на нов режим на санкции върху използването на химически оръжия“, пише в дневния ред на събитието. По-рано европейските власти заявиха, че планират да разработят бързи мерки, които да поддържат международните стандарти чрез „режима на санкции“ във връзка с използването на химически оръжия.", "date": "2018.10.05", "title": "ЕС ще приеме нов режим на санкции върху използването на химически оръжия"}
{"url": "https://www.faktor.bg/bg/articles/razvrazka-varnenskite-obshtinari-razreshiha-na-kmeta-da-kupi-dupkata-na-gergov", "text": "Варненският общински съвет прие в петък идеята на кмета на града Иван Портних (ГЕРБ) да плати 43 млн. лв. на пловдивския бизнесмен Георги Гергов, за да купи от него т.нар. \"дупка\" в центъра на града. Става дума за нереализиран строеж на търговски център, който беше започнат още през 1986 г., а по-късно стана собственост на дружество на Гергов. Теренът е от 2.9 дка в центъра на града. Проектът за търговски център на него обаче беше стопиран и от години пространството стои изкопано и се ползва за паркинг. Общината от години иска да придобие имота, за да го присъедини към пешеходната зона в центъра на града. Последната идея на кмета е общината да купи дружеството, собственик на \"дупката\" за 43 млн. лева, ако правителството ги отпусне. Главният архитект на Варна Виктор Бузев, цитиран от \"Дневник\" мотивира внесеното предложение с това, че ако община Варна не придобие изцяло собствеността върху \"дупката\" има риск там да се появи \"чудовище\". Бузев обясни, че има действащ подробен устройствен план, според който на мястото на \"дупката\" може да бъде построен пететажен търговски център, а разположението на имота позволява той да бъде застроен 100%. \"С извършване на подобна сделка общината ще стане собственик на декапитализирано дружество\", каза общинският съветник Григор Григоров от \"Реформаторския блок\" при обсъждането. Освен това е възможно в него да са извършвани машинации, които следва да бъдат проверени от НАП\". Григоров предложи гласуването да бъде отложено за друга сесия на съвета, но предложението му не бе прието. Според Костадин Костадинов (коалиция \"Варна\") на мястото не може да се построи сграда, тъй като там вече са открити останки от древния Одесос. \"Не се знае тук какво ще излезе отдолу при разкопки, каза Костадинов. Може да има храмове, общината на древния Одесос...\". Мотивът на Данаил Папазов (\"Живот за Варна\") да се противопостави на покупката беше стойността ѝ. \"Цената от 43 млн. лв. е абсурдна дори за центъра на Лондон\", каза той. В крайна сметка покупката беше одобрена с 28 гласа \"за\", 8 \"против\" и двама \"въздържал се\". Така сега трябва да се търсят пари от държавния бюджет за финансирането на сделката. От БСП порицаха члена на Националния съвет на партията Георги Гергов заради това, че днес община Варна реши да купи от него 3 дка терен в топ центъра за сумата от 43 млн. лв. Парите за покупката на известния сред варненци терен като \"Дупката\" обаче не са общински, а са от държавния бюджет. Категорично се разграничаваме от сделката, сключена между ГЕРБ и Георги Гергов, заявиха в нарочна позиция и от ИБ на БСП, които се възмущават, че за сделката на съпартиеца им са гласували всички общински съветници от ГЕРБ и техните сателити. Тази сделка е поредната, която предизвиква съмнение за скритата обвързаност на политиката с бизнеса, съществувала в годините на прехода. Искаме да сложим край на този модел, се заканва ръководството на БСП в официалната си позиция.", "date": "2018.10.05", "title": "Развръзка: Варненските общинари разрешиха на кмета да купи за 43 млн. лв.  \"Дупката\" на Гергов"}
{"url": "https://www.faktor.bg/bg/articles/novini/svyat/iran-se-zakani-da-natiri-netanyahu-v-sredizemno-more", "text": "Заместник-командирът на Революционната гвардия на Иран предупреди министър-председателя на Израел Бенямин Нетаняху да \"практикува плуване в Средиземно море\", тъй като щял да бъде принуден да напусне страната си, съобщават\"Франс прес\" и news.bg. \"Казвам на министър-председателя на ционисткия режим да практикува плуване в Средиземно море, защото вие скоро няма да имате друг избор освен да бягате в морето\", подчерта бригаден генерал Хосеин Салами. Говорейки по време на митинг на проправителствената милиция Басиж в централния ирански град Исфахан, Салами настоял, че Израел можел да бъде унищожен от ливанската групировка \"Хизбула\", която е близък съюзник на Иран. \"Те не са на нивото да бъдат заплаха за нас, \"Хизбула\" е достатъчна, за да ги унищожи\", изтъкнал още генералът. Иран не признава Израел, а противопоставянето на еврейската държава е централен принцип на режима на аятоласите след революцията от 1979 г. Представители на режима редовно предупреждават, че Израел скоро ще престане да съществува, въпреки че обикновено са внимателни, за да покажат, че това няма да е заради директна атака от страна на Иран. \"В рамките на следващите 25 години, по Божия милост, няма да има такова нещо като ционисткия режим в региона\", подчерта върховният лидер аятолах Али Хаменеи през 2015 г., което се превърна в често повтаряна прогноза сред твърдолинейните представители на режима. Присъствието на ирански войски и оборудване в Сирия доведе до засилване на напрежението между двете страни.", "date": "2018.10.05", "title": "Иран се закани да натири Нетаняху в Средиземно море"}
{"url": "https://www.faktor.bg/bg/articles/kraynodesni-vav-frantsiya-obyaviha-humanitarna-organizatsiya-za-sauchastnik-v-trafika-na-hora", "text": "Хуманитарна организация, която управлява спасителен кораб на мигранти в Средиземно море, обяви, че офисите ѝ във Франция за кратко са били окупирани от крайнодесни екстремисти, съобщава \"Асошиейтед прес\". Хуманитарната организация SOS Mediterranee написа в \"Туитър\" този следобед, че служителите ѝ във френския пристанищен град Марсилия са били в безопасност. Според организацията полицията е реагирала, посочва news.bg. Стотиците мигранти бяха разпределени в няколко държави от ЕС, но Италия отказа да ги приеме на своя територия. Местно издание уточни, че хора, свързани с френската националистическа групировка \"Идентичност\", са държали червени флаери и банер, обвиняващи SOS Mediterranee, че са \"съучастници\" в трафик на хора. Корабът на хуманитарната организация Aquarius е в Марсилия, очаквайки да получи нов флаг, след като морските власти на Панама отнеха регистрацията на кораба. SOS Mediterranee призова гражданите да се съберат в около 30 европейски града в събота, за да подкрепят кораба Aquarius.", "date": "2018.10.05", "title": "Крайнодесни във Франция обявиха хуманитарна организация за \"съучастник\" в трафика на хора"}
{"url": "https://www.faktor.bg/bg/articles/ruski-mig-29-se-razbi-v-pokrayninite-na-moskva", "text": "Руски изтребител МиГ-29 се е разбил в покрайнините на руската столица Москва. И двамата пилоти са успели да катапултират от самолета и са оцелели, съобщават руските медии. Един от пилотите е ранен след катапултирането и приземяването. Самолетът, който разполага с два двигателя, е собственост на Института за летателни проучвания \"Громов\". Излетял е от летище \"Жуковски\" в югоизточната част на Москва, е паднал в гора близо до село Дмитровское, далеч от населени места. Един от двигателите на изтребителя се е запалил и пожарът е довел до катастрофата на самолета, разкриват източници, запознати със ситуацията. Самолетът е извършвал тренировъчен полет, като катастрофата вероятно е станала заради техническа неизправност в системата за контрол. Местни хора са направили записи на катастрофиралия МиГ-29, излъчени по руската телевизия НТВ. Кадрите показват стълбове от дим и отломки.", "date": "2018.10.05", "title": "Руски МиГ-29 се разби край Москва, по чудо няма жертви (видео)"}
{"url": "https://www.faktor.bg/bg/articles/tsvetanov-v-blagoevgrad-mislete-vseki-den-po-minuta-za-balgariya-tova-ni-pravi-po-dobri", "text": "Председателят на ПГ на ГЕРБ и зам.-председател на партията Цветан Цветанов присъства на тържествената сесия на Общински съвет – Благоевград, посветена на 106-ата годишнина от освобождението на Горна Джумая. Заедно с него гости на събитието бяха народният представител от ГЕРБ-Благоевград и областен координатор на партията Даниела Савеклиева, кметът на Благоевград Атанас Камбитов, общински съветници, общественици и много граждани, съобщиха от пресцентъра на ГЕРБ. Цветан Цветанов призова присъстващите в залата на Драматичен театър „Никола Вапцаров” в Благоевград да мислят поне по една минута на ден за България, защото това ще ни направи по-добри. „Такива паметни дати като 5 октомври ни дават възможност да се връщаме към историята и героите, които с делата си ни завещаха да бъдем единни и да мислим за Майка България“, подчерта той. „Спомняйки си драматичните събития от 5 октомври, съхраняваме нашата идентичност, пазим историята, за да я предадем на поколенията след нас. Със своето дело освободителите на Пиринския край и връщането му в пределите на родината, ни дават пример как в името на една кауза мажем да се обединим, а днес повече от всякога имаме нужда от единение”, каза още в празничното си слово Цветан Цветанов. По време на тържествената сесия бяха отличени и жителите на Благоевград, допринесли за неговото развитие в различни сфери и области. Заедно с кмета на Благоевград Атанас Камбитов, председателят на ПГ на ГЕРБ Цветан Цветанов връчи наградите „Личност на годината” на 13 жители на Благоевград.", "date": "2018.10.05", "title": "Цветанов в Благоевград: Мислете всеки ден по минута за България, това ни прави по-добри"}
{"url": "https://www.faktor.bg/bg/articles/novini/svyat/mateo-salvini-yunker-unishtozhava-evropa", "text": "Италианският вицепремиер и министър на вътрешните работи Матео Салвини обвини председателя на Европейската комисия Жан Клод-Юнкер за това, че унищожава Европа, предава Reuters, цитирана от \"Фокус\". Салвини, който е лидер на кряйнодясната партия „Лига“ и подклажда едно все по-нарастващо евроскептично настроение в Италия, нападна Юнкер и еврокомисаря по икономическите въпроси Пиер Московиси. „Хора като Юнкер и Московиси провалиха Европа и нашата страна“, заяви той пред журналисти в Рим. Отговаряйки му часове по-късно, по време на посещение във Виена, Юнкер заяви: „Надявам се никога да не му се налага да почиства купчините с руини“. Иронията на председателя на Еврокомисията провокира бърз отговор от Салвини: „Обидите и заплахите, които пристигат ежедневно от Брюксел и от европейски бюрократи са невероятни и неприемливи“, заяви италианският вицепремиер. „Единствените руини, които ще трябва да чистя, са тези на красивата европейска мечта, унищожена от хора като Юнкер“. „Ще се радвам да построя една нова Европа с гласа на хората през май, аз работя единствено за доброто и бъдещето на италианския народ“, заяви Салвини по отношение на изборите за Европейски парламент догодина.", "date": "2018.10.05", "title": "Матео Салвини: Юнкер унищожава Европа"}
{"url": "https://www.faktor.bg/bg/articles/novini/svyat/tramp-mnogo-sam-gord-s-amerikanskiya-senat-za-tova-che-glasuva-s-da-za-nominatsiyata-na-sadiya-bret-kavano", "text": "Номинацията на президента Доналд Тръмп за пожизнения пост на върховен съдия Брет Кавано преодоля днес важна процедурна спънка - Сенатът на САЩ реши дебатите по кандидатурата му да бъдат съкратени и тя да бъде подложена на окончателно гласуване, предаде Ройтерс. Решението си Сенатът, където мнозинство имат републиканците, прие с 51 срещу 49 гласа. Окончателното гласуване за утвърждаването на номинацията се очаква още утре. Днешното решение, гласувано след едноседмично забавяне, за да може ФБР да разследва обвиненията за сексуални посегателства срещу Кавано, сочи, че кандидатурата му вероятно ще бъде утвърдена, отбелязва ДПА. Тръмп приветства решението на Сената номинациятна да бъде подложена на окончателно гласуване, предаде Асошиейтед прес. \"Много съм горд с американския Сенат, за това, че гласува с \"да\" за придвижване на номинацията на съдия Брет Кавано\", написа той в Туитър.", "date": "2018.10.05", "title": "Тръмп: Много съм горд с американския Сенат, за това, че гласува с \"да\" за номинацията на съдия Брет Кавано"}
{"url": "https://www.faktor.bg/bg/articles/borisov-balgarsko-uchilishte-v-odesa-ukrainski-kulturen-tsentar-v-sofiya-i-sme-si-dali-mesets-srok", "text": "Премиерът Бойко Борисов, вицепрезидентът на България Илияна Йотова, вицепремиерът Валери Симеонов и президентът на Украйна Петро Порошенко се включиха днес в тържеството, с което се отбелязва 160-тата годишнина от основаването на гимназията в Болград - Украйна. Борисов обяви, че скоро българско училище ще има и в Одеса. Той подчерта, че украинските граждани с български произход винаги ще са мост за сътрудничество между двете страни. „Договорихме се с кмета на Одеса и президента Порошенко да направим българско училище в Одеса и украински културен център в София“, каза Борисов. \"Българско училище в Одеса, украински културен център в София, и сме си дали месец срок. Това, което сме сложили в бюджета за догодина на Министерството на образованието, по 30 деца от гимназия \"Раковски\" на лагер на наша издръжка в София\",  добави Борисов. Той обяви още, че е взето решение 30 деца от Болградската гимназия да посетят София, а 5-има преподаватели от училището да преминат допълнителна квалификация в България. Тези дейности ще бъдат финансирани със средства от бюджета на българското министерство на образованието. Българският министър-председател Борисов припомни, че с решение на Министерския съвет от юни тази година е отпусната безвъзмездна финансова помощ в размер на 150 000 лв. за материално-техническо обезпечаване на учебния процес в гимназията в Болград. Вицепрезидентът Илияна Йотова също участва в отбелязването на юбилея на Болградската гимназия и получи почетния знак на училището. От своя страна Йотова връчи на директора на гимназията почетния знак на президента, както и литография с акростих на Георги Раковски, патрон на училището. „Историята на Болградската гимназия е част от историята на България. Много от борците за национално освобождение, идеолозите на национално-освободителните борби, строителите на току-що освободената България са преминали през тези класни стаи и техният дух още се усеща тук“, подчерта вицепрезидентът. В словото си Илияна Йотова се обърна специално към българските общности в Бесарабия с благодарност от името на българската държава за отстояване на българщината, запазване на българското самосъзнание и език. „Уважаеми сънародници, точно днес е времето да почетем паметта на онези, които преди 200 години дойдоха в тези земи, търсейки своята нова родина. Тук намериха своята малка България. Първото, което направиха нашите предци, е да съградят храм заради вярата. Веднага след това училище – преди 160 години, преди да имаме независима църква, те са знаели, че най-важното е образованието. Образовани хора, които ще осигурят просперитет“, отбеляза Илияна Йотова. По-рано днес премиерът Борисов се срещна в Одеса с президента на Украйна Порошенко, като в рамките на разговора подчерта, че съвместното отбелязване на юбилея на гимназията „Георги Сава Раковски“ е израз на споделянето и разбирането на двете страни за важността от съхраняване на езиковата и културната идентичност на българската общност в Украйна. По думите на Борисов, сме длъжни да използваме това приятелство, за да живеем по добре.  Борисов заяви още, че с украинския президент са обсъдили и перспективи за реализирането на конкретни инфраструктурни проекти. „Тези пътища ще направят тази свързаност, която е необходима и за бизнеса, стокооборота между двете страни се увеличава непрекъснато“, каза той. От своя страна Порошенко благодари за усилията на българското правителство по време на председателството на Съвета на ЕС в контекста на отношенията ЕС – Украйна, включително и за финансовата помощ за страната му: \"Заедно с България ще работим, за да могат нашите деца, които учат тук, да живеят в Европейския съюз. Тяхното образование ще бъде интелектуалният им принос. Вярвам , че Украйна ще бъде в Европейския съюз и че България ще е нашият адвокат и локомотив. Надявам се, че успешният диалог с нашите български приятели ще бъде добър пример и за други партньори\". Преди тържеството в Болградската гимназия Борисов и Порошенко направиха инспекция на ремонтиран участък на международния път Е87 Одеса – Рени. При посещението на българския премиер Борисов през май тази година в Киев Петро Порошенко пое ангажимент този участък в Болградска област да бъде ремонтиран. В тази част на страната живеят най-много украински граждани с български произход.", "date": "2018.10.05", "title": "Борисов: Българско училище в Одеса, украински културен център в София, и сме си дали месец срок"}
{"url": "https://www.faktor.bg/bg/articles/sv-sinod-ne-podkrepi-ruskoto-iskane-za-svikvaneto-na-sabor-za-ukrainskata-pravoslavna-tsarkva", "text": ". Св. Синод не подкрепи свикването на събор за Украинската православна църква. Това става ясно от решение на Св. Синод от заседание, проведено на 4 октомври. На своето редовно заседание Св. Синод на БПЦ-БП е разгледало писмо от 3 октомври на Московския и на цяла Русия патриарх Кирил, в което той уведомява за тревожните събития, свързани с църковния живот на каноничния диоцез на УПЦ-МП. „След като изслуша предложението на Пловдивския митрополит Николай и след проведено гласуване, Св. Синод реши да предостави писмото на Московския и на цяла Русия патриарх Кирил за разглеждане от специално създадената комисията по въпроса, свързан с църковния разкол на територията на Украйна, при Св. Синод на БПЦ-БП. ЗА горното предложение гласуваха: Българският патриарх Неофит, Сливенски Йоаникий, Великотърновски Григорий, Пловдивски Николай, Доростолски Амвросий, Западно - и Средноевропейски Антоний, Неврокопски Серафим, Русенски Наум, Старозагорски Киприан и Врачански Григорий. ПРОТИВ горното решение гласуваха: Ловчански Гавриил, Варненски и Великопреславски Йоан, Видински Даниил“, посочват от Св. Синод. Във връзка със същото писмо Св. Синод е изслушал устно предложение на Ловчанския митрополит Гавриил с проекторешение на Св Синод, което гласи: \"По въпроса за даване на автокефалия на УПЦ Св. Синод на БПЦ-БП счита, че е редно да бъде свикан Всеправославен събор, който да реши този въпрос\". ЗА предложеното от митрополит Гавриил решение са гласували: Ловчански Гавриил, Варненски и Великопреславски Йоан, Видински Даниил. ПРОТИВ са гласували гласуваха: Българският патриарх Неофит, Сливенски Йоаникий, Великотърновски Григорий, Пловдивски Николай, Доростолски Амвросий, Западно - и Средноевропейски Антоний, Русенски Наум, Старозагорски Киприан. С особено мнение по решението са: Неврокопски Серафим и Врачански Григорий. След проведеното гласуване Св. Синод не приема предложеното от митрополит Гавриил проекторешение за свикване на Всеправославен събор, които да реши въпроса за Украинската православна църква.", "date": "2018.10.05", "title": "Св. Синод не подкрепи  руското искане за свикването на събор за Украинската православна църква"}
{"url": "https://www.faktor.bg/bg/articles/damyan-iliev-zatvorihme-golyam-sklad-za-hrani-s-neizvesten-proizhod-v-silistra", "text": "Затворихме голям склад за храни с неизвестен произход в Силистра. Взели сме мерки, защото месата там може да са от Румъния и Украйна, където има африканска чума по прасетата. Всичко е иззето и от магазина, който е работил със склада. Няма да свършим с описването на цялата стока преди следобеда в неделя.. Това заяви изпълнителният директор на БАБХ д-р Дамян Илиев в предаването „Още от деня“ по БНТ. Бих посъветвал гражданите да си купуват храни само от магазините, които се контролират, каза още той.    „Никой няма възможност да влиза в склада, освен БАБХ и полицията. В момента в склада има полиция“, коментира д-р Илиев. По повод регулярните проверки на храните от БАБХ той посочи, че се проверяват 150 хил. обекта на територията на цялата страна. „Разполагаме с 100 екипа. Трябва да са по двама заради възможността от корупционни практики“, заяви Дамян Илиев. „Ако трябва да проверим всички обекти веднъж в месеца, трябва да проверяваме 30-50 на ден. Това е абсолютно невъзможно, за това се прави оценка на риска“, коментира той. По думите му най-често проверките констатират неустановен произход на храните, храни с изтекъл срок или неспазване на хигиената в предприятието. „Статистиката казва, че българинът харчи 30-40% от парите си за храна. Ако си позволим да не я контролираме, както трябва, това наистина е много лошо“, обяви Илиев. Попитан какъв е съветът му към гражданите, той посочи: „Бих ги посъветвал да си купуват само конвенционални храни от магазините, които се контролират. От големите и от малките магазини, има етикети. Купуването на яйца и мляко от улиците е опасно за здравето им“.   .", "date": "2018.10.05", "title": "Д-р Дамян Илиев: Затворихме голям склад за храни с неизвестен произход в Силистра"}
{"url": "https://www.faktor.bg/bg/articles/obshtestvo/zakon-i-red/krasimir-vlahov-stana-konstitutsionen-sadiya-ot-parlamentarnata-kvota", "text": "Депутатите избраха Красимир Влахов за нов конституционен съдия от парламентарната квота с общо 127 гласа “за” и 55 “въздържали се”. Влахов бе предложен от ГЕРБ и е единственият кандидат за мястото, след като този на БСП - Янаки Стоилов се отказа, защото според него вотът бил предрешен. Досега Влахов бе граждански съдия във Върховния касационен съд (ВКС). Преди това той бе председател на Гражданската колегия на ВКС и зам.-председател на целия съд. Той обаче напусна позицията след разваляне на отношенията му с шефа на съда Лозан Панов, който поиска оставката му, а рокадата приключи с тежък скандал между двамата. “Съзнавам високата отговорност, която току що ми възложихте и няма да отстъпя от нея”, обърна се Влахов към депутатите, след като бе избран.", "date": "2018.10.05", "title": "Красимир Влахов стана конституционен съдия от парламентарната квота"}
{"url": "https://www.faktor.bg/bg/articles/ikonomika/turizam/n-angelkova-sobstvenitsite-na-firmi-s-otnet-litsenz-nyama-da-mogat-da-rabotyat-v-turizma", "text": "\"Собствениците на фирми с отнет лиценз ще имат забрана за извършване на такава дейност и в качеството си на физически лица\", съобщи министърът на туризма Николина Ангелкова. \"Собствениците и управителите на туристически компании, чийто лиценз е бил отнет, няма да имат право да създават или управляват нова компания с такава дейност в период от три години\", обясни тя. \"С новите промени в закона, за да се избегнат подобни проблеми, са предвидени и декларации за физическо лице, за да се избегне едни и същи хора да създават нови фирми, които мамят клиентите. Ако един човек е бил управител или собственик на туристическа фирма с прекратена дейност и отнет лиценз да няма право в продължение на три години да работи във фирма със същия предмет на дейност и да учредява нова\", каза още министърът. \"Клиентите могат да проверят на сайта на министерството дали дадена компания е била санкционирана.  Регистърът е публичен, а компаниите с прекратени лицензи не са премахнати от него, а имената им са оцветени с червен цвят, за да се види, че те нямат право да извършват такава дейност. Включително и тези, които нямат застраховка, също са с отделен цвят\", каза Ангелкова. \"Въпреки студеното лято, туристическият сезон беше успешен. За трите летни месеца страната ни е посетена от 4,5 млн. туристи, което е увеличение от 3,6 на ст. 6,9 млн. чуждестранни туристи за първите 8 месеца на годината, което е почти 6% ръст. Очаква се ръст от около 5% и през септември. Като цяло най-много посетители идват от Румъния, Гърция и Германия, но има голямо увеличение на туристите от   Великобритания –около 20%, Украйна – 25%, САЩ  -ръст от 12%\", добави Ангелкова.", "date": "2018.10.05", "title": "Н. Ангелкова: Собствениците на фирми с отнет лиценз няма да могат да работят в туризма"}
{"url": "https://www.faktor.bg/bg/articles/ikonomika/biznes/finansovoto-ministerstvo-namali-prognozite-si-za-rastezh-na-ikonomikata", "text": "Икономиката на България ще нарасне през 2018-а и 2019-а година с по-слаби от досега очакваните темпове в резултат на по-сдържаната икономическа експанзия в рамките на Европейския съюз, се посочва в \"Есенната макроикономическа прогноза\" на Министерството на финансите. Въпреки очакваното по-бавно нарастване на БВП на ЕС в средносрочен хоризонт обаче, факторите, подкрепящи устойчивото развитие, се запазват, предава БНР. През първата половина на настоящата година БВП на България нарасна с 3,4% в реално изражение, при очакван годишен ръст от 3,9%, заложен в \"Пролетната прогноза\" на финансовото министерство. Въпреки благоприятното развитие при потреблението и инвестициите, низходящата динамика при износа доведе до по-нисък растеж на БВП и до ревизиране на очакванията за представянето на българската икономика през 2018-а година. Според есенните прогнози, министерството вече залага на икономически растеж от 3,6% през 2018-а година спрямо пролетната прогноза на министерството за ускоряване на икономическия растеж през тази година до 3,9%. За 2019-а година се очаква повишение на БВП с 3,7% вместо с 3,8%, като икономическата експанзия догодина ще бъде подкрепена от по-силните публични инвестиции и публично потребление. Министерството на финансите прогнозира, че крайното потребление ще нарасне с 4,8% през тази година, а растежът на инвестициите в основен капитал ще достигне 8,9 на сто. За 2019-а година се очаква ръстът на общите инвестиции в основен капитал да достигне 9,5%, като в същото време частното потребление ще запаси своя сравнително висок темп на растеж, но в сравнение с предходната година темпът леко ще се забави поради по-ограничено нарастване на заетостта. Износът догодина ще се повиши с 2,8% след очертаващото се по-слабо представяне през 2018-а година породено от влошената икономическа активност в Турция, която е сред основните търговски партньори на България, наред с някои временни ограничаващи фактори в търговията с други държави извън ЕС. Според есенния доклад на финансовото министерство, за цялата 2018-а година растежът на заетостта се очаква да възлезе на 0,6%, подкрепен от увеличеното търсене на труд в услугите и индустрията. Нивото на безработица ще се понижи до 5,4% и за първи път ще бъде по-ниско от историческия си минимум през 2008-а година. Високите нива на търсене на труд се очаква да продължат да бъдат съпроводени с ограничения от страна на предлагането. Това обуславя и очакваното забавяне в динамиката на заетостта в средносрочен хоризонт. Компенсацията на един нает ще се повиши до 8,4% през 2019-а година. Заедно със заложените увеличения на заплатите в сектор образование, както и нарастването на минималната работна заплата, положителен принос се очаква и по линия на планираните допълнителни разходи за труд в бюджетната сфера, отчита Министерството на финансите. Относно инфлацията, финансовото министерство очаква, че хармонизираните потребителски цени през тази година ще бъдат по-високи от заложените в пролетната макроикономическа прогноза. Ускорението на инфлацията се дължи на международните цени на енергийните стоки и на суровините. През целия прогнозен период международните цени на петрола ще бъдат по-високи в сравнение с очакванията от предходната прогноза. Министерството на финансите отбелязва, че основните рискове пред реализиране на есенната макроикономическа прогноза са свързани с развитието на външната среда, включително динамиката на международните цени. Финансовото министерство запазва непроменена прогнозата си за растежа на световната икономика с 3,9% през тази и през следващата година, но понижи прогнозира си за растежа на БВП на ЕС за 2018-а година до 2,1% (от 2,3% според пролетната прогноза) и за 2019-а година до 2,0% (от 2,1%).", "date": "2018.10.05", "title": "Финансовото министерство намали прогнозите си за растеж на  икономиката"}
{"url": "https://www.faktor.bg/bg/articles/vinprom-chernomorsko-zlato-v-pomorie-v-obyasnitelen-rezhim-sled-proverkata-na-agenitsiya-mitnitsi", "text": "Два дни след проверката на Агенция \"Митници\" във винпром \"Черноморско злато\" АД в Поморие от фабриката в открито писмо до медиите информираха за инспекцията на митничарите. Митничарите бяха във винзавода между 1-3 октомври 2018 г. \"През дългогодишната история на дружеството никога не е имало митнически и/или данъчни нарушения. През годините екипът на Черноморско злато АД е оказвал пълно съдействие на контролните органи при извършваните регулярни проверки. За последните три години дружеството е внесло над 25 млн. лева акциз и над 10 млн. лева ДДС\", гласи писмото от компанията за производство на вино. По време на пресконференцията за проверката при тях не е споменато за \"незаконни кранове\", пишат от винпрома и заявяват, че според тях изразът води към неверни внушения за незаконна дейност. От компанията обясняват специфичния технологочен процес на производството. Дестилационната колона е съоръжение, което служи за производство на дестилат от грозде, а не за съхранение на готова продукция. Колоните се ползват между 2 и 3 месеца в годината, в зависимост от изкупвателната кампания на грозде. Течността в тези съоръжения не е краен продукт, готов за консумация, а дестилат с алкохолно съдържание между 55 и 75%, обясняват от \"Черноморско злато\". Всяка дестилационна колона фабрично съдържа барета с пробно кранче. Това е технологично изискване за работа на колоната, пишат от винпрома и цитират официално писмо от производителя на съоръженията: \"Крановете на баретките на дестилационните инсталации, произведени и продадени на Черноморско злато АД, с размер ½\"\" са фабрично монтирани съгласно технологичните изисквания за работа на колоната\". Фирмата-производител е Бенковски Ко, София.", "date": "2018.10.05", "title": "Винпром \"Черноморско злато\" в Поморие - в обяснителен режим след проверката на Агениция \"Митници\""}
{"url": "https://www.faktor.bg/bg/articles/sport/globyavat-do-2000-lv-sportistite-s-doping", "text": "Спортистите, заловени с допинг, ще се наказват с глоба до 2000 лв., предвиждат приетите на второ четене текстове от Закона за физическото възпитание и спорта. Спортистите, които прилагат, използват или употребяват субстанции и методи, които са посочени в актуалния Списък на забранените субстанции и методи на Световната антидопингова агенция, се наказват с глоба в размер от 1000 до 2000 лв., а при повторно нарушение глобата е 3000 лв. Лицензираните спортни федерации също се наказват със санкция, когато на антидопинговите правила е извършено нарушение от спортист или длъжностно лице от националния отбор по време на лагер или на състезание, организирано от международната спортна организация. Глобата при първо нарушение е 1000 лв., при второ – 2000 лв., при трето – 3000 лв., и по 4000 лв. за всяко следващо нарушение. А ако антидопинговият контрол не се извърши, глобите за длъжностните лица от Антидопинговия център са в размер между 500 и 1000 лв. С новия законопроект се предвижда и глоба от 5000 до 10 000 лв. за лица, които извършват дейност, за която се изисква спортен лиценз, без да притежават такъв. При повторно нарушение санкцията е в размер на 15 000 лв.", "date": "2018.10.05", "title": "Глобяват до 2000 лв. спортистите с допинг"}
{"url": "https://www.faktor.bg/bg/articles/lavitsite-zapochvat-sreshtu-sasht-vav-vtorata-faza-ot-mondial-2018", "text": "Националките по волейбол на България започват срещу действащия световен шампион САЩ мачовете си от втората групова фаза на Мондиал 2018 в Осака. Двубоят е на 7 октомври (неделя) от 7.25 часа. Женският национален отбор ще играе в група \"F\" във втората фаза на световното първенство по волейбол за жени в Япония. Двубоите от тази група са в Осака, като съперници на българките ще бъдат още Русия, Тайланд и Азербайджан. Във втората фаза се формират две групи по осем тима, съответно \"Е\" и \"F\", като в едната попадат първите четири от класирането в групите \"А\" и \"D\", а в другата първите четири от групите \"B\" и \"C\". Всички отбори влизат в съответния поток с актива си от победи, загуби, геймово съотношение и точки, които са записани от първата фаза на шампионата. Следващата среща изправя волейболистките на България срещу Русия, като мачът е на 8 октомври (понеделник), в ранни зори от 4.40 часа. На 9 октомври отборите ще почиват. На 10 октомври \"лъвиците\" се изправят срещу Тайланд от 7.25 часа. Тимът завършва участието си в тази група с двубой срещу Азербайджан, който е в ранната утрин на 11 октомври в 4.40 часа.", "date": "2018.10.05", "title": "Лъвиците започват срещу САЩ във втората фаза от Мондиал 2018"}
{"url": "https://www.faktor.bg/bg/articles/biznesat-bie-trevoga-ima-nedostig-na-kvalifitsirani-rabotnitsi-investitsiite-se-srivat", "text": "Дефицитът на работещи в българската икономика се изчислява между 120 000 и 150 000 души. За това е необходим внос на работници - от българската диаспора, филипинци или виетнамци. При всички случаи можем да бъдем успешни на пазари, на които възнагражденията са по-ниски отколкото в България. Това коментира в ефира на Би Ти Ви новият шеф на БСК Радосвет Радев. По думите му страната ни е изправена пред срив на чуждите инвестиции. Радев се аргументира като даде няколко емблематични примера.  Турската \"Аджибадем\" напуска страната, \"Метро\" също преразглежда позициите си в България. Имаме едно \"знаме\", с което привличаме - това е плоският данък, както и образована и квалифицирана работна ръка и ниските възнаграждения. Това обаче вече не е вярно. Възнагражденията в България нарастват, и то значително. Работната ръка също не е толкова квалифицирана\", обясни шефът на КБС. \"Ще се внедряват агенти на ДАНС в стопанските структури - тези които са предприемачи, ще спрат да назначават нови хора, защото ще мислят, че са агенти\", предупреди още Радев. По думите му правителството и синдикатите са направили \"съглашение\" да вдигнат максималния осигурителен доход от 2600 на 3000 лева. Платецът на това нещо отсъства от сбирката, посочи Радев. \"Така се увеличава разходът за работодателя - някой прави сметката на друго място, на вас ви я носят само, за да я платите\", изтъкна той. Радосвет Радев съобщи, че Асоциацията на българските работодатели обмисля позиция по повод това решение.", "date": "2018.10.05", "title": "Бизнесът бие тревога: Има недостиг на квалифицирани работници, инвестициите се сриват"}
{"url": "https://www.faktor.bg/bg/articles/petak-13/za-parvi-pat-vrazkite-na-skripal-s-mi6-razkril-koruptsionna-shema-stigashta-do-blizkiya-na-putin-nikolay-patrushev", "text": "Кога за пръв път Скрипал започва да се съмнява в своята лоялност към съветските спецслужби? Как е вербуван от британското външно разузнаване МI6 и как е предавал информация за своите контакти: във Великобритания вчера (4 октомври 2018 г.) излезе от печат книгата на журналиста от ВВС Марк Ърбън \"Делото Скрипал\" (The Skripal Files), базирана на многобройни срещи и интервюта с бившия полковник от руското военно разузнаване (ГРУ) Сергей Скрипал през 2017 година.  Първата си задача в чужбина Сергей Скрипал получава през 1984 година в Малта, където работи под прикритието на аташе по културата и спорта. Той трябвало да открива предполагаеми агенти на чужди служби сред управляващите кръгове в Малта, а също така да издирва западни дипломати, военни или агенти, които да се опита да вербува. Скрипал прекарвал вечерите си в компанията на американски моряци и летци, които пристигали в Малта от базите в Южна Италия.  Както разказал на Ърбън, по това време се зародили първите му съмнения  \"С течение на времето това води до несъгласие, а след това и до бунт и преминаване на другата страна\", пише Ърбън. Връщайки се в щаб-квартирата на ГРУ, Скрипал все още е \"предан офицер\", макар и разстроен от политическите сътресения в Русия след падането на Берлинската стена и разпадането на социалистическия лагер.  Когато започва да се разпада и Съветският съюз, Скрипал се почувствал предаден от новите лидери на страната Михаил Горбачов и Борис Елцин, които той признава, че \"дълбоко презира\". Той дори разказал на Ърбън, че \"успял да избегне да даде клетва за вярност към РФ\". През 1992 година Скрипал подава оставка, с обяснението, че не \"приема новите руски демократи\" и не иска да служи на новото правителство, но искането му е отклонено. Вместо това му предложили работа в Париж, но мястото заел \"някой с по-големи връзки\". Тогава на Скрипал дават \"специално поръчение\" в Испания и през 1993 година след ускорен курс по испански, заедно със семейството си, той заминава за Мадрид, където се представял като \"секретар на посолството по науката и техниката\" В Испания Скрипал трябвало   които биха могли да потрябват в случай на война и именно там става мишена на MI6, което търси начин да проникне в ГРУ. През 1996 година, почти в края на мандата му в Мадрид, с него се запознава млад агент на британското разузнаване, представен в книгата под измисленото име Ричард Бегнел. Той се представял за бизнесмен от Гибралтар, занимаващ се с продажба на нефт, който търси бизнеспартньор в Русия. След толкова години в ГРУ Скрипал заподозрял, че новият му познат може да е шпионин, освен това той не искал да се свързва със САЩ и ЦРУ, но към британците се \"отнасял много положително\".   В края на краищата Бегнел разкрива картите и казва на Скрипал, че \"на един негов приятел в британското правителство\" ще му бъде много полезна информация за това какво действително се случва в Русия. Отговорът вече бил готов: по думите на Скрипал, в Мадрид той вече се замислял да живее в чужбина, да си създаде делови контакти, да спечели пари и след това, евентуално, да напусне ГРУ. Следващата среща на Скрипал с Бегнел е в хотелска стая, където той предава на британеца чертеж и описание на структурата на ГРУ. Така MI6 за пръв път от 30 години се сдобива с агент в руското военно командване  Срещите им след това са в явочна квартира, за всяка от които Скрипал получава по няколко хиляди долара. През 1996 година той се връща в Москва и става шеф на отдел \"Кадри\" в ГРУ, което го прави още по-ценен агент, тъй като сега той знае всичко за мисиите на разузнавачите от ГРУ в чужбина. Но в Москва става прекалено опасно да се използват традиционните методи за комуникация със свръзките, затова Скрипал се възползва от добрия стар шпионски начин - да пише с невидимо мастило. През 1997 година, когато съпругата му Людмила, сега покойница, заминава на почивка в Испания, Скрипал изпраща подарък за Бегнел - книга, чиито страници били изписани със скрити бележки.  По думите на Ърбън, жената на Скрипал не подозирала за секретното съдържание на книгата. В бележките си Скрипал съобщавал за агентите на ГРУ в Лондон, а също така за конфликтите между ГРУ и новосъздадената Федерална служба за сигурност (организацията, която наследява КГБ, разформировано след опита за преврат срещу Михаил Горбачов). Следващата година, пак чрез съпругата си, която отива на почивка в Малага, Скрипал предава още един изписан с невидимо мастило том. Според твърденията му, той използвал този начин за връзка с британското разузнаване само два пъти. През 1999 година, когато на политическия хоризонт се появява Владимир Путин, Скрипал напуска ГРУ, но остава полезен на британското разузнаване. През 2000 година в Малага Бегнел, който е повишен, запознава Скрипал с новата му свръзка - Стивън Джонс (името също е измислено), и той веднага се заема с работа - иска цялата известна на Скрипал информация за новия президент на Русия. Макар че Путин взема ФСС под своя личен контрол и е заповядал   Скрипал все пак намира начини да получава полезна информация. Той разказал на Ърбън, че се срещал с бившите си колеги и от тях получавал информация за един или друг от тях и как се развиват съдбите им. Скрипал успява да предаде на британците информация за системна коруцпия в щаб-квартирата на ГРУ, след кото дисциплината от съветските времена отслабва.  Той разкрива на MI6 личността на някои от офицерите, които извършвали покупки по завишени цени или измисляли фиктивни разходи, след което разпределяли \"спестените\" средства сред висшите офицери, които ги \"покривали\".   Британските власти използвали получената от Скрипал информация, за да вербуват офицер от ВМФ, който по-късно, през 2004 година е открит мъртъв след разпит от ФСС. Британското разузнаване смята, че Скрипал тогава избягва същата участ, защото на разпитите в Русия не споменава за  бившият директор на Федералната служба за сигурност и настоящ секретар на Съвета за сигурност на Русия и близък довереник и съюзник на Владимир Путин. След терористичните атаки в Ню Йорк на 11 септември 2001 година западните спецслужби рязко \"превключват\" към джихадистите и вътрешните събития в Русия остават далеч на заден план, а информацията на Скрипал интересува само шепа \"досадници\" от контраразунаването. Скрипал предава на Джонс информация чак до 2004 година по време на \"бизнес пътувания\" или на семейни почивки в Испания или Турция.  През октомври 2004 година Скрипал се срещнал в турския град Измир с Джонс и той му съобщил новината, че ФСС е арестувало и разпитало отдавнашния колега на Скрипал - вербуван от испанците служител на посолството в Мадрид. По-късно той е открит удушен във военна болница в Русия. Официална версия е самоубийство, но пръстите на разобличения агент били отрязани - ужасяващо предупреждение от ФСС. В MI6 се опасявали, че Скрипал също е под подозрение и му предложили да не се връща в Москва, а да бъде \"ексфилтриран\", като му е предложено убежище, но интуицията го подвела и той се върнал в Русия... Два месеца по-късно е арестуван и след таен процес през 2006 година е осъден за измяна на 13 години затвор.  През 2010 г. президентът Дмитрий Медведев го помилва, за да бъде разменен за руски агенти, задържани в САЩ, сред които бе и прословутата Анна Чапман. Размяната бе една от най-големите от края на Студената война. Четирима агенти в Русия бяха разменени с 10, задържани от ФБР. По-късно Скрипал е бил пратен във Великобритания. По време на разговорите си с Ърбън, Скрипал няколко пъти му казвал, че се страхува за живота си, когато книгата излезе.  \"Това е заради Путин. Разбирате ли, ние се боим от Путин\", казал той, имайки предвид не само себе си, но и хората от разузнаването. **** Още един щрих към портрета на Сергей Скрипал са разговорите му с Марк Ърбън по повод окупацията на Крим, и политиката на Путин. В книгата си Ърбън пише, че Скрипал подкрепял анексирането на Крим и се отнасял пренебрежително към украинците, които наричал \"просто овце, които имат нужда от добър овчар\".", "date": "2018.10.05", "title": "За първи път връзките на Скрипал с МI6 – разкрил корупционна схема, стигаща до близкия на Путин - Николай Патрушев"}
{"url": "https://www.faktor.bg/bg/articles/obshtestvo/ulitsata/bashta-ubi-17-godishnata-si-dashterya-v-slivensko-i-se-samoubi-ostavi-predsmartno-pismo", "text": "62-годишен мъж от с. Брястово е причинил смъртта на 17-годишната си дъщеря и след това се е самоубил. Това съобщиха от ОД на МВР-Сливен. Сигналът е подаден около 14.00 часа на 4 октомври в РУ-Нова Загора. От проведените процесуално-следствени действия е установено, че мъжът е причинил смъртта на 17-годишната си дъщеря, след което се е самоубил. Полицейските служители при огледа и извършване на следствените действия са намерили предсмъртно писмо. За случая е уведомена Окръжна прокуратура-Сливен. Образувано е досъдебно производство.", "date": "2018.10.05", "title": "Баща уби 17-годишната си дъщеря в Сливенско и се самоуби, остави предсмъртно писмо"}
{"url": "https://www.faktor.bg/bg/articles/obshtestvo/zakon-i-red/mladen-marinov-osem-dushi-sa-zadarzhani-sled-aktsiite-v-dvete-onkobolnitsi", "text": "\"8 души са задържани за съпричастност към организирана престъпна група след акциите в две болници за онкологично лечение\",  съобщи вътрешният министър Младен Маринов. Вчера антимафиоти влязоха в столичната Хематологична болница „Йоан Павел\" и в благоевградската „Свети Мина\" заради съмнения за злоупотреба с медикаменти за лечение на пациенти. Разследващите проверят колко болни са настанени, колко лекарства са изписани за деня и колко са приложени. Проверява се и цялата документация и наличностите, за да се установи по каква схема са източвани лекарствата. Подозренията на разследващите са за съществуването на организирана престъпна група за нелегална търговия с онколекарства, които са изписвани за болни, лекуващи се в двете болници. \"От вчера се провеждат процесуално-следствени действия, съвместно с ГДБОП, по неутрализиране на организирана престъпна група. - От колко време върви проверката? - Тези разследвания са дълги ,няколко месеца - важното е да завършат с резултат. Към момента има задържани осем лица , които са съпричастни, предстои да видим към колко от тях ще бъдат повдигнати обвинения\", каза още министър Маринов.", "date": "2018.10.05", "title": "Младен Маринов: Осем души са задържани след акциите в двете онкоболници"}
{"url": "https://www.faktor.bg/bg/articles/obshtestvo/ulitsata/zhertvite-pri-tragediyata-kray-svoge-stanaha-19", "text": "Жертвите на жестоката автобусна катастрофа край Своге станаха 19. Преди дни в университетската болница \"Света Анна\" е починал 61-годишен мъж. В реанимацията на болницата все още е неговата съпруга, предава Нова телевизия.  Тежкият инцидент стана на 25 август. Тогава пълен с пътници автобус излезе от пътя и се падна върху асфалтова площадка под нивото на пътното платно на изхода на града. Разследването на фаталното произшествие продължава. Към момента единственият обвиняем е шофьорът на автобуса, който е на свобода под гаранция.", "date": "2018.10.05", "title": "Жертвите при трагедията край Своге станаха 19"}
{"url": "https://www.faktor.bg/bg/articles/obshtestvo/zakon-i-red/hvanaha-shofyor-na-uchenicheski-mikrobus-s-1-1-promila-alkohol", "text": "47-годишен мъж е возил ученици под влиянието на алкохол, съобщиха от ОДМВР – Смолян. Днес сутринта служители на РУ – Мадан спират за проверка училищен микробус в село Оряховец. Установено е, че шофьорът превозвал децата под влиянието на алкохол. След проверка е установено, че мъжът бил с 1,1 промила. Съставен му е акт за установяване на административно нарушение.", "date": "2018.10.05", "title": "Хванаха шофьор на ученически микробус с 1,1 промила алкохол"}
{"url": "https://www.faktor.bg/bg/articles/7-klasnitsi-v-predinfarktno-sastoyanie-sled-upotreba-na-energiyni-napitki", "text": "Двама ученици от Враца са закарани в прединфарктно състояние в МБАЛ ''Христо Ботев\". Причината - прекомерна употреба на енергийни напитки. Едното от момчетата, на което му е прилошало в училище е ученик в седми клас, съобщава Zovnews.com. Момчето е застинало, спряло е да говори и е започнало да се бие по гърдите. От училището са извикали линейка, а по-късно е станало ясно, че непълнолетният е изпил 10 енергийни напитки, а по всяка вероятност е пушил и трева. Още на следващия ден втори ученик е бил в прединфарктно състояние и отново се е наложило да бъде извикана линейка. Момчето е в осми клас със слухов апарат. На него му е прилошало със същите симптоми, след като е изпил повече от 2 литра тонизираща напитка, модификация на Кока-Кола. Учителите коментираха, че родителите трябва да разговарят с децата си, особено в тази възраст. Навсякъде около училищата се продават свободно енергийни напитки и никой не може да спре децата да си ги купуват.  Дали обаче дилърите на дрога имат свободен достъп до \"плячката\" си, това може да отговори единствено полицията, която, както знаем, от директора на Областното управление има много засилен контрол около училищата.", "date": "2018.10.05", "title": "7-класници влязоха в болница в прединфарктно състояние"}
{"url": "https://www.faktor.bg/bg/articles/neochakvano-vuchich-podkrepi-sporazumenieto-atina-i-skopie-za-novoto-ime-na-makedoniya", "text": "Президентът на Сърбия Александър Вучич обяви, че подкрепя споразумението между Гърция и Македония, съобщи МКД. Според Вучич споразумението е добро и важно за двете страни. През миналата седмица гражданите на Македония гласуваха на референдум за одобряването на споразумение. То бе подкрепено от над 90% от гласуващите, но не събра нужната избирателна активност. Според него Македония трябва да смени името си, за да започне преговори с ЕС. Според Вучич гласът на гражданите не трябва да бъде пренебрегван. Той заяви, че Сърбия няма да се меси във вътрешните работи на Гърция и Македония. „Народът на Македония взе ясно решение и аз няма да го игнорирам“, заяви Вучич, като пожела успех и на двете страни.  Според Вучич Македония и Гърция са братски държави.", "date": "2018.10.05", "title": "Неочаквано Вучич подкрепи споразумението на Атина и Скопие за новото име на Македония"}
{"url": "https://www.faktor.bg/bg/articles/zhan-klod-yunker-ima-risk-ot-voyna-na-balkanite", "text": "Председателят на Европейската комисия Жан-Клод Юнкер отправи днес предупреждение във Виена за риск от война в района на Западните Балкани, ако ЕС остави да изчезнат надеждите за присъединяване към ЕС на страните от този район, предаде АФП.         Ако отнемем на Западните Балкани перспективата за присъединяване, ние ще видим там това, което вече видяхме през 90-те години, и то несъмнено по-скоро рано, отколкото късно, предупреди Юнкер, намеквайки за кървавите конфликти в района през онзи период.         Той призна, че пътят за евроинтеграция на тези страни все още е дълъг и \"недостатъчният\" им напредък не позволява да се предвижда присъединяване \"преди 2025 г.\" най-рано.         Но ЕС трябва \"да се заеме интензивно\" със Западните Балкани  и да не позволява да се роди идеята, че \"ние не сме сериозни по отношение на перспективите за присъединяване\", докато някои страни членки не крият колебанията си, подчерта Юнкер.         \"Почвата е все още податлива\" за военни стълкновения в този район, посочи Юнкер.         Председателят на ЕК желае ЕС да предложи на страните от тази зона \"икономическо пространство, в което те ще могат да се развиват, отчасти по същия начин, както когато ще бъдат членки един ден\".         Юнкер подчерта обаче, че \"всички гранични конфликти трябва да бъдат решени преди всякакво присъединяване\", така че да не се \"внася в ЕС нестабилност, идваща от Западните Балкани\".         ЕС започна преговори за присъединяване със Сърбия и Черна гора; Албания и Македония на този етап трябва да се задоволят със статут на страни кандидатки, до който се надяват да достигнат Босна и Косово, припомня АФП.", "date": "2018.10.05", "title": "Жан-Клод Юнкер: Има риск от война на Балканите"}
{"url": "https://www.faktor.bg/bg/articles/predlozhili-na-skripal-da-zhivee-v-sasht-toy-otkazal", "text": "Британските служби предложили на Сергей Скрипал да заживее в Съединените американски щати с друга самоличност, но той отказал. Това разкри журналистът от Би Би Си Марк Ърбън, който написа книга за аферата „Скрипал“, предаде Sputnik. Бившият руски агент и неговата дъщеря Юлия бяха отровени в началото на месец март в Солсбъри с „Новичок“, но оцеляха атаката. Лондон обвини руските силови структури. Британците пазят местоположението на Скрипал в тайна. Службите предложили на Сергей и Юлия да заживеят в САЩ или друга англоговореща страна, но двамата отказали. Британските служби се чувствали виновни, защото не са успели да защитят Скрипал и неговата дъщеря. Имало е индикации, че нещо подобно може да се случи, защото преди години Скрипал разкрива имената на руски шпиони на западното разузнаване. Руският президент Владимир Путин го нарече „предател“. Сергей и Юлия Скрипал не могат да се върнат в дома си в Солсбъри, така че на дневен ред стои въпроса къде ще живеят. Марк Ърбън, който е запознат прекрасно със случая, разкри, че двамата руснаци поддържат контакт със своите приятели. Те гледали телевизия, ползвали интернет, и комуникирали предимно с електронни писма.", "date": "2018.10.05", "title": "Британските служби предложили на Скрипал да живее в САЩ, той отказал"}
{"url": "https://www.faktor.bg/bg/articles/novini/svyat/sasht-shte-dostavya-oshte-iztrebiteli-f-35-na-izrael-v-otgovor-na-ruskata-sistema-s-300", "text": "САЩ са решили да доставят на Израел още нови изтребители от пето поколение Ф-35 във връзка с предоставената от Русия на Сирия зенитно-ракетна система С-300, съобщават руските медии. Това трябвало да демонстрира решимостта на САЩ и Израел да поддържат операциите на израелските военновъздушни сили над Сирия, въпреки засилването на сирийската противовъздушна отбрана. Президентът на САЩ Доналд Тръмп е разпоредил незабавно прехвърляне на изтребители Ф-35 в Израел в отговор на доставката в Сирия на руски ракети С-300, съобщи израелския портал DEBKA. Изтребителите ще бъдат прехвърлени от намиращи се в бойна готовност подразделения на ВВС на САЩ. Решението е било взето в отговор на нарасналата заплаха за израелските въздушни операции срещу ирански обекти в Сирия заради укрепването на противовъздушната отбрана на Сирия от страна на Русия. Първата американска ескадрила Ф-35 ще бъде изпратена във военновъздушна база в Саудитска Арабия, която се използва от САЩ. Отбелязва се, че доставката на американски изтребители в Близкия изток показва решимостта на САЩ и Израел да поддържат операциите на израелските военновъздушни сили над Сирия, въпреки засилването на руската противовъздушна отбрана и присъствието на С-300 на територията на Сирия, предаде News.bg. Решението за предоставяне на противовъздушни системи С-300 беше взето от Русия в отговор на действията на Израел при инцидента с руския разузнавателен самолет Ил-20, който беше свален по погрешка от сирийската противовъздушна отбрана.", "date": "2018.10.05", "title": "САЩ  ще доставя още изтребители Ф-35 на Израел в отговор на руската система С-300"}
{"url": "https://www.faktor.bg/bg/articles/erdogan-anatemosa-es-idva-krayat-mu", "text": "В интервю за телевизионния канал TRT World турският президент Реджеп Ердоган заяви, че вижда много знаци за близкия край на Европейския съюз. Той дори пожела този край да се случи възможно най-скоро, за да може Турция да начертае собствената си посока, предава Канал 3.  \"Годината е 1963, после 2018 – все още ни бавят. Няма такава жестокост. Страни, които в нито една област не могат да бъдат сравнявани с нас, са членове на ЕС. Изтъкват ни критериите от Копенхаген, ние сме ги изпълнили, но други, които изобщо не са се доближили до тях, сега са членове на ЕС.  В нашия процес повечето от страните не бяха членки, а аз присъствах на срещите на върха, говорил съм с френския президент Ширак, с германския канцлер Шрьодер. А когато на власт дойдоха Саркози и Меркел, лидерските срещи бяха премахнати. Отворихме и затворихме много глави, но не ни дадоха шанс да продължим и процесът спря. Тогава за какво говорим, какви преговори, кой да преговаря?“, попита Ердоган в ефир.  Според него по отношение на Турция няма никакви индикации, че вратата на ЕС е отворена, а се предлагат някакви по-специални условия. По време на последната сесия на ООН в Ню Йорк той е разговарял с редица европейски лидери и настоял да спрат взаимно да се уморяват.  \"Ако ще ни приемате, приемете ни, ако не, кажете ни да вървим по пътя си и вие продължавайте по своя. Но те нямат умора. И на Меркел казах същото. Но те не смеят да кажат в прав текст, че не ни искат. А ние можем да предложим на ЕС много полезни неща“, посочи турският лидер.  Запитан може ли Турция да защити цялостта на ЕС, той заяви, че никога Анкара не си е поставяла за цел разкъсването на съюза.  \"Колкото е по-силен ЕС, толкова и ние бихме били по-силни. Ние можем да допринесем твърде много, ЕС също може за страната ни. Ако се ползва тази логика, медиите ще публикуват чудесни заглавия. Ние обаче сме длъжни да приемем решението на нашите 81 милиона жители“, намекна президентът за възможен референдум по въпроса за членството в ЕС.  Според него народът му трябва да свиква с референдумите, тъй като има европейски държави, в които допитвания се провеждат по 2-3 пъти годишно, а новата система на управлението му предвиждала и това.", "date": "2018.10.05", "title": "Ердоган гневен: Брюксел не иска Турция в ЕС, но съвсем скоро идва краят му"}
{"url": "https://www.faktor.bg/bg/articles/shefat-na-sos-vav-finalniya-variant-gradinkata-na-sv-sedmochislenitsi-shte-izglezhda-po-korenno-razlichen-nachin", "text": "Имам уверението, че във финалния вариант градинката на „Св. Седмочисленици” в столицата ще изглежда по коренно различен начин. Това каза в предаването „Лице в лице” по bTV председателят на Столичния общински съвет Елен Герджиков.  В момента е сиво на фона на сиво, няма как да го оценим, заяви той, като допълни, че ще изглежда различно с градска мебел и озеленяване. Според него определени политически сили правят опити да използват един незавършен ремонт като политически асансьор, за да привлекат вниманието върху себе си. Лесно е да отидеш на строителна площадка и да посочиш определени дефекти, коментира той. Герджиков подчерта, че през 2013 г. е направен е направен архитектурен конкурс и в комисията са участвали множество архитекти. Те са класирали на първо място архитектурното студио, което в момента осъществява проекта. Още на това ниво, когато няма работен проект, но има идейни проекти, ясно е записано – предвижда се подмяна на асфалтовата настилка в градинката на „Св. Седмочисленици” с бетонни павета в 3 нюанса, категоричен беше Елен Герджиков. Ремонтът на „Граф Игнатиев” е с цена около 240 – 250 евро на кв. м, каза още той.   По думите му в началото на ноември трамваят би трябвало да бъде пуснат. Има известно забавяне поради проблеми с инфраструктурата отдолу и поради дъждовете в началото на лятото, призна председателят на СОС. Крайният срок за завършването на цялата зона е краят на март. До края на ноември – началото на декември, докато времето позволява, ще се прави нещо, а през зимата дейностите ще бъдат преустановени. Има време до края на март да се поправят всички неща и тогава ще ги гоним за всеки ден, за всеки квадратен метър, за всеки лев, каза още шефът на СОС.", "date": "2018.10.05", "title": "Шефът на СОС: Във финалния вариант градинката на „Св. Седмочисленици” ще изглежда по коренно различен начин"}
{"url": "https://www.faktor.bg/bg/articles/novini/svyat/the-wall-street-journal-islyamska-darzhava-zaplashi-da-ekzekutira-dve-duzini-detsa-i-zheni-otvlecheni-ot-siriya", "text": "Близкоизточната терористична организация „Ислямска държава“ заплаши да забави офанзивата на правителствените войски на президента на Сирия Башар Асад, като екзекутира пленници, съобщава американското издание The Wall Street Journal. От редакцията поясняват, че джихадистите предупреждават, че ще убият повече от две дузини деца и жени, отвлечени в югозападната част на Сирия, ако правителството в Дамаск не спре настъплението си срещу терористите в региона.  Видео, чиято достоверност не може да бъде потвърдена, показа по-рано тази седмица екзекуцията на една от жените, за които се предполага, че са отвлечени от провинция Ас-Суейда.", "date": "2018.10.05", "title": "The Wall Street Journal: \"Ислямска държава\" заплаши да екзекутира \"две дузини деца и жени\", отвлечени от Сирия"}
{"url": "https://www.faktor.bg/bg/articles/novini/svyat/premierat-borisov-150-hilyadi-leva-sa-veche-v-smetkite-na-bolgradskata-gimnaziya", "text": "150 хил. лв. за материално-техническо оборудване са вече в сметките на Болградската гимназия. Това каза премиерът Бойко Борисов по време на празненствата за 160-ата годишнина от създаването на Болградската гимназия, предаде \"Фокус\". Борисов използва възможността да честити и Международния ден на учителите. Министър-председателят каза още, че преди да дойде на празника с президента на Украйна Петро Порошенко са инспектирали пътя Одеса – Рени.  „Те дават сграда за училище в Одеса, ние даваме сграда за украински културен център в София“, посочи премиерът. Борисов уточни, че в новия бюджет е заложено по 30 деца от гимназия „Г. С Раковски“ да идват на лагер в България и пет учители от училището да се подготвят в страната. Премиерът Бойко Борисов благодари на двете български делегации, че са заедно на празника. Той преотстъпи думата си на вицепрезидента Илияна Йотова, която също присъства на събитието.", "date": "2018.10.05", "title": "Премиерът Борисов: 150 хиляди лева са вече в сметките на Болградската гимназия"}
{"url": "https://www.faktor.bg/bg/articles/novini/balgariya/direktorat-na-interpol-e-otveden-za-razpit-vednaga-shtom-e-katsnal-v-kitay", "text": "Първият директор на Международната организация на криминалната полиция (Интерпол) от Китай - Мен Хунвея, е разследван от Пекин, съобщава електронното издание на вестник The South China Morning Post. 64-годишният служител, който също е заместник-министър в Министерството на обществената сигурност, е „отведен\" за разпит от страна на дисциплинарните власти, „веднага щом е кацнал в Китай\" миналата седмица, твърди източник на изданието. Още не е ясно защо се провежда разследване срещу Мен Хунвея или къде точно се води. По-рано френската полиция съобщи, че започват издирването на директора на Интерпол, след като съпругата му е подала сигнал. На свой ред от самата организация поясниха, че са наясно с докладите за „предполагаемото разследване“ и подчертаха, че въпросът засяга компетентните органи във Франция и Китай. Генералният секретар на организацията, а не Хунвея, отговаря за ежедневното управление на Интерпол. „Централата на Генералния секретариат на Интерпол няма да коментира повече\", заключиха от организацията. Официалното лице бе последно видяно във Франция на 29 септември, съобщиха полицейски източници. Нито Министерството на обществената сигурност, нито външнополитическото ведомство в Китай отговориха на молбите за коментар на информацията.", "date": "2018.10.05", "title": "Директорът на Интерпол е отведен за разпит веднага щом е кацнал в Китай"}
{"url": "https://www.faktor.bg/bg/articles/tramp-izrigna-sreshtu-soros", "text": "Президентът на САЩ Доналд Тръмп заяви, без да привежда доказателства, че жените, притиснали сенатор републиканец в асансьор, за да протестират срещу номинацията на съдия Брет Кавано за Върховния съд, са били \"платени от Сорос и други\", предаде ДПА, цитирана от БТА. \"Твърде невъзпитаните кресливи жени в асансьора са професионалистки, които само гледат как да злепоставят сенаторите. Не се хващайте не това! И също, погледнете всичките професионално изработени значки с имената им. Платени от Сорос и други. Това не са значки, изработени в мазето от любов!\", написа Тръмп в Туитър и добави хаштаг \"#Troublemakers\" (\"Смутители\"). Повече от 300 души бяха арестувани край сградата на Капитолия вчера по време на протести срещу Кавано, който беше обвинен от три жени в сексуални посегателства, съобщиха местни медии.", "date": "2018.10.05", "title": "Тръмп: Кресливи жени, платени от Сорос, протестират срещу номинацията на Кавано"}
{"url": "https://www.faktor.bg/bg/articles/bivsh-zam-vanshen-ministar-se-sdobi-s-2-godishna-uslovna-prisada", "text": "Специализираният наказателен съд даде 2 г. условно с 4-годишен изпитателен срок на бившия заместник-министър на външните работи в кабинета \"Борисов\" 2 Христо Ангеличин. Съдът прие за доказано повдигнатото му обвинение в безстопанственост и му наложи наказание, съобщава прокуратурата.  Кумулативно съдът наложи и наказание „глоба“ в максималния за това деяние размер- 5 000 лв. Христо Ангеличин бе предаден на съд с обвинителен акт на СГП на 15.01.2018г. за неупражняване на достатъчен контрол върху дейността на подчинените му дирекции в министерството по процедурата за закупуване на телефонни централи в 12 задгранични представителства на България. Престъпното му поведение е причинило значителни щети на Министерството на външните работи в размер на 419 934,29 лв. Адвокатът на Ангеличин Христо Ботев каза пред \"24 часа\", че с клиента му ще обжалва присъдата, тъй като тя е несправедлива и незаконосъобразна.", "date": "2018.10.05", "title": "Бивш зам.-външен министър се сдоби с 2-годишна условна присъда"}
{"url": "https://www.faktor.bg/bg/articles/prokuraturata-razbihme-grupa-targovtsi-na-smart", "text": "Не става въпрос за разследване в болници, а за разследване на конкретни служители, които са извършили отделни деяния. Културно бих ги нарекъл лоши практики. Това каза на пресконференция зам.-главният прокурор и ръководител на Специализираната прокуратура Иван Гешев по повод съвместните проверките на спецпрокуратурата и ГДБОП за злоупотреба с лекарства. Събрани са доказателства за 7 лица. До края на деня предстои привличането им като обвиняеми за организирана престъпна група. За мен, вероятно и за обществото тези практики не са тайна. Факт е обаче, че по това дело за първи път ще се види как лекарства, предназначени за онкоболни не стигат до тях, а се изнасят от лечебните заведения и се реекспортират, заяви Гешев. Той обясни, че са използвани СРС-та, проследено е движението на лекарствата. Всичко това е търговия с живота на хората. Резултатът е, че се се източва Здравната каса, това са нещо като търговци на смърт, търгува се с живота и с бъдещето на хората, те не получават животоспасяващи лекарства. Някои лица на гърба на здравната система и на живота на хората реализират печалба, изкарват пари на гърба на умиращи хора, подчерта шефът на Специализираната прокуратура. Според мен се касае за някакъв системен проблем. Ние сме крайният вариант - трябва да има превантивна дейност, не става само с наказателна репресия. Наблюдаващият прокурор Лидия Манолова уточни, че е установено, че групата е функционитала от пролетта на на 2017 година до вчера. Става въпрос за две специализирани болници – Йоан Павел в София и Свети Мина в Благоевград. На този етап са задържани лекари, лица, които посредничат, организаторът на престъпната група и посредникът, който осъществява връзката, която има лиценз за реекспорт. Имена няма да споменаваме на този етап, заяви Манолова. Една от схемите е – лекарствата се внасят в България, предоставят се на специализираните онкоболници. Медикаментите не могат да бъдат придобити по друг начин. Заплащат се от Здравната каса, лекари в тези болници вливат тези лекарства на онкоболни, след което се записват в регистри. Установихме, че лекарства не са вливани, но са изписани. Установено е, че срещу името на пациенти е записана, дата, партиден номер, количество и т.н., но вливане не е имало, обясни наблюдаващият прокурор. Втора схема – подмяна на такива лекарства от външни лица със съдействието на лекари и други медицински лица. Това е ставало чрез уговорки и сериозни парични суми срещу услугите, добави Манолова. Предстои да се установи съдържанието на иззетите лекарства. Назначени са експертизи. Съмненията са, че те не са оригинални лекарства, а са придобити по друг начин, посочи наблюдаващият прокурор. Манолова уточни, че от задържаните 7 души двама са лекари, а другите са лица, които са съдействали. Стана ясно, че сред обвиняемите е управителят на на една от болниците. Организираната престъпна група има ръководител, който намира посредници, които достигат до лекари и до медицински работници и осъществяват престъпната дейност, заяви Манолова. Разследването продължава. Възможно е и други лица да бъдат привлечени като обвиняеми, каза още наблюдаващият прокурор.", "date": "2018.10.05", "title": "Прокуратурата: Разбихме група търговци на смърт"}
{"url": "https://www.faktor.bg/bg/articles/novini/balgariya/borch-ot-2-leva-prepana-obshtestvenata-televiziya-na-bsp", "text": "Неплатена сметка в размер на 2 лева и 63 стотинки се оказа фатална за новата \"обществена\" телевизия на БСП. Заради тази незначителна сума бе отложено разглеждането на документите за издаването на регистрация от СЕМ на телевизията на столетницата. Днес \"Българска свободна медия\" ЕООД - дружеството, което подаде документи за регистрация на Българска свободна телевизия, изпрати удостоверение, издадено от НАП, с което показва, че няма задължения към държавата, съобщиха от партията. Оттам допълват, че дружеството е внесло всички необходими документи за регистрация на телевизията и в случая не се касае за липса на документ. На 27 септември лично лидерът на БСП Корнелия Нинова внесе в СЕМ документи за регистрация на партийната медия. Предвижда се от 31 декември да започне излъчването 24-часова програма по сателит и кабел.", "date": "2018.10.05", "title": "Борч от 2 лева препънал \"обществената\" телевизия на БСП"}
{"url": "https://www.faktor.bg/bg/articles/rezhimat-na-putin-se-krepi-na-krazhbi-i-koruptsiya", "text": "42-годишният украински режисьор Олег Сенцов, който излежава 20-годишна присъда за тероризъм в Русия и от почти пет месеца е в гладна стачка, е номиниран за престижната награда на Европарламента \"Сахаров\". В негова подкрепа се провеждат акции по цял свят. Например пред руското посолство във Франция - в тамошната щафетна гладна стачка ежедневно участват културни дейци и обществени деятели. Един от тях е американско-френският писател Джонатан Лител, автор на романа \"Доброжелателните\" и носител на наградата \"Гонкур\". В интервю на Жана Немцова той говори за съдбата на Сенцов, за руското общество и за режима на Путин. Вие публично се застъпвате в подкрепа на Олег Сенцов. Много политици се обръщат към руските власти с молба за неговото освобождаване. Президентът Макрон разговаря с Путин, Ангела Меркел също. Но нищо не помага. Защо? Мисля, че тук става дума за политическата цена. Путин смята, че цената за освобождаването на Олег Сенцов вътре в Русия ще бъде по-висока, отколкото извън страната, ако той позволи Сенцов да умре. Целта на нашите акции е да повишим цената за смъртта на Олег Сенцов. Досега тази цена не е достигнала толкова високо ниво, че да застави Путин да го освободи. Сега във Франция започна нова инициатива - символична щафета. Аз участвах в нея на 20 септември. В течение на 24 часа някой провежда гладна стачка пред сградата на руското посолство. Вярвам, че Макрон направи всичко, което можеше. По мои информации действията на Париж не са дали резултат. Сега руснаците казват, че обсъждат въпроса с украинците. Никой не знае дали това е истина, или тактически ход за печелене на време. Мисля, че за Путин е важно да не се покаже слаб, да не отстъпи на исканията на Запада. Те отидоха в Англия и отровиха Скрипал с \"Новичок\" в Солсбъри пред очите на целия свят. Все едно искаха да кажат: \"Абе я си...!\". А щом са способни на това, надали ги е грижа за умиращия в затвора Олег Сенцов. Ако Олег Сенцов не прекрати гладната стачка и ако не го освободят, ще умре. Той показа своята воля да стигне докрай. Но всички преговори и опити за намиране на решение се провалиха. През 2014 беше анексиран Крим, започна и войната в Донбас. Всичко това поляризира руското общество и културните дейци. Има писатели като Алиса Ганиева, които подкрепят Сенцов. Има и такива като Захар Прилепин - преди той беше против режима, а след 2014 обяви, че Путин е реализирал всички негови мечти от 1990-те. Културата няма нищо общо с политическите възгледи. Вече съм писал за това. В определени кръгове на нацисткия режим е имало високо културно ниво. В обкръжението на Путин също има блестящи умни хора, които са уверени, че режимът е велик. Не искам да навлизам в подробности, защо са се променили Прилепин или Лимонов. Всеки си има своите трагични истории. Ясно е, че когато Путин окупира Крим, той изпълни мечтата на много руски националисти. Проектът \"Новороссия\" беше още по-впечатляващ за тези хора. В Русия Путин създаде цял един свят, който в много отношения е нереален и по това прилича на комунизма. А на много хора фантастиката им харесва повече от реалността. (...) Повечето руснаци са щастливи да седят в кафенетата, да пият еспресо, да играят видеоигри в прекрасните паркове със свободен интернет, изградени от московския кмет. Те са доволни от своя прекрасен буржоазен живот - с техните прекрасни жилища, обзаведени с мебели от Икеа. Тези хора не обръщат внимание на политиката. Те са напълно доволни от всеки режим, който им осигурява минамален доход, комфорт, безопасност и право на пътувания. Това беше сделката между средната класа и Путин. Аз не виждам никакво политическо явление, което да събуди интереса на хората, освен Навални. Хората просто предпочитат да не надигат глава. И тази апатия е много по-сериозно явление, отколкото хората като Захар Прилепин. Руските власти активно засилиха цензурата, в това число и в областта на културата. Хората се оказват в ситуация, в която е невъзможно да работят в страната, ако не поддържат властта. Как се отнасяте към тези, които в името на творческата си работа, сътрудничат на властите? В такава система, при която болшинството е апатично, всеки взима сам своето решение. Историята на сталинизма го потвърждава. Единиците, които се изправят открито срещу режима, завършват със самоубийство - като Манделщам. А болшинството мълчи - както навремето Булгаков и Пастернак. Някои пък сътрудничат открито на режима и вярват във величието му - като Станиславски и Маяковски. Докато не се надигне реално масово движение, отделни хора няма да жертват живота си. Това е рационално и аз го разбирам. Важно е обаче да се знае, че засилването на цензурата е проява на слабост. Силните режими нямат нужда от цензура. Винаги съм казвал, че путиновият режим е изключително крехък. Но той няма да рухне изведнъж, защото няма основание за това. Той е изграден въз основа на кражби и корупция. Системата е лоялна към Путин, защото той разрешава кражбите. Това е неговата фунция. За разлика от комунизма, тези хора нямат никаква реална идеология. Вместо нея има някакви отломки - малко болшевизъм, малко сталинизъм, малко национализъм и малко православие. Всъщност, така изглежда една мафиотска система - когато цялата страна се смята за собственост. Путин видя какво стана с Янукович. Видя колко бързо се разпадат режимите в други страни. И той се страхува от това. А напрежението се засилва. Колкото по-лоша става ситуацията, толкова по-силно той залага на отвличащи вниманието фактори като Крим, Донбас, Сирия. Съществуват много хипотези защо Русия нахлу в Сирия през 2015 година. От една страна това беше отговор на натиска на Запада. Но от друга страна, според мен, за Путин беше важно да изпрати послание към руснаците: \"Вижте какво става, когато предизвиквате своите управници. Вижте колко далеч сме готови да отидем.\"", "date": "2018.10.05", "title": "Режимът на Путин се крепи на кражби и корупция"}
{"url": "https://www.faktor.bg/bg/articles/novini/balgariya/zapali-se-svarzochen-sklad-v-natsionalniya-voenen-universitet-vasil-levski", "text": "Запали се свързочен склад в неизползваем учебен корпус на Националния военен университет „Васил Левски“ във Велико Търново.  Получило се е силно задимяване, но няма пострадали курсанти или студенти.  „Пожарът е овладян, няма нанесени сериозни материални щети“, съобщи за „Хоризонт“ на БНР Пламен Иванов, началник на противопожарната служба във Велико Търново.  Вероятната причина за инцидента е късо съединение в електрическата инсталация.", "date": "2018.10.05", "title": "Запали се свързочен склад в Националния военен университет „Васил Левски“"}
{"url": "https://www.faktor.bg/bg/articles/poroshenko-kam-borisov-balgariya-e-raketata-za-izstrelvane-na-ukrayna-v-es", "text": "България е ракетата за изстрелване на Украйна към ЕС! Това заяви президентът на Украйна Петро Порошенко в Болград. Днес там се чества 160-годишнината на българското училище \"Г.С. Раковски\". Тържеството събра българския премиер Бойко Борисов, вицепрезидента Илияна Йотова и държавния глава на Украйна. В речта си президентът Порошенко напомнил, че първият ректор на Софийския университет Александър Теодоров - Балан е завършил тук, както и генерали и други видни интелектуалци. Преди него премиерът Борисов обеща финансова помощ за прочутата гимназия. 150 000 лв., които ще отдели българската държава, за създаването на  лингвистични кабинети. По-късно българският премиер и украинският президент направиха инспекция на ремонтиран участък на международния път Е87 Одеса – Рени. При посещението на Бойко Борисов през май тази година в Киев Порошенко пое ангажимент този участък в Болградска област да бъде ремонтиран. В тази част на страната живеят най-много украински граждани с български произход. Премиерът Борисов е на двудневно посещение в Украйна. В личния си фейсбук профил той написа:  \"С президента Петро Порошенко направихме инспекция на ремонтирания участък на международния път Е-87 Одеса – Рени. Обновеният път дава възможност за по-бързо и лесно пътуване между България и Украйна.\"", "date": "2018.10.05", "title": "Порошенко към Борисов: България е ракетата за изстрелване на Украйна в ЕС"}
{"url": "https://www.faktor.bg/bg/articles/avtomobil-se-vryaza-v-grupa-hora-v-berlin", "text": "Автомобил се вряза в група хора в централния берлински квартал „Шарлотенбург“, след което се удари в сграда, съобщава столичният ежедневник Die Berliner Zeitung. По данни на изданието при инцидента са пострадали най-малко шестима души. Причината за катастрофата вероятно са здравословни проблеми на водача, няма основания да се говори за терористична дейност, поясниха от полицията. Уточнява се, че превозното средство е ударило хора, които са били в заведение. Най-малко двама души са пострадали сериозно и са настанени в болница.", "date": "2018.10.05", "title": "Автомобил се вряза в група хора в Берлин"}
{"url": "https://www.faktor.bg/bg/articles/nakazvat-dvama-sluzhiteli-na-letishte-sofiya-zaradi-nehaystvo", "text": "Двама служители на летище София са предложени за наказания след извършена проверка в Главна дирекция \"Гранична полиция\" за недопуснат на аерогарата виетнамски гражданин, съобщиха от МВР. На 21 септември около 16.30 часа с полет от Дубай пристигат двама виетнамски граждани с положени в паспортите еднократни български визи тип С - с разрешен срок на пребиваване 8 дни. При граничната проверка е установено, че те не могат да обосноват целта на пребиваване и да покрият условията на планирания престой. На основание на Закона за чужденците им е отказано влизане. Двамата са оставени да изчакват обратен полет в помещение за недопуснати на Терминал 1. Паспортите им са задържани. На 23 септември те са закарани до Терминал 2, за да бъдат подготвени за обратен полет. Единият от виетнамците е напуснал зоната за отговорност на пункт \"Аерогара София\" през незаключен служебен вход. Той скоро е задържан. Образуваното по случая досъдебно производство е докладвано в Софийската районна прокуратура, според която не са налице основания за повдигане на обвинение на виетнамския гражданин. На 26 септември двамата виетнамци са изведени от България с полет за Дубай. Извършената по този случай проверка е приключила с предложение за налагане на дисциплинарни наказания - на командира на отделение, оставил без надзор виетнамския гражданин. Същият служител е имал задължението да заключи служебния вход, през който е преминал пътникът. За неупражнен контрол и е предложен за дисциплинарно наказание и началникът на смяната. Миналия месец служител на летището беше уволнен заради случай с липса на паспортна проверка на пътници от Ливан. През март пътниците на полет от Париж, изпълняван от авиокомпания \"България ер\", бяха допуснати на територията на страната без задължителната гранична и паспортна проверка. През юли пък не беше проверен частен самолет, кацнал от Габрово и отлетял впоследствие за Гърция.", "date": "2018.10.05", "title": "Наказват двама служители на летище \"София\" за слаб контрол и нехайство"}
{"url": "https://www.faktor.bg/bg/articles/rusiya-otnovo-pompi-muskuli-do-6-7-godini-prashta-kosmonavti-na-lunata", "text": "Съвсем скоро - след около 6-7 години, Русия ще разполага с транспортна система, с която да изпраща космонавти на пилотирани полети в орбита около Луната. За това ще се използват познатите от десетилетия кораби \"Союз\", монтирани върху ракетата от ново поколение \"Ангара\". Това заяви пред журналисти ръководителят на \"Роскосмос\" - бившият руски вицепремиер Дмитрий Рогозин, съобщава \"Дневник\". Според него изчисленията за такъв вариант без нов модел космически кораб са на инженери от ракетно-космическата корпорация \"Енергия\". Рогозин напомни, че в момента единствено Русия разполага с технология да изпрати хора в Космоса. \"САЩ планират експедиции, но нямат материална част, ние имаме материална част, но не планираме самостоятелни експедиции. Ако те създадат своя транспортна система, ще разберат, че е невъзможно самостоятелно да летиш до лунна орбита без резервна система. \"Роскосмос\" има възможност да лети още сега.\" Той сподели още, че държавната компания не бърза да вземе решение за програма за \"усвояване на окололунното пространство, а в бъдеще - и дълбокия Космос\". Предпочитаме ситуацията на неопределеност, за да разкрием реалните намерения на партньорите ни, допълва Рогозин. Първият старт на ракета \"Ангара\" е през 2014 г., а вторият трябва да се състои от космодрума в Плесецк, който е под командването на министерството на отбраната. Проектът включва три вариант - леката \"Ангара-1.2\", средната \"Ангара-А3\" и тежката \"Ангара-А5\" Центърът \"Хруничев\", където се произвеждат тези ракети, сключи тази година договор за 12 от тежките \"Ангара\". Следващият полет на \"Ангара-А5\" е планиран за 2019 г., а до 2027 г. за обновяване на орбиталната система на Русия ще са необходими поне 27 такива ракети. Към 2023-2024 г. в Омск трябва да е готово серийно производство на модули за \"Ангара\". Тежката ракета е способна да извежда в орбита до 38 тона полезен товар.", "date": "2018.10.05", "title": "Рогозин помпи мускули: Само Русия има технология да изпрати хора в Космоса (ВИДЕО)"}
{"url": "https://www.faktor.bg/bg/articles/izbraha-krasimir-vlahov-za-konstitutsionen-sadiya-ot-kvotata-na-parlamenta", "text": "Красимир Влахов е новият конституционен съдия от квотата на парламента. Той бе избран със 137 гласа “за“ , а 55 депутати се въздържаха, предаде БНР. Влахов беше подкрепен от депутатите от ГЕРБ, “Обединени патриоти\", ДПС и \"Воля\" от БСП се въздържаха. След избора Влахов заяви: “Съзнавам високата отговорност, която току що ми възложихте и няма да отстъпя от нея“. До избора обаче депутатите преминаха пред спорове за прозрачността, Цветан Цветанов от ГЕРБ даде за пример процедурата по избора и посъветва президентството: “Никой в момента не знае каква е процедурата за избора на Конституционен съдия, който ще бъде направен от президентската институция. Призовавам президента на страната - нека бъде много по-внимателен, да наблюдава внимателно какви са процедурите и прозрачността, която проявява българския парламент и се надявам, че той ще направи подобни обсъждания“, заяви Цветанов. Председателят на правната комисия Данаил Кирилов попита депутатите от БСП:  “Защо оттеглихте кандидатурата на Янаки Стоилов, защо за втори път отмъщавате на един прекрасен юрист, на един прекрасен конституционалист“, попита Кирилов.  Цветан Цветанов анализира действията на социалистите и посочи, че липсата на състезателно начало е предизвикано от липсата на подходяща кандидатура за номиниране “защото вие искахте да заложите на партийната си кандидатура г-н Янаки Стоилов, който аз уважавам изключително много като парламентарист и българския парламент загуби едни достоен депутат от това, че предпочетоха вас пред него“, посочи Цветанов. Депутатът от БСП Крум Зарков реагира: “Доц. Янаки Стоилов оттегли своята кандидатура с думите “в уреден мач не играя. Прав е, той не заслужава да го използвате по начина, по който го използвате, той освен голям парламентарист е голям конституционалист и ще продължава да върши една не по-малко важна работа, от работата от тази на конституционен съдия, а именно преподавател по право в Софийски университет. Тежеше на мястото си и тук, но не сте вие, които решавате кой ще издигнем и как, просто се чувствам омерзен“, коментира Зарков. Колегата му от БСП Валери Жаблянов коментира:  “Не мога да разбера принципа, по който разсъждават част от колегите, че ако всички не се строят зад физкултурника - няма да има упражнения на двора“. Излъченият от парламента конституционнен съдия ще се закълне в Конституционния съд на 13-и ноември, заедно с още трима нови съдии. Двама номинирани и избрани от върховните съдилища и едни, номиниран от президента.  Влахов подчерта пред журналисти в парламента, че най-важната и отговорна задача е стриктно да изпълнява Конституцията и да пази върховенството на закона: „Съдия, избран за член на КС, не може да направи друго изявление, освен това, което се съдържа в клетвата при встъпването като член на този орган, а именно – да пази върховенството на Конституцията, което съм обещал да правя, и разбира се, ще правя. Благодаря ви“. На въпрос как ще коментира изказванията на левицата, че изборът му е предрешен, съдия Влахов посочи: „Аз имах случай, още преди няколко дни при изслушването ми и след изслушването ми в комисията по правни въпроси, да заявя единствено, че това, което е в моята воля и възможности, е да приема предизвикателството и да се постарая да се представя достойно, с което се надявам да съм се справил. Другото е извън мене“. Тази година Конституционният съд трябва да бъде попълнен с още трима съдии поради изтичане на мандати – един съдия от квотата на президента и двама – от квотата на съдебната власт. Пред народните представители Влахов разви свои виждания за тълкувателната дейност на Конституционния съд и за индивидуалната конституционна жалба. По мнението на Влахов, би могло да се помисли да се даде възможност и на съдилищата да подават жалби в Конституционния съд. В момента в 22 членки на Евросъюза има индивидуална конституционна жалба, а в 6, сред които и България – няма. По-рано остър сблъсък между ГЕРБ и БСП беляза процедурата по избора на конституционен съдия от квотата на парламента.", "date": "2018.10.05", "title": "Избраха Красимир Влахов за конституционен съдия от квотата на парламента"}
{"url": "https://www.faktor.bg/bg/articles/v-bryuksel-umuvat-kakvo-da-predlozhat-na-tramp-za-da-izbegnat-targovskiya-konflikt", "text": "Министри от Европейския съюз обсъдиха какво да предложат на САЩ, за да се намали напрежението в търговията и да се избегне конфликт за митата, който може да удари европейските автомобили, предаде \"Ройтерс\". През юли президентът на САЩ Доналд Тръмп се съгласи да отстъпи от заплахата за 25% вносни мита за европейските коли, докато САЩ и Европа обсъждат премахването на търговските бариери, включително митата за индустриалните стоки. Австрия, която е ротационен председател на Съвета на ЕС, представи документ преди днешната среща на министрите, в който се предлага страните от ЕС да се съгласят фокусът в трансатлантическите разговори да бъде регулаторното сътрудничество, пише \"Дневник\" То може да включва споразумение, че всяка страна признава като достатъчни стандартите за безопасност на другата, що се отнася до автомобилите, фармацевтичните продукти и медицинските изделия. Например един предпазен колан, който покрива стандартите на ЕС, може да се продава в САЩ и обратното. По думите на германския министър на икономиката Петер Алтмайер срещата в Инсбрук се състои в \"много, много трудна международна обстановка\". \"Времето изтича. Трябва да побързаме\", настоя Алтмайер. \"Работим за споразумение, което покрива възможно най-много индустриални стоки. Това нашата ясна позиция.\" Френският държавен министър Жан-Батист Лемуан предупреди, че е всяко трансатлантическо споразумение ще бъде ограничено, подчертавайки, че селскостопанските продукти няма да бъдат включени. Той заяви, че ЕС може да сключва всеобхватни търговски споразумения само със страни, които са подписали Парижкото споразумение за климата, от което Тръмп се отказа. \"Трябва да има съгласуваност между климата, ангажиментите към околната среда и търговските ни ангажименти\", подчерта министърът.", "date": "2018.10.05", "title": "В ЕС умуват какво да предложат на Тръмп, за да избегнат търговския конфликт"}
{"url": "https://www.faktor.bg/bg/articles/zhurnal-sarbiya-izprati-organizatora-na-karvaviya-chetvartak-v-makedoniya-da-povliyae-na-izborite-v-bosna-i-hertsegovina", "text": "Най-малко 10 служители на сръбското разузнаване и сили за сигурност са изпратени от Белград в Босна и Херцеговина, където ще се опитат да повлияят на резултатите от изборите в неделя. Сред тях е и Горан Живалиевич, сочен като един от основните организатори на „кървавия четвъртък“ – 27 април 2017 г., когато бе щурмувана сградата на парламента в Скопие, отбелязва близкото до кръговете на ВМРО-ДПМНЕ електронно издание „Република“, като се позовава на статия в босненския вестник „Журнал“. Съгласно разпространената информация, трима от общо десетимата изпратени вече са получили дипломатически статут в Босна и Херцеговина.  Скопското издание припомня, че Живалиевич работеше в дипломатическото представителство на Белград в Скопие в продължение на няколко години. По данни на македонските служби той е сред инициаторите на миналогодишното нападение в Събранието. От материалите на службите става ясно, че целта на неговата дейност в Скопие е боила „да промотира руската политика и Груевски, но и да се бори срещу влизането на Македония в НАТО“.", "date": "2018.10.05", "title": "„Журнал“: Сърбия изпрати организатора на „кървавия четвъртък“ в Македония да повлияе на изборите в  Босна и Херцеговина"}
{"url": "https://www.faktor.bg/bg/articles/obshtestvo/zakon-i-red/osaden-dozhivot-za-zhestoko-ubiystvo-iska-50-000-leva-ne-mu-osigurili-kulturni-meropriyatiya", "text": "Осъден на доживотен затвор за жестоко убийство пожела обезщетение от 50 000 лева, защото зад решетките не му били осигурени културни и информационни мероприятия, съобщи \"Дарик\". 37-годишният Назъм Азис предяви претенция за 10 000 лева от Министерството на правосъдието, и по-конкретно от ареста в Хасково и затворите в Стара Загора, Пловдив и Пазарджик, където е пребивавал за различни периоди. От Главна дирекция „Изпълнение на наказанията“ пък поиска още 40 000 лева заради нечовешко и унизително отношение от администрациите на същите ведомства. Азис твърди, че това станало причина да преживее гняв, яд, безсъние, болка, дискомфорт, загуба на вяра в държавността, загуба на развитие, нежелание за живот. От представените пред Административния съд в Пазарджик документи обаче е видно, че са му предоставяни вестници, имал е достъп до книги от библиотеките на местата за лишаване от свобода. Можел е също така да си пазарува от затворническата лавка. В Стара Загора имал и достъп до кабелна телевизия. В общите мероприятия обаче не можел да участва, тъй като е осъден на доживотен затвор. В Пазарджик пък му позволявали да посещава клуба по интереси и да играе шах, табла, карти. С тези мотиви съдия Георги Видев отхвърли исковете като неоснователни. Освен това те се оказаха изтекли по давност. Лишеният от свобода е осъден да плати разноските по делото, както и по 100 лева на ресорните министерство и дирекция. Азис излежава наказание за жестоко убийство на таксиметровия шофьор Димитър Янакиев край Хасково през юни 2006 година. С негов съучастник наели таксито, а по-късно трупът на водача е намерен в лозе с огнестрелна рана във врата. Колата му пък е открита опожарена на около километър от мястото. През годините зад решетките обаче не спира да съди Главна дирекция „Изпълнение на наказанията“. Преди около година заведе и спечели дело, защото директорът на затвора не изпратил негови писма до Европейския съд за правата на човека и главния прокурор Сотир Цацаров.  Преди това атакувал тъмничната администрация, защото надзиратели не го пуснали до лавката.  Азис стана известен и с „голия си протест“ в Старозагорския затвор срещу отказа на тамошни служители да го заведат на сексолог.", "date": "2018.10.05", "title": "Осъден доживот за жестоко убийство иска 50 000 лева, не му осигурили културни мероприятия"}
{"url": "https://www.faktor.bg/bg/articles/obshtestvo/razsledvat-oshte-bolnitsi-za-zloupotrebi-s-lekarstva-za-onkobolni", "text": "Специализираната прокуратура и ГДБОП разследват и други болници за злоупотреби с лекарства за онкоболни, както и за злоупотреби с животоспасяващи лекарства за пациенти с други заболявания. Междувременно продължава разследването на две от големите лечебни заведения у нас. Очаква се днес разследващите да огласят повече информация за акцията си. Знае се, че болниците се разследват за злоупотреби с лекарства за онкоболни. Документация е иззета от хематологичната болница „Йоан Павел” в столицата и от онкоболницата „Св. Мина” в Благоевград. Съмненията на разследващите са за търговия на черно с медикаменти за раковоболни пациенти. От столичното лечебно заведение отказаха коментар.", "date": "2018.10.05", "title": "Разследват още болници за злоупотреби с лекарства за онкоболни"}
{"url": "https://www.faktor.bg/bg/articles/obshtestvo/zakon-i-red/12-godini-po-kasno-sadat-zasedava-po-deloto-alabin", "text": "Съдът заседава по делото за сградата на улица „Алабин”.  Заради срутена колона през 2006 г. се стигна до падането на сградата и смъртта на 26-годишната Деница Ченишева и 24-годишната Петрина Христова. Ход на делото беше даден 10 години след трагичния инцидент. От тогава досега съдът няколко пъти проведе заседания, на които разпитва свидетели.", "date": "2018.10.05", "title": "12 години по-късно: Съдът заседава по делото \"Алабин\""}
{"url": "https://www.faktor.bg/bg/articles/obshtestvo/ulitsata/stolichani-izlizat-na-protest-sreshtu-fandakova-zamestnikat-krusev-gi-prizova-da-sa-tarpelivi", "text": "Днес започват първите протести срещу столичния кмет Йорданка Фандъкова заради ремонта на ул. „Граф Игнатиев“ и новия облик на градинката около църквата „Св. Седмочисленици“. Демонстрациите се планират да започнат в 12 ч. пред Столична община.  Зам.-кметът по транспорта Евгени Крусев заяви, че ако са налице проблеми с качеството след ремонта на ул. „Граф Игнатиев“, плочките ще се пренаредят. Пред БТВ той призова столичани да са търпеливи. Крусев коментира подигравките в социалните мрежи по повод ремонтите и за пореден път подчерта, че те още не са завършени.  Точно след като бяха премахнати огражденията, в социалните мрежи излязоха снимки от ремонта, които показват некачествена работа от страна на изпълнителя на проекта и надзорниците. Обяснението на Йорданка Фандъкова за вида на улицата преди дни бе, че предстои фугиране на дупките около трамвайните релси. Същевременно в сряда тя каза, че изпълнителят на проекта „Джи Пи Груп“ може да получи глоба от над 1 млн. лв. заради качеството на ремонта.", "date": "2018.10.05", "title": "Столичани излизат на протест срещу Фандъкова, заместникът ѝ Крусев ги призова да са търпеливи"}
{"url": "https://www.faktor.bg/bg/articles/obshtestvo/d-r-daritkova-problemite-v-zdraveopazvaneto-ne-tryabva-da-se-politizirat-a-da-se-tarsyat-nadpartiyni-resheniya", "text": "Проблемите в здравеопазването не трябва да се политизират, а да се търсят за тях надпартийни решения, обяви шефката на парламентарната здравна комисия и депутатка от ГЕРБ Даниела Дариткова в студиото на предаването „Тази сутрин“ по Би Ти Ви. Коментарът й бе във връзка с предстоящото внасяне на трети вот на недоверие срещу правителството от БСП за сектор здравеопазване.  „Има сериозни проблеми в управлението и режимите на здравеопазването. Имаме много тежко състояние на общиснктие болници“, каза депутатът от БСП Георги Михайлов. Според него най-големият дефект в здравеопазването е, че управляващите предлагат допълнително наливане на средства в една неработеща система. „Ние аргументи не сме видели. Вотът е нормална практика. Не вярвам да се свали правителството. Ако целта на един вот е дебат, предлагам да дебатираме в здравната комисия, а не в пленарната зала“, посочи Дариткова.  Тя попита и каква алтернатива предлага БСП за здравеопазването. На въпроса Михайлов й отвърна: „БСП и гражданите искат промяна там, където се хвърлят 9 млрд. лв., от които половината излизат от джоба на хората“.", "date": "2018.10.05", "title": "Д-р Дариткова: Проблемите в здравеопазването не трябва да се политизират, а да се търсят надпартийни решения"}
{"url": "https://www.faktor.bg/bg/articles/yunkerv-nadyavam-se-prez-noemvri-da-ima-sporazumenie-za-brekzit", "text": "Председателят на Европейската комисия Жан-Клод Юнкер заяви, че е изцяло съсредоточен върху успешното  завършване на преговорите за Брекзит и се надява през ноември да има споразумение, предаде Ройтерс, цитирана от БТА.     Според дипломатически източници преговарящите на ЕС за Брекзит са на мнение, че споразумението за условията на раздялата между съюза и Великобритания е \"много близо\". Това е сигнал, че е възможно в момента да се върви към компромис по най-проблемния въпрос - за бъдещето на ирландската граница.     \"Преговорите не са лесни, защото не можем да не бъдем критични, че получаваме разнопосочни сигнали от Лондон\", каза Юнкер в реч пред австрийския парламент. \"На правителствено равнище във Великобритания има многогласен хор и ние се опитваме да сглобим парчетата. . .  за да могат да се превърнат в мелодия\", каза той.     Председателят на ЕК заяви, че се надява този месец Европейският съвет да постигне \"достатъчен напредък\", за да може през ноември да има споразумение.     Великобритания и ЕС се опитват да финализират навреме за двете лидерски срещи на съюза - на 17-18 октомври и 17-18 ноември, споразумението за Брекзит, както и споразумение за отношенията след британското излизане от съюза.", "date": "2018.10.05", "title": "Юнкер: Надявам се през ноември да има споразумение за Брекзит"}
{"url": "https://www.faktor.bg/bg/articles/novini/balgariya/e-zaharieva-vse-oshte-na-balkanite-ima-predizvikatelstva-otvoreni-vaprosi-mezhdu-chast-ot-sasedite", "text": "\"Историята не трябва да бъде наше ограничение, а да носи поуките, спомените и да ни предпазва от бъдещи грешки, да бъде наш учител\", заяви вицепремиерът и министър на външните работи Екатерина Захариева днес по време на интерпарламентарната конференция \"Трансформирането на региона на Западните Балкани - парламентите за ролята и бъдещето на процеса на присъединяване към ЕС\", организирана от Народното събрание и Европейският парламент. Форумът е част от събитията, посветени на водещия приоритет на Българското председателство на Съвета на Европейския съюз и е в рамките на Програмата за подкрепа, която Европейският парламент оказва на парламентите от процеса на присъединяване. Екатерина Захариева отбеляза, че основният мотив и двигател за истинско помирение, свързаност, реформи в нашия регион, е европейската перспектива. Тя посочи, че без подкрепата на партиите, на националните парламенти и на Европейския парламент няма как да се случи нито една реформа. \"Имаше задръжка за разширяване предвид многото предизвикателства, с които се сблъсква ЕС, а и Западните Балкани се бяха уморили и от това да бъдат отлагани във времето и да нямат ясна перспектива за пътя напред\", припомни Захариева.  Тя изрази задоволство, че за шест месеца тези задръжки вече са се превърнали в ясно разбиране от страна на ЕС, че без страните на Западните Балкани да бъдат членове на ЕС, когато са готови, няма как европейският проект да бъде цялостно завършен, а в страните от Западните Балкани все повече се чува не за умора от реформи, а за това кой ще успее да приложи необходимите реформи за членство и кой по-бързо ще стане член на ЕС. \"Все още в нашия регион, на Балканите, има предизвикателства, отворени въпроси между част от съседите, има много реформи, които трябва да се случат, а в част от страните от ЕС има необходимост да ги убедим, че наистина държавите от Западните Балкани трябва да бъдат членове на ЕС и това е възможно да се случи чрез изпълнение на реформите\", посочи външният министър.", "date": "2018.10.05", "title": "Е. Захариева: Все още на Балканите има предизвикателства, отворени въпроси между част от съседите"}
{"url": "https://www.faktor.bg/bg/articles/novini/balgariya/dps-kritikuva-kabineta-za-uvelichavaneto-na-tavana-na-pensiite", "text": "По-скоро страхлив и предпазлив, отколкото справедлив е подходът на властта на увеличаване на тавана на максималната пенсия. Този заяви депутатът от ДПС Хасан Адемов в кулоарите на парламента. Таванът на пенсиите засяга до 65 000 пенсионери, поясни той и попита защо изобщо не се обсъжда отпадане тавана на пенсиите. Важна част от дискусията за пенсиите е дали ще се подпомогнат пенсионерите от очаквания ценови шок. В партията му обмислят да предложат преизчислението на пенсиите да не е от 1 юли, а от 1 април. Така всички пенсионери ще получат увеличение, което да покрие част от поскъпването на енергоносителите.", "date": "2018.10.05", "title": "ДПС критикува кабинета за увеличаването на тавана на пенсиите"}
{"url": "https://www.faktor.bg/bg/articles/novini/balgariya/protestirashti-opitaha-da-nahluyat-v-sgradata-na-stolichna-obshtina", "text": "Протестиращи срещу некачествените ремонти се опитаха да нахлуят в сградата на Столичната община, предаде репортер на bTV. Един човек е бил арестуван, като в отговор на това останалите протестиращи направиха жива верига пред сградата. Те настояват за лична среща с кмета Йорданка Фандъкова. Недоволството им прерасна и в гневни изблици и беше разбита оградата на строителния обект до общината. Причина за протеста станаха резултатите от ремонтите на ул. „Граф Игнатиев” и градинката пред църквата „Св. Седмочисленици”. Според протестиращите и двата ремонта са извършени некачествено и без зачитане на околната градска среда. От общината обясниха, че е рано да се правят такива заключения, тъй като проектът все още не е завършен.", "date": "2018.10.05", "title": "Протестиращи опитаха да нахлуят в сградата на Столична община"}
{"url": "https://www.faktor.bg/bg/articles/novini/svyat/bivshiyat-makedonski-premier-nikola-gruevski-otiva-v-zatvora-za-dve-godini", "text": "Бившият премиер на Македония Никола Груевски беше осъден на две години затвор, съобщава БГНЕС. Присъдата е потвърдена от Апелативния съд в Скопие. Груевски беше обвинен за противозаконно закупуване на луксозен автомобил „Мерцедес“ за 600 хил. евро с бюджетни средства. По т.нар дело „Танк” консерваторът Груевски се явява подбудител, а извършител е бившият зам.-министър на външните работи Гьоко Поповски, който получи 6 г. и 6 м. затвор. Съдът постанови в срок от 15 дни двамата обвиняеми да заплатят щетите, които са нанесли на държавния бюджет. По делото \"Танк\" е обвинена и бившият министър на вътрешните работи Гордана Янкулоска, процедурата срещу която се води отделно поради рискова бременност. Според присъдата Груевски е оказал влияние на другите двама обвиняеми, като поискал от Янкулоска МВР да купи мерцедеса, а тя от своя страна подтикнала Поповски при покупката да даде предпочитание на определена фирма.", "date": "2018.10.05", "title": "Бившият македонски премиер Никола Груевски отива в затвора за две години"}
{"url": "https://www.faktor.bg/bg/articles/novini/svyat/izchezna-shefat-na-interpol", "text": "Френската полиция е започнала разследване във връзка с изчезването на президента на Интерпол Мън Хунвей, съобщават световни агенции. Според френски медии с Хунвей е изгубен контакт от седмица, откакто е пътувал за родната си страна Китай. Сигналът за изчезването на 64-годишния е подаден от съпругата му, с която той живее в Лион. Мън Хунвей замени на поста генерален секретар на Интерпол Роналд Ноубъл през ноември 2016 г. Централата на Интерпол е в Лион.", "date": "2018.10.05", "title": "Изчезна шефът на \"Интерпол\""}
{"url": "https://www.faktor.bg/bg/articles/novini/svyat/germaniq-sy-o-obwini-rusiq-w-kiberataka", "text": "Германското правителство обвини Русия, че стои зад масирана кибератака, извършена миналата година, предаде ДПА. Според федералното правителство има \"голяма вероятност, граничеща със сигурност, зад кампанията на ЕйПиТи28 да стои руската служба за военно разузнаване ГРУ\", заяви днес в Берлин правителственият говорител Щефен Зайбертm предаде БТА. ЕйПиТи28, известна още като \"Фенси беър\", се смята, че е групировка за кибершпионаж, свързана с ГРУ. САЩ, Великобритания и Холандия отправиха вчера обвинения към Русия, че служители на нейното военно разузнаване са извършили кибератаки срещу базирани на Запад организации.", "date": "2018.10.05", "title": "Германия също обвини Русия в кибератаки"}
{"url": "https://www.faktor.bg/bg/articles/gerb-i-na-bsp-izlyazoha-s-deklaratsii-po-povod-mezhdunarodniya-den-na-uchitelya", "text": "От парламентарните групи на ГЕРБ и на БСП излязоха с декларации по повод международния ден на учителя.      В ГЕРБ имаме неотклонна политика, в която образованието и учителят са нашия приоритет, заяви Галя Захариева от ГЕРБ. По думите й най-важното е устойчивостта на политиката в образованието. \"Живеем във времето на индустрия 4.0, говорим за деца твърде различни от последните поколения, все още се боричкат стари и нови обществени модели, и все още търсим и припознаваме моралните ценности като абсолютна норма в живота ни, за да ги предадем точно на тези твърде различни наши деца\", каза тя. Като общество позволихме на лошите примери да заемат възможно най-гръмогласно темата за училището и детската градина и да гледаме на нормалния успешен ден в класната стая като на особено постижение, а на добрите примери - като на изключение, посочи Захариева. По думите й обществото е поискало повече гъвкавост от учителите, повече грижа, повече качество и повече отговорности. Училището не рядко се съпротивлява срещу тези искания, каза тя. Като политици трудно намерихме и намираме баланса между различните искания и устойчиви модели, отбеляза Захариева. По думите й учителят не само просвещава, учи, разпространява и възпитава, той е самите основи на обществото. Това не е професия, която започва с първия звънец и завършва с последния час, каза още Захариева.     Във \"Визия за България\" БСП предлага образованието да е държавен приоритет и обект на изключителен контрол от страна на държавата, заяви Донка Симеонова от БСП. Левицата предлага учителската професия да е регулирана професия с висока обществена значимост, поставена под контрола и закрила на държавата. Предлагат не по-малко от 100 часа годишно за следдипломна квалификация на учителите и стимули за висока квалификация. Ще отстояваме заплащане на учителския труд над средната работна заплата и стимулиране на добрите резултати, заяви Симеонова. По думите й в последните десетилетия държава и общество рушат авторитета на учителя. Свидетели сме на дръзко, невъзпитано и агресивно поведение на част от учениците към учителите, каза тя и допълни, че това е така, защото училището отразява това, което се случва в държавата - липса на ценности, бездушие, арогантност, корупция. По думите й макар образованието да е изведено като приоритет от сегашното правителство, за сектора се отделят 3.6 процента от БВП при средно за ЕС 5.3 процента. Въпреки, че вече са направени първите стъпки за повишаване на учителските заплати, те са с едни от най-ниските доходи в Европа, каза Симеонова. По думите й педагогиката като специалност продължава да бъде с най-нисък приемен бал в университетите и това има своите последствия. Ограничени са възможностите за творческия подход на учителя и поради претовареното учебно съдържание, смята тя. По думите й в последните години се е утвърдила образователна система, в която не ученикът, не учителят, а документацията е най-важната. Симеонова отбеляза проблема със застаряването на учителите и феминизацията на професията.", "date": "2018.10.05", "title": "ГЕРБ и на БСП излязоха с декларации по повод международния ден на учителя"}
{"url": "https://www.faktor.bg/bg/articles/aktsiite-na-yuventus-se-srinaha-zaradi-skandala-s-ronaldo", "text": "Проблемите около предстоящото дело за инзасилване срещу суперзвездата Кристиано Роналдо продължават с пълна сила. Португалецът е разследван по 11 обвинения, най-тежкото от които е изнасилване на Катрин Майорга през 2009-а в Лас Вегас. Облаците около Роналдо се сгъстяват и заради факта, че част от спонсорите му в лицето на \"Nike\" и \"EA Sports\", изразиха своето притеснение от проблемите около звездата, а двата концерна допринасят с около 30 милиона долара годишно за състоянието му. От целия скандал пострада и клубът му - \"Ювентус\", като акциите на италианския гранд на Миланската борса са спаднали с над 5 процента. Тази сутрин книжата на Юве спаднаха с 5,07 на сто до 1,254 евро на пазар, чийто среден спад е 0,99 на сто. До този момент клубът се ограничи с кратки изречения в туитър по темата, като благодари на своя най-скъп играч за \"големия професионализъм и отдаденост, които се оценяват високо от всички в \"Ювентус\".", "date": "2018.10.05", "title": "Акциите на \"Ювентус\" се сриват заради скандала с Роналдо"}
{"url": "https://www.faktor.bg/bg/articles/stil-kaloyan-pargov-fandakova-tryabva-da-izpie-gorchivata-chasha-na-plodovete", "text": ". Последната година от мандата на Фандъкова като кмет на София е времето, в което тя трябва да изпие горчивата чаша на плодовете от 10-годишното си управление. За нея остава само да се оттегли. Това каза по време на извънреден брифинг председателят на групата на БСП в Столичния общински съвет Калоян Паргов, по повод възникналата ситуация в последните дни около качеството на ремонта на столичната улица \"Граф Игнатиев\", предаде  Агенция „Фокус“.   Не ни остава нищо друго освен да се възхитим от такава стилистика:  \"Горчивата чаша на плодовете\". Самият лорд Байрон щеше да се гръмне, ако я чуе или поне да гръмне Паргов. Но в БСП са народни хора, не е необходимо да могат за сглобяват изречения, нито да формулират смислени послания, които поне малко хващат вярва.  По  думите на Паргов ул. „Граф Игнатиев показва, че Столична община не може да харчи парите на софиянци правилно. „В момента една инициатива е опорочена. Краят на всеки кмет, както и на г-жа Фандъкова идва, когато лъснат всички далавери в нашата столица“, коментира Паргов. Според него търпението на гражданите е изчерпано.  „Ние не искаме оставки на буфери в лицето на зам.-кмет Крусев, искаме отговорност от първо лице. Последната година от мандата на Фандъкова като кмет на София е времето, в което тя трябва да изпие горчивата чаша на плодовете от 10-годишното sи управление. За нея остава само да се оттегли“, изтъкна той. Паргов смята, че при конструкцията на проекта липсва контрол и качество. Той показа договора на този проект, в който по думите му се какви заповеди и чрез кого е дадена заповедта за цвета на плочки на Св. Седмочисленици. Според него с протеста на гражданите пред Столична община, софиянци показали, че са се събудили. „За 20 млн. за два малки града, те ще светнат, ще станат като швейцарски часовници“, каза той. По думите му София е лицето на България и никой не може да си позволи да работи нехайно. \"Имаме нужда да се обясни какво се случва и какво ще правим от тук нататък, за да не се опъват нервите на софиянци\", каза още Паргов.", "date": "2018.10.05", "title": "\"Стилист\" Калоян Паргов: Фандъкова трябва да изпие горчивата чаша на плодовете"}
{"url": "https://www.faktor.bg/bg/articles/novini/svyat/prolivni-dazhdove-predizvikaha-golemi-navodneniya-v-italiya", "text": "Проливни дъждове предизвикаха големи наводнения в Италия. Най-тежко засегнат е град Катания. Кадри, публикувани в социалните мрежи, показват улици, превърнати в реки и затънали във вода автомобили. Местни медии съобщават, че се очакват нови поройни валежи. Издадено е предупреждение и за наводнения. Училищата и офисите ще останат затворени.", "date": "2018.10.05", "title": "Проливни дъждове предизвикаха големи наводнения в Италия"}
{"url": "https://www.faktor.bg/bg/articles/novini/svyat/nad-1-500-sa-veche-zhertvite-na-bedstviyata-v-indoneziya", "text": "Националната агенция за справяне с бедствията в Индонезия съобщи, че броят на жертвите на земетресенията и вълните цунами на остров Сулавеси е превишил 1500 души, предаде Асошиейтед прес. В четвъртък агенцията съобщи, че броят на жертвите е 1 424 души, но по-късно през деня актуализира броят им на 1 558. Индонезийският остров бе ударен на 28 септември от две земетресения. Вторият, по-силен трус, който бе с магнитуд 7,4, предизвика разрушителни приливни вълни. Повечето от жертвите са в град Палу, столицата на провинция Централно Сулавеси. Френски спасители съобщиха днес, че не са успели да открият признаци на живот, каквито засякоха ден по-рано под развалините на хотел в индонезийския град Палу, предаде Асошиейтед прес. Петчленен екип от френската организация \"Пожарникари за спешна помощ\" съобщи за засечено \"присъствие на жертва\" под развалините на хотел \"Меркюр\". Сензорът, с който работят спасителите, може да улови дишане и сърцебиене. Екипът предупреди обаче, че изтичане на газ и други фактори могат да дадат като резултат фалшив положителен сигнал. Екипът е спрял да копае през нощта. След един час издирване днес сутринта, Филип Бесон от френската организация заяви, че спасителите не са успели да засекат отново сигнала. Местни спасители продължават да копаят на мястото.", "date": "2018.10.05", "title": "Над 1 500 са вече жертвите на бедствията в Индонезия"}
{"url": "https://www.faktor.bg/bg/articles/bsp-poiska-nakazaniya-zaradi-nadpisite-na-savetskiya-pametnik-v-stolitsata", "text": "ИБ на БСП осъжда \"поредното поругаване на паметника на Съветската армия в София. Държим виновниците за този вандалски акт да бъдат разкрити и да понесат предвиденото от закона наказание\", съобщават от изпълнителното бюро на партията. Социалистите настоявам държавата, като собственик, и респективно Столична община, да влязат в ролята си на добросъвестен стопанин, като предприемат мерки за недопускане на подобни вандалски прояви над какъвто и да е паметник. \"За нас всеки символ на историческото ни минало е памет, която трябва да съхраняваме\", допълват в своята позиция БСП.", "date": "2018.10.05", "title": "БСП иска наказания заради надписите на съветския паметник в столица"}
{"url": "https://www.faktor.bg/bg/articles/novini/svyat/7-ruski-ofitseri-ot-gru-s-ofitsialno-obvinenie-v-sasht", "text": "Министерството на правосъдието на САЩ официално  заради извършването на кибератаки срещу амирекански и международни антидопингови агенции и спортни федерацции: Алексей Моренец, Евгений Серебряков, Иван Ермаков, Артьом Малишев, Дмитрий Бадин от подразделение 26165, а също така служителите на ГРУ Олег Сотников и Алексей Минин. Междувременно ФБР публикува на сайта си снимките на седемте обвиняеми. В обвинителния акт, който обхваща събития от 2014 година до май 2018 година, се посочва, че четирима от обвиняемите (Моренец, Серебряков, Сотников и Минин) са обвинени и в Холандия за опит за атака срещу щаб-квартирата на Организацията по забрана на химическото оръжие и през 2018 година са екстрадирани. Останалите трима (Ермаков, Малишев и Бадин) пък вече са с повдигнато обвинение от специалния прокурор Робърт Мълър за намеса в американските президентски избори през 2016 година.", "date": "2018.10.05", "title": "7 руски офицери от ГРУ с официално обвинение в САЩ"}
{"url": "https://www.faktor.bg/bg/articles/tsvetanov-kandidaturata-na-krasimir-vlahov-za-ks-e-edna-prozrachna-protsedura", "text": "„Кандидатурата на Красимир Влахов за конституционен съдия показа една прозрачна процедура на Народното събрание, призоваваме и президентът да гледа и да бъде по-внимателен”, коментира лидерът на ПГ на ГЕРБ Цветан Цветанов, цитиран от БТВ. Днес първа точка в дневния ред на парламента е избора на съдия в Конституционния съд. Преди ден Правната комисия изслуша единствената номинация. Тя е именно на Влахов, който е кандидатура на ГЕРБ и „Обединените патриоти”. „Предложението за Влахов беше направено от парламентарното мнозинство, но благодаря на колегите от „Воля” и ДПС, които проведоха срещи и изказаха своята позиция”, коментира още Цветанов. Той призова Румен Радев да бъде по-внимателен и да гледа процедурите на парламента, за да бъде всичко прозрачно.", "date": "2018.10.05", "title": "Цветанов: Кандидатурата на Красимир Влахов за КС е една прозрачна процедура"}
{"url": "https://www.faktor.bg/bg/articles/novini/svyat/rusiya-tvardi-che-sentsov-e-prekratil-gladnata-stachka", "text": "Осъденият в Русия украински режисьор Олег Сенцов е прекратил гладната стачка, която започна в средата на май, съобщава \"Интерфакс\" като се позовава на заместник-директора на Федералната служба за изтърпяване на наказанията Валерий Максименко. \"Да, той прекрати гладната стачка и най-добрите диутолози разработват за него специална диета зи излизане от гладуването\", добавил Максименка. \"Благодаря на всички, които го убеждаваха, че той трябва да живее. Окончателно го уговориха нашите лекари и той избра живота\", казал Максименко. Припомняме, че преди дни Европейският съд по правата на човека прие за разглеждане жалбата на Сенцов, който съобщава, че от страна на руските затворнически власти са нарушили член 3 - забрана за изтезания и член 5 - право на свобода и сигурност от Конвенцията за защита на правата на човека.  В средата на юни ЕСПЧ изиска от руските власти медицинска документация за здравословното състояние на Сенцов, както и доказетелства, че спрямо него се спазват съответните разпоредби на Конвенцията ,която е ратифицирана от Русия. Едновременно с това ЕСПЧ призова Сенцов да прекрати гладната стачка. Призиви към Сенцов да прекрати стачката, която озаплашва живота му отправиха редица политици, общественици и интелектуалци от цял свят.", "date": "2018.10.05", "title": "Русия твърди, че Сенцов е прекратил гладната стачка"}
{"url": "https://www.faktor.bg/bg/articles/novini/svyat/a-grubi-albanskite-partii-v-makedoniya-nikoga-nyama-da-zastrashat-evroatlanticheskata-intergratsiya-na-stranata", "text": "\"Демократичният съюз за интеграция смята, че едни предсрочни парламентарни избори само ще задълбочат политическата криза в страната\", заяви пред телевизия \"Европа\" депутатът от ДСИ Артан Груби в интервю за Георги Коритаров. По думите му, решението трява да бъде постигнато чрез преговори с ВМРО-ДПМНЕ и припомни, че на практика са изпълнени предварителните условия на партията като провеждане на референдум за промяната на името на Македония. Груби съобщи, че вече е проведена среща между лидерите на ДСИ Али Ахмети и на ВМРО-ДПМНЕ Християн Мицкоски за търсене на изход от кризата. \"ВМРО-ДПМНЕ трябва да застане от \"светлата страна\", от правилната страна и да подпомогнат интеграцията на Македония в ЕС и НАТО. Не вярвам, че те са против тази интеграция\", зяви Груби. Той категорично заяви, че албанските партии в Македония никога няма да застрашат евроатлантическата интерграция на страната.", "date": "2018.10.05", "title": "А. Груби: Албанските партии в Македония никога няма да застрашат евроатлантическата интерграция на страната"}
{"url": "https://www.faktor.bg/bg/articles/novini/balgariya/danail-kirilov-kam-bsp-dobre-che-izbyagah-i-sam-parviyat-koyto-e-spasen-ot-vas", "text": "Физкултурата прекрачи в дебата по кандидатурата на парламента за конституционен съдия. В хода на политическите дебати се чу едно признание - шефът на правната комисия и депутат от ГЕРБ Данаил Кирилов, захапван редовно от социалистите в залата, че е бил в техните редици, не се сдържа и им отговори от трибуната. \"Добре, че избягах! И съм първият спасен от вас!  Ние сме тук не да си мерим политическите ефекти и дефекти\", скастри той червените по време на спора кой как номинирал и кого подкрепил за КС.", "date": "2018.10.05", "title": "Данаил Кирилов към БСП: Добре, че избягах и съм първият, който е спасен от вас!"}
{"url": "https://www.faktor.bg/bg/articles/novini/svyat/makedonskata-opozitsiya-ne-priznava-rezultata-ot-referenduma", "text": "Централният комитет на опозиционната ВМРО-ДПМНЕ в Македония обяви, че не признава резултата от допитването на 30 септември. ВМРО-ДПМНЕ обвини правителството на Зоран Заев беше обвинен в измами с гласове по време на референдума - твърди се, че най-малко 50 хиляди бюлетини са фалшифицирани.  От македонската опозиция твърдят и, че хората, за които се е знаело, че ще гласуват с \"не\", са били подложени на натиск. ВМРО дадоха заявка, че не водят битка за власт и избори, а за запазване на името Македония.  В същото време, вицепремиерът Радмила Шекеринска заяви, че 610 000 граждани категорично са завили волята си Република Македония да стане член на ЕС и НАТО и да приеме договора за името от Преспа.", "date": "2018.10.05", "title": "Македонската опозиция не признава резултата от референдума"}
{"url": "https://www.faktor.bg/bg/articles/novini/svyat/nobelovata-nagrada-za-mir-za-prekratyavane-na-seksualnoto-nasilie-kato-orazhie-vav-voyna", "text": "Норвежкият Нобелов институт връчи Нобеловата награда за мир за 2018 г. на гинеколога от Конго Денис Муквеге и правозащитника Надя Мурад за борбата им за прекратяване използването на сексуалното насилие като оръжие във война. 21-годишната Мурад е избягала от робство на джихадистката групировка \"Ислямска държава\". Младата жена разказа за ужасите, които жертвите на групировката преживяват. Денис Муквеге е доктор, който помага на жени, пострадали от насилие. Новината беше съобщена преди минути от Нобеловия комитет в Осло. Сред останалите номинирани бяха лидерите на Северна и Южна Корея, папа Франциск, руският вестник \"Новая газета\", турският журналист Джан Дюндар и Доналд Тръмп. Церемонията по връчването на Нобеловите награди ще бъде на 10 декември.", "date": "2018.10.05", "title": "Нобеловата награда за мир: За прекратяване на сексуалното насилие като оръжие във война"}
{"url": "https://www.faktor.bg/bg/articles/novini/balgariya/nagradiha-politicheski-zatvornik-za-zaslugi-kam-otbranata-na-stranata", "text": "Министерството на отбраната награди в четвъртък (4 октомври 2018 г.) полковника от запаса Дянко Марков за заслуги към отбраната на страната, активна социална и военно-родолюбива дейност, съобщава сайтът desebg.com.  Летецът ветеран от Втората световна война, който е и политически затворник по време на комунизма, получи награден знак „За достойнство и чест“ за офицери, който му беше връчен на тържествена церемония в Централния военен клуб от Манол Тенчев, началник на отдел „Военни паметници и военно-патриотично възпитание“ в дирекция „Социална политика“ на Министерството на отбраната. Дянко Марков бе отличен точно на неговата 96-годишнина. Той е роден на 4 октомври 1922 г. в Плевен. Майка му е гимназиална учителка, а баща му е адвокат, който на 60-годишна възраст е убит без съд и присъда от комунистите веднага след 9 септември 1944 г. Дянко Марков завършва Военното на Негово Величество училище. Произведен е в чин подпоручик на 3 март 1944 г. Участва в заключителната фаза от Втората световна война като летец-бомбардировач от 5-и въздушен полк и участва в боевете срещу Германия. Награден с орден „За храброст”. През август 1948 г. е осъден в процеса срещу т. нар. Втори легионерски център, по който присъди получават над 70 души. През 1948-1952 г. е политически затворник. След като излиза от затвора работи като строителен работник, миньор, стругар и оркестрант. След 10 ноември 1989 г. е избран за народен представител от Български демократически форум (БДФ) в СДС в 37-о и 38-то Народно събрание. Бил е председател на БДФ, председател на Съюза на възпитаниците на ВНВУ, ШЗО и РВГ, главен редактор на списание „Един завет” и на вестник „Истина”. Дългогодишен организационен секретар е на съюз „Истина”. Изключителен оратор, той е автор е на множество статии и книги и е активен участник в обществения живот. В своите мемоари „Свидетелствам под клетва” той описва мъченията, приложени от комунистическия режим срещу военните, определени като негови противници, след 9 септември 1944 г., на които е подложен и самия летец. През юни 2018 г. той бе отличен с награда за цялостен принос към журналистиката на церемония, проведена отново във Военния клуб, на която присъстваха дипломати и журналисти от различни медии.", "date": "2018.10.05", "title": "Наградиха политически затворник за заслуги към отбраната на страната"}
{"url": "https://www.faktor.bg/bg/articles/novini/balgariya/slanchevo-vreme-dnes-1-2", "text": "Времето ще бъде слънчево. По-значителна ниска облачност ще има на места в Източна България в часовете около обяд. Ще се появи слаб изток-югоизточен вятър. Максималните температури ще са предимно между 19 и 24 градуса.", "date": "2018.10.05", "title": "Слънчево време днес"}
{"url": "https://www.faktor.bg/bg/articles/novini/svyat/politseyski-avtomobil-eskortirasht-prezidenta-na-polsha-e-blasnal-dete", "text": "Момче е пострадало, след като е било блъснато от полицейски автомобил, ескортиращ президента на Полша Анджей Дуда, предаде Асошиейтед прес, като се позова на кабинета на полския държавен глава. Инцидентът е станал на пешеходна пътека, а президентският конвой не се движел бързо. Анджей Дуда излязъл от лимузината, за да бъде до момчето до идването на линейката, която го откарала в болница. По време на прегледа не са установени сериозни наранявания и детето било пуснато да се прибере у дома, където било посетено от Дуда. Полският президент пътувал към Освиенцим за среща с местни жители. През 2017 г. също в Освиенцим тогавашният министър-председател на Полша Беата Шидло бе хоспитализирана, след като лимузината й се удари с друг автомобил и се блъсна в дърво, припомня АП.", "date": "2018.10.05", "title": "Полицейски автомобил, ескортиращ президента на Полша, е блъснал дете"}
{"url": "https://www.faktor.bg/bg/articles/novini/svyat/stachka-zatvarya-akropola-i-drugi-obekti-i-muzei-v-gartsiya-na-11-oktomvri", "text": "Гръцки синдикат, представляващ персонала на древните обекти в страната и на държавните музеи, призова за 24-часова стачка на 11 октомври, предаде Асошиейтед прес. Протестът ще затвори за туристи Акропола и много други обекти из цялата Гърция, които са популярна туристическа атракция. Синдикатът обвини правителството, че не е представило списък на държавните имоти, които са били прехвърлени на могъщ приватизационен фонд, създаден по време на международния спасителен план за Гърция. Министерството на културата оспори твърденията, че обекти с историческо и археологическо значение са сред имотите, контролирани от фонда.", "date": "2018.10.05", "title": "Стачка затваря Акропола и други обекти и музеи в Гърция на 11 октомври"}
{"url": "https://www.faktor.bg/bg/articles/svetoslav-malinov-putin-ne-e-poznal-ako-se-nadyava-che-shte-postroim-aets-belene", "text": "Евродепутатът Светослав Малинов коментира изказването на Владимир Путин пред австрийския канцлер Себастиан Курц, в което призова Европейският съюз да не постъпва като България и да работи с Москва. По думите му, страната ни съжалявала за проваления троен шлем с енергийните проекти на Георги Първанов.  Малинов заподозря зад изказването на Путин надеждата на Кремъл все пак да построим АЕЦ \"Белене\". \"Да не се надяват! Путин не е познал! Техниката, която сме купили, е скъпа. Но ако вкъщи си купите нещо скъпо, което се оказва, че не ви трябва, после давате ли 10 пъти повече пари, за да си го монтирате, ако пак не ви е нужно\", попита реторично евродепутатът Хекимян в студиото на БТВ.  \"Няма да има АЕЦ \"Белене\", няма да го бъде. Това е абсурден проект. Аз съм посветил оставащото си време от мандата ми именно за това. Този проект е начин за източване на пари от българските граждани\", категоричен бе Малинов. Той не вярва да се появи инвеститор.", "date": "2018.10.05", "title": "Светослав Малинов: Путин не е познал, ако се надява, че ще построим АЕЦ \"Белене\""}
{"url": "https://www.faktor.bg/bg/articles/novini/svyat/es-obvini-rayanear-che-narushava-pravata-na-potrebitelite", "text": "Европейската комисия призова днес органите, отговарящи за защита на потребителите, да прегледат внимателно неотдавнашните промени в политиката на авиокомпания \"Райънеър\" за обезщетенията. Според ЕК те нарушават правото на ЕС, предаде Франс прес. Еврокомисията посочва по-конкретно задължението, наложено на пътници от някои държави членки на ЕС, да се обръщат към съдилища в Ирландия за всяко искане на обезщетение от компанията, предаде Франс прес. \"Прочетох със загриженост информациите за \"Райънеър\", написа в \"Туитър\" комисарят по въпросите на правосъдието, потребителите и равнопоставеността между половете Вера Йоурова. \"Фактът, че пасажерите ще могат да внасят юридически жалби само в Ирландия, очевидно противоречи на правилата\". Авиокомпанията, която е изправена пред стачки на персонала, съобщи, че ще връща парите за билетите, но няма да плаща обезщетения на пътниците за анулирани полети и закъснения, посочи АФП, цитирана от БТА.", "date": "2018.10.05", "title": "ЕС обвини \"Райънеър\", че нарушава правата на потребителите"}
{"url": "https://www.faktor.bg/bg/articles/novini/svyat/frantsiya-podkrepi-obvineniyata-na-holandiya-i-velikobritaniya-za-kiberataki-ot-rusiya", "text": "Франция подкрепи обвиненията на Холандия и Великобритания за кибератаки, извършвани от  Русия. Засега Париж изразява пълна солидарност във връзка с обвиненията, но не споменава за предприемането на някакви действия от своя страна. Лондон обвини руското разузнаване в извършване на серия от кибератаки Холандия и Великобритания обвиниха руското военно разузнаване, че не зачита международните правни норми, като извършва кибератаки срещу институции в чужди страни.  Холандското правителство е изгонило четирима руснаци, след като обяви, че е била осуетена хакерска атака срещу Организацията за забрана на химическите оръжия. А САЩ повдигнаха обвинения срещу седем руски агенти – отново за хакерски атаки.", "date": "2018.10.05", "title": "Франция подкрепи обвиненията на Холандия и Великобритания за кибератаки от Русия"}
{"url": "https://www.faktor.bg/bg/articles/novini/balgariya/deputatite-izbirat-konstitutsionen-sadiya-ot-kvotata-na-ns", "text": "Единственият кандидат е Красимир Влахов, предложен от ГЕРБ и Обединените патриоти.  В сряда правната комисия изслуша Влахов и гласува проекта за подкрепа на номинацията му.  Общо 12 депутата бяха \"за\", \"против\" нямаше, а четиримата депутати от БСП се \"въздържаха\". Очаква се вотът да бъде повторен и в пленарната зала.", "date": "2018.10.05", "title": "Депутатите избират конституционен съдия от квотата на НС"}
{"url": "https://www.faktor.bg/bg/articles/novini/balgariya/igumenat-na-bigorskiya-manastir-shte-poluchi-grazhdanskata-nagrada-na-evroparlamenta", "text": "Гражданската награда на Европейския парламент за 2018 г. ще бъде връчена на игумена на Бигорския манастир в Македония - архимандрит Партений. Церемонията ще се състои в сградата на Народното събрание, а отличието ще връчи евродепутата Андрей Ковачев.  Наградата се присъжда на архимандрит Партений за обществената му дейност като игумен на Бигорския манастир за насърчаване на взаимното разбирателство, преодоляване на вътрешните разделения между гражданите на Македония, както и по-добрата им интеграция с гражданите на съседните държави.", "date": "2018.10.05", "title": "Игуменът на Бигорския манастир ще получи гражданската награда на Европарламента"}
{"url": "https://www.faktor.bg/bg/articles/novini/balgariya/zashto-tsarkvata-vazrazi-sreshtu-publichnostta-na-smetkite-si", "text": "„Дарението е личен акт на вярата и част от вътрешния живот на всеки един православен християнин. Ние сме против да се наблюдават сметките ни за дарения, защото това нарушава тяхното много лично религиозно чувство”. По този начин обясни пред Нова телевизия възраженията на Светия синод срещу проекта на новия Закон за вероизповеданията Западно и средноевропейският митрополит Антоний.  Проектът предвижда осветляване на дарителите на църквата, парите за вероизповеданията, които идват от чужбина, доходите от продажбата на свещи и декларирането на банковите сметки на религиозните институции пред Сметната палата. Ръководството на църквата обаче е доволно от идеята за увеличение на заплатите на свещениците. „Ние адмирираме това, защото това по един или друг начин ще облекчи църквата и ще могат една част от нейните средства да бъдат насочени в социални, просветни дейности. Иначе, хората, които даряват, виждат къде отиват парите им, защото голямата част от даренията са целеви и резултатът от тях се вижда”, заяви митрополит Антоний. По думите му новият Закон за вероизповеданията нарушава автономията на Българската православна църква. „По закон БПЦ е отделена от държавата и има свой вътрешен живот, който се регулира от устава и традициите и правилата на БПЦ.  Също сме категорично несъгласни с понятието религиозен радикализъм, защото няма точна формулировка. Представете си едно литийно шествие в името на благородна кауза, която по един или друг начин може да бъде спряно с подобни опасения”, добави митрополит Антоний. \"Храмовете имат нужда от поддръжка, за това всеки митрополит ще прецени какви да са цените за кръщенета и погребения\", завърши митрополит Антоний.", "date": "2018.10.05", "title": "Защо църквата възрази срещу публичността на сметките си?"}
