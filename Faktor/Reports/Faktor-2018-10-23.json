{"url": "https://www.faktor.bg/bg/articles/ekspert-balgariya-nyama-da-se-tsiganizira-no-tryabva-da-vzeme-merki", "text": "Всеки един човек има право да изказва своето мнение. Ние живеем в свободна и демократична държава – ние сами трябва да определяме своите възгледи. Аз винаги съм казвала – подкрепяла съм и ще подкрепям хората с увреждания, семействата, децата, възрастните хора. Защото това е било приоритет в моята работа и ще продължа да работя в тази насока. Това обяви в предаването „Денят на живо” по Канал 3 зам.-министърът на труда и социалната политика Султанка Петрова по повод протестите на родителите на деца с увреждания и сблъсъка им с вицепремиера Валери Симеонов и неговото изказване, че те са група „кресливи жени” с „уж болни деца”. Петрова е зам.-министър именно от квотата на „Обединени патриоти” и по-точно от тази на ВМРО. Темата в предаването бе демографските проблеми в страната, за които отговаря и Валери Симеонов като вицепремиер. Гост в студиото бе зам.-деканът на Геолого-географския факултет на Софийския университет Георги Бърдаров, който преди дни изнесе данни, че страната ни губи почти 1,5 милиона души от населението си за периода 2001-2030 г. Според изследването до 12 години населението на България ще се концентрира изключително в 6 града – София, Пловдив, Варна, Бургас, Русе и Стара Загора. „Излязоха много спекулативни трактовки на нашия анализ. Прогнозата е на колежката Надежда Илиева, която е изключително добър прогностик, и аз абсолютно заставам зад това, че е обективна прогнозата. Не виждам и защо има изненадани, защото това е световна тенденция – миграцията село – град, известен и като новото велико преселение на народите. Има държави като Белгия, където градското население е над 90 процента. При нас проблемът по-скоро е, че тези градове се превръщат като държави в държавата, като анклави и обезлюдяването и депопулацията нарушават системата. Защото, за да функционира нормално, трябва да има баланс между отделните елементи. Но иначе това е част от световните процеси. Нормален за развитите държави, нормален и за България”, коментира Бърдаров. „България наистина е изправена пред много предизвикателства. Но за мен най-голямото предизвикателство е именно демографската криза”, обяви Султанка Петрова, която отговаря за демографията в социалното министерство. „Но тази криза не е от вчера. Трябва да се върнем по-назад. Защото демографската политика е хоризонтална политика и ако днес ние предприемем някакви мерки, то ние може да очакваме позитивни резултати след 15-20 години. Ако днес демографската ситуация е толкова тежка, нека видим преди 15-20 как политиците са неглижирали този проблем. Кой разреши да напускат младите и квалифицирани хора. Да, отвори се пазара, но ако имаше механизми да задържаме тези млади хора, нямаше днес да говорим колко ни е ниска раждаемостта, колко млади хора напускат. Защото днес точно тези хора днес са в детеродна възраст. Тези демографски показатели днес са следствие на безхаберието на политиците от началото на прехода. Едва в последните 5-6 години започна да се говори за демографски проблеми. И наистина това са глобални проблеми, които се наблюдават в цяла Европа. И трябва да отбележим, че преди няколко години от ООН обявиха България за уникална страна по отношение на демографията, защото за 15 години са я напуснали 1 милион души. И даваха пример как без война, без природни катаклизми, ние сме загубили толкова хора. Този процес започна през ’90-те години”, категорична бе зам.-министърката. „В развития свят тези процеси започнаха още през 60-те години, когато започна драстично застаряване на населението в Европа и намаляване на репродуктивните нагласи. Това са естествени процеси – повишава се нивото на образование, начинът на живот, който живеем, ценностната ни система – не можем да очакваме хората да живеят в 21 век с всичките му особености, възможност и изисквания, а да мислят и да се репродуцират като в 18 век. Това е несериозно. България няма ниска раждаемост, България има нормална раждаемост за европейска държава на този си етап от развитието и съизмеримо с другите европейски държави. Но България има най-високата смъртност в Европа. Има общини, в които смъртността надхвърля 30 промила. Такава смъртност имат територии, в които има военни конфликти или болестни пандемии”, каза доц. Бърдаров. „Причините за това са комплексни. Ние започнахме да разработваме регионални демографски политики. Първата община, която посетихме беше Видин. И най-силно впечатление ни направи липсата на общност, липсата на координация и комуникация между институциите, между общините. Очакването някой друг да дойде нещо друг да направи. Пълната демотивация на хората”, изтъкна зам.-социалният министър. „Това е нашето голямо желание - да мотивираме кметовете и да бъдем много по-активни по всички политики, които се водят в държавата и най-вече в демографската политика. Защото тази комуникация на тези места, която според нас е прекъсната, би могла да развие изключително много политиките по заетост, политиките, свързани със социалните услуги, здравеопазване, образование. Не може в най-бедната община, не само в България, а и в ЕС, Бойница, там да няма абсолютно никаква коориднация и между институции, и между съседни общини. Има един техникум, където се обучават около 1000 деца в момента. И децата завършват като мениджъри. А това е селскостопански район”, добави Петрова. „Отговорността не може да бъде само на държавата. Не всичко в живота е само пари. Тук трябва да има отговорност, трябва да има и желание тези хора да работят заедно и наистина да се развиват структури, които са в полза на обществото”, категорична бе тя.      Има ли възможност броят на ромите да стане по-голям от този на българите в страната. „Конкретно за ромското население прогнозата е до 2050 г. Официалната бройка на ромите в момента е 325 000 души. Което е 4,4 процента от населението на България. Но те имат преферирано етническо самосъзнание и те често се определят или като българи, ако са християни, или като турци, ако са мюсюлмани. Така че реалната им бройка е между 700 000 и 800 000, а към 2050 г. реално ще бъдат 1,2-1,3 милиона души. Това не е проблем, проблемът е техният образователен статус, тъй като само 0,5 процента от тях имат висше образование, 9 процента средно образование. Това означава над 90 процента с по-ниско от средно образование, 22% неграмотни, това е проблемът. Това население ще живее на тази територия, България няма да се циганизира, но трябва да направи стъпки за промяна на образователния статус на това население и това трябва да бъде отговорна политика на цялото общество”, заяви доц.Бърдаров. Той обясни, че не се води официална статистика за раждаемост и смъртност по етнически признак. Информацията му не е официална, но данните показват, че раждаемостта при ромското население около 2 пъти или 2,5 пъти по-висока, отколкото е средната за страната. Относно средната продължителност на живота е може би по-ниска от 5 до 7 години. „Капсулирането и гетоизацията е съществен аспект на този проблем, но в една среда като сегашната, дегетоизацията е много трудна\", обобщи доц. Бърдаров.", "date": "2018.10.23", "title": "Експерт: България няма да се циганизира, но трябва да  вземе мерки"}
{"url": "https://www.faktor.bg/bg/articles/iskren-veselinov-nyamame-nikakvo-zhelanie-da-varnem-dps-vav-vlastta", "text": "Нямаме никакво желание да върнем ДПС във властта. Не сме съгласни с изразяването на вицепремиера Валери Симеонов за майките на децата с увреждания. Това, което казва не е човешко и му го казахме. Той ни обясни, че не е искал да каже това, да обвинява майките и да поставя под съмнение здравния статус на децата. Съчувствам на тези хора.Това заяви Искрен Веселинов от ВМРО в предаването Още от деня по БНТ. Премиерът има право да поиска оставката на хора от своя екип, това е извън нашите правомощия. Важното е, че имаме възможност да решим проблема на тези жени, които са на улицата. ОП не могат да бъдат коалиция, ако хората в нея не си говорят или си говорят през медиите. Все по-малко съм оптимист, че коалицията може да заработи, заяви той.  Общото мнение на нас във ВМРО е, че това обяснение трябваше да излезе веднага, не след дни, коментира Веселинов. От всеки един от нас зависи коалиция, каза още той.", "date": "2018.10.23", "title": "Искрен Веселинов: Нямаме никакво желание да върнем ДПС във властта"}
{"url": "https://www.faktor.bg/bg/articles/putin-napira-za-sreshta-s-donald-tramp", "text": ". Държавният глава на Руската федерация Владимир Путин предложи организирането на среща с американския президент Доналд Тръмп в кулоарите на церемонията по отбелязването на 100-годишнината от края на Първата световна война, която ще се проведе в Париж на 11 ноември. Лидерът на Кремъл отправи поканата в рамките на разговор със съветника на Тръмп по националната сигурност Джон Болтън, който е на посещение в Москва, предава TACC. \"Разбира се, би било полезно да продължим директния диалог с президента на САЩ, преди всичко, в кулоарите на международни мероприятия, които ще се състоят в близко време - например в Париж, заяви Путин, като същевременно допълни: \"Разбира се, ако американската страна е заинтересована от тези контакти\". В отговор Болтън увери руския президент, че Тръмп ще се радва да се види с него. \"Разбира се, на президента (на САЩ) Тръмп ще бъде много приятно са се види с Вас в Париж в кулоарите на международната среща, за която споменахте\", заяви американският политик.", "date": "2018.10.23", "title": "Путин напира за среща с Доналд Тръмп"}
{"url": "https://www.faktor.bg/bg/articles/mihail-konstantinov-aritmetikata-pokazva-che-kabineta-nyama-da-padne", "text": "Ще падне ли кабинетът – мен не ме притеснява кабинета по принцип. Най-вероятно няма да падне, това показва аритметиката. Но всичко е възможно, макар да не очаквам нещо особено да се случи утре по време на вота на недоверие. Това коментира в студиото на БНТ математикът проф. Михаил Константинов.  По думите му тук не става въпрос за ново коалиционно споразумение, а за гласуване по ключови въпроси, за това става дума и във вота. Има обаче важни въпроси за решаване в България, а ние се занимаваме с вътрешно-партийните въпроси. Много често се говорят глупости, приказките които чувам, са глупави. Но вижте как говорят политиците в САЩ, но и така се управлява при демокрацията, посочи Константинов.  Той изтъкна, че има хора, със сериозни увреждания и това не са само децата с увреждания. Надява се да бъде взето правилното решение за децата с увреждания. Но в момента у нас има една група хора, от които зависи оцеляването на българския народ – това жените, които могат да раждат. От тяхното поведение зависи дали ще ни има ли като народ. Бременността на една жена е най-важният период от нейния живот. Трябва да  стане задължително да се изследва фертилността на жените, за да вземат информирани решения. Трагедията за децата с увреждане е огромна, но не по-малко важно е да осигурим бъдещето на българския род и трябва да се вземат радикални мерки от държавата в това отношение, категоричен бе Михаил Константинов.  У хората има чувство, че демокрацията е изчерпана форма. Що се отнася до предсрочните избори - те нямат никакъв смисъл, те нямат да решат проблемите. БСП не са в кондиция да поемат управлението, те имат сериозни вътрешни проблеми, смята още математикът.", "date": "2018.10.23", "title": "Проф. Константинов: Аритметиката показва, че кабинетът няма да падне, а БСП не е в кондиция да управлява"}
{"url": "https://www.faktor.bg/bg/articles/krum-zarkov-1-2", "text": "Не мога да гадая кой как ще гласува утре, но очаквам този вот на недоверие да допринесе, ако не до падане на правителството, то поне до неговото осъзнаване. Това обяви в студиото на БНТ депутатът от ДПС Крум Зарков. Той се оправда, че БСП не гледа със злорадство този спектакъл около Обединени патриоти, който не радва никого. Червеният депутат обаче откровено призна, че социалистите се борят за властта, защото считат, че това управление не е добро.  Ние искаме да се говори за политики и правителството да си отиде, защото не се справя с управлението и проблемите на обществото. Нека видим и каква е конструкцията на властта, дали тя не се крепи на раменете на Симеонов, който има 8 депутата. Патриотите искат или не искат, но играят ролята на патерица, която държи ГЕРБ на власт, коментира Зарков.  За да аргументира поведението на своята партия, депутатът се опита да анализира тенденциите – 71% са намеляли преките инвестиции, което е абсолютен криза, българските капитали напускат страната и предпочитат да се инвестират в чужбина. Освен това социологията показва спад в доверието към управляващите. Именно на тази основа БСП иска оставката на кабинета. Зарков обаче не отрече, че партията му не отчита скок в подкрепата на българските избиратели, но пък затова усилено работят в тази посока, всеки ден работят за предсрочни избори.  На въпрос на водещата, при едни предсрочни избори БСП с кого ще се коалира, червеният депутат обясни: Въпросът за съюзник стои пред всяка политическа сила, но нямаме отговор с кого ще се коалираме защото той не е на дневен ред. Тук не става дума за една или друга партия, за една или друга коалиция, а за ясен мандат. Трябва първо да върнем политиките на терена и след като българският народ предцени кой дава най-добрите идеи, около това ще бъде конструирана коалицията и парламентарното мнозинство.", "date": "2018.10.23", "title": "Крум Зарков: „Обединени патриоти“ са патерицата, която държи ГЕРБ на власт"}
{"url": "https://www.faktor.bg/bg/articles/fenove-na-bmv-v-shok-kompaniyata-izteglya-1-6-miliona-opasni-avtomobila", "text": "Баварската компания BMV ще прибере обратно 1,6 милиона продадени автомобила заради технически проблеми, които могат да предизвикат дори пламването на колите. Става дума за продажби в цял свят. Това съобщи самият автоконцерн във вторник. Проблемни са автомобили, произведени между август 2010 и август 2017 година. Разследване на самата фирма е установило, че при тях има изтичане на газ от охлаждането, което при определени условия може да доведе дори до възпламеняване на автомобилите.  BMV вече веднъж обяви подобна акция през август, но тогава смяташе, че засегнати са само 480 000 автомобила. Сега броят им е увеличен на 1,6 милиона. Собствениците на такива коли трябва да се свържат с представителствата на BMV за повече подробности.", "date": "2018.10.23", "title": "Фенове на BMV в шок - компанията изтегля 1.6 милиона \"опасни автомобила\""}
{"url": "https://www.faktor.bg/bg/articles/novini/svyat/kriminale-istoriyata-na-nay-golyamata-krazhba-na-danatsi-v-germaniya", "text": "Файловете \"Cum-Ex\"се четат като криминале. Още от самото начало: \"Поддържат стайна температура точно 18 градуса. Всяка капка пот по нечие чело може да бъде издайническа. Никой не бива да изглежда нервен\".  Така започва една дълга история, която обобщава резултатите от задълбочено журналистическо разследване. Това е историята на най-голямата кражба на данъци за всички времена. Европейският разследващ център Correktiv публикува резултатите от широко мащабното разследване: файловете, известни като \"Cum-Ex\". В разследването са участвали 37 журналисти от 19 медии в 12 европейски страни. Изводът: в резултат от съмнителни борсови операции 11 европейски държави са загубили милиарди. Освен Германия, в списъка на измамените са Франция, Испания, Италия, Холандия, Дания, Белгия, Австрия, Финландия, Норвегия и Швейцария. Най-засегната от всички страни е Германия. Следват Франция със загуби от най-малко 17 милиарда евро, Италия - 4,5 милиарда и Дания - 1,7 милиарда. \"Става дума за най-голямата кражба на данъци в историята на Европа\", казва данъчният експерт и професор от университета в Манхайм Кристоф Шпенгел. Той е изчислил, че само за периода от 2001 до 2016 година германската хазна е ощетена с почти 32 милиарда евро покрай сделките \"Cum-Ex\". Разследващият журналистически екип оценява общоевропейските загуби на над 55 милиарда евро. Т.нар. \"Cum-Ex\" сделки разчитат на сложни данъчни трикове, които позволяват на притежателите на акции неколкократно да претендират за възстановяване на данъци, платени само веднъж върху получени дивиденти. Понятието Cum се отнася до акции с претенции за дивиденти, а Ex - за акции без дивиденти. Понеже данък печалба се плаща само веднъж, всеки, който успее да го възстанови няколко пъти, може да натрупа цяло състояние. В схемата участват няколко инвеститори, които купуват и препродават акции в съдружие помежду си именно в деня, когато фирмата изплаща дивидентите. Акциите многократно и бързо сменят собствениците си, така че данъчните власти не знаят кому принадлежат в крайна сметка и възстановяват данъка на няколко пъти. В Германия тази практика е забранена от 2012 година, когато пробойната във финансовата система беше запушена. Разследващият журналистически екип на Correktiv обаче твърди, че Германия е предупредила другите европейски страни за този вид сделки едва през 2015 година. Федералното министерство на финансите подчертава, че \"и в миналото е информирало различни страни в отговор тяхно запитване за сделките  \"Cum-Ex\"\". Фракцията на зелените настоява за подробно обяснение от финансовия министър Олаф Шолц. Защото, ако измамите са били възможни и след 2012 година, това \"би бил пълен провал и безкраен позор за германската финансова политика\", заяви председателят на зелената фракция Антон Хофрайтер. Мащабите на данъчната далавера постепенно се очертават, но и до днес не е ясно дали съмнителните сделки наистина са били незаконни. Дълго време данъчните експерти ги смятаха просто за легални данъчни трикове. Днес обаче наблюдателите и следователите твърдят, че въпросните схеми са незаконни. Кьолнската прокуратура например води разследване срещу испанската банка Сантандер. Някои други банки, сред които Дойче банк и дъщерната банка на Уникредит - Хипо-Ферайнсбанк, вече признаха че са участвали в такива сделки.", "date": "2018.10.23", "title": "Криминале: Историята на най-голямата кражба на данъци в Германия"}
{"url": "https://www.faktor.bg/bg/articles/kremalska-propaganda-rusiya-sazdava-nay-moshtniyat-raketen-dvigatel-praven-nyakoga", "text": "Руснаците финализират проектната фаза по изграждането на новия ракетен двигател РД-171МВ за перспективната ракета-носител \"Союз-5\". Двигателят е на базата на прочутия съветски мотор РД-170, чиято мощност бе еквивалентна на невероятните 20 милиона конски сили. РД-171МВ обаче ще е с повече конски сили и всъщност ще е най-мощният ракетен двигател, създаван някога, предава Russia Beyond. В рамките на експерименталния проект \"Феникс\", който включва конструирането на нов ракетен двигател за перспективната ракета-носител от среден клас \"Союз 5\", приключи комплектуването на макет за двигател с обозначение РД-171МВ. Новият мотор включва конструкторски решения, съобразени с предполагаемия потенциал на летателно-техническите му показатели, които трябва да бъдат съвместими с перспективната ракета-носител \"Союз 5\". Моделът ще бъде използван във фазата на разработка на експериментален образец на новия ракетен двигател РД-171МВ, както и в бъдещите конструкторски дейности по сглобяването му. През септември заместник-директорът на компанията \"Енергомаш\", която стои зад разработката, заяви, че огневите изпитания на РД-171МВ ще се проведат в края на 2020-началото на 2021 година. По-рано шефът на \"Роскосмос\" Дмитрий Рогозин нарече мотора на РД-171МВ \"Цар Двигател\". РД-170 в базовата си модификация е съветски ракетен двигател, разработен от \"Енергомаш\" през 1970-80-те години. Мощността му е около 20 милиона конски сили и това го прави най-мощният ракетен двигател на течно гориво, създаван някога. Той е с четири камери и е с 2,1-5,65% по-мощен от американския еднокамерен F-1 при 1,5 пъти по-малки габарити. Именно F-1 е двигателят на най-мощната ракета, създавана до сега - американската Saturn V, която отведе астронавтите на САЩ до Луната. РД-170 е много по-икономичен, тъй като е със затворен цикъл за разлика от F-1, който е с по-прост, но по-неефективен отворен цикъл.", "date": "2018.10.23", "title": "Кремълска пропаганда: Русия създава най-мощният ракетен двигател, правен някога"}
{"url": "https://www.faktor.bg/bg/articles/sotsiolog-sotsialnoto-naprezhenie-mozhe-da-izbuhne-v-neizvestna-posoka", "text": "„Политическата култура е в дефицит на нормалност. Той се пренася и сред гражданите през последните години. Средата на различни нива определено е некачествена“. Това заяви в предаването „Нещо повече“ на БНР Добромир Живков от агенция \"Маркет линкс\". „Нещата са много сериозни. Валери Симеонов олицетворява, въплъщава в себе си, от една страна, и политическото, и институционалното, и държавността. Затова аз не мога да мисля за това като за цирк, а по-скоро за трагедия. Това е следваща стъпка на отдалечаването и самокапсулирането на държавността, на институциите, на политическото в една самодостатъчна сфера на съществуване, изключително много отдалечена от действителността и от гражданите“, коментира той. Според социолога президентът Румен Радев успява да формулира прецизно тезите, които отразяват случващото се в обществото и в политическата среда. „Виждаме изключителен дефицит на способност да се разбира какви са очакванията и потребностите на другия, което води до такива явления. /…/ Самите демократични механизми, с които би следвало политическата власт да бъде ограничавана за това къде са нейните граници на въздействие – това е големият проблем“, коментира той. Живков изказа мнение, че през годините парламентът е бил сведен до прост изпълнителски инструмент. „Държавата приема себе си за единствена, която има право да решава, без да се допитва и без да взима предвид интересите на своите граждани. Това е голямата пропаст между гражданството, между политическото и държавата като институция“, отбеляза той. Социологът изказа опасенията си, че социалното напрежение, което се трупа непрекъснато, ще избухне в неизвестна посока. Според него в политическата среда към момента няма готовност и очакване за предсрочни парламентарни избори. Ако правителството подаде оставка, това би се случило само след много сериозен уличен натиск, смята той.", "date": "2018.10.23", "title": "Социолог: Социалното напрежение може да избухне в неизвестна посока"}
{"url": "https://www.faktor.bg/bg/articles/novini/balgariya/zhurnalist-temite-za-obidenite-mayki-i-stabilnostta-na-darzhavata-sa-savarsheno-razlichni", "text": "Коалиционният съвет на \"Обединените патриоти\" реши без присъствието на Волен Сидеров, че няма да иска оставката на Валери Симеонов.  Единственият от коалицията, който иска оставката, е Волен Сидеров, който обясни със статус в социалните мрежи, че не присъства на събранието заради липсата на позцията на ВМРО. \"Гарван гаравану око не вади. Който си е въобразявал, че на този коалиционен съвет ще има някакви революционни промени, които биха довели до искането на оставката на Валери Симеонов, това е много голяма илюзиця. Подобен арогантен стил на поведение, вицепремиерът демонстрира в продължение на години, това с майките е един дребен епизод\", коментира политологът Петър Чолаков в студиото на \"Денят ON AIR\" Според него трябва да има някакъв етикет, който да спазват политиците в България, защото това дава пример за цялото общество и хората виждат, че наглостта минава и могат да постъпват по същия начин. \"Според мен тази оставка е необходимост\", заяви политологът. Красимир Каракачанов заяви, че ако се поиска оставката на Валери Симеонов, ще падне правителството и на власт ще дойдат БСП И ДПС. Журналистът Юлий Москов коментира, че темите за обидените майки и стабилността на държавата са съвършено различни. \"НФСБ напуска коалицията, правителството пада и какво следва? Не може да се приеме бюджета на България за следващата година, не могат да се направят крачките за влизане в Европейския банков съюз, не могат да се предприемат адекватни действия за присъединяването ни в еврозоната\", обясни журналистът пред Bulgaria ON AIR. Според политолога Петър Чолаков не може мантрата за стабилност да служи за това - да се извиняват тежки политически грешки на управляващите.", "date": "2018.10.23", "title": "Журналист: Темите за обидените майки и стабилността на държавата са съвършено различни"}
{"url": "https://www.faktor.bg/bg/articles/sotsiolozhka-ot-su-napadnata-na-ulitsata-pravi-balgarski-variant-na-metoo", "text": "Преподавателката по социология в Софийския университет \"Свети Климент Охридски\" Леа Вайсова поде инициатива за създаване на българско движение срещу сексуалния тормоз #MeToo, по примера на международната кампания. Повод за това е нападение, което е претърпяла на столична улица. \"Отивам на гости на приятели и съм купила вино. Пресичам улица Екзарх Йосиф и часът е около 19.30. Тъмно, но не съвсем, вървя с музика в ушите. Тъкмо да тръгна по една от уличките и се разминавам на ъгъла на Екзарх Йосиф и уличката с някакъв мъж на моя възраст, съвсем нормално изглеждащ, който ме облъхва на алкохол. Усещам как тръгва след мен, застига ме и ми говори нещо, което не чувам. Преценявам ситуацията, че след няколко крачки ще свия по съвсем забутана улица, но в момента се намирам пред някакъв ресторант. Спирам, махам слушалките и казвам: \"Какво?!\"; Той: \"Отдавна не съм виждал такава жена! Така нахакано да ходи и да излъчва самочувствие!\", \"И?!\". \"Искам да изпия тая бутилка с теб.\", \"Аз не искам. Имам среща.\". Той: \"С жена ли?\". Усещам, че питането е мотивирано повече от перверзия. \"Не, с мъж!\". Този дебил прави лека сценка все едно се тръшка, съжалява и следва продължение: \"Тогава ще вървиш пред мен. Върви, за да ти гледам задника.\". \"С дълга блуза съм.\", \"Ще прониквам през нея\", \"Голямо въображение!\", казвам. Следва \"Теб изглежда те е страх от мен?\". А аз през цялото време си мисля как съм с гръб към вратата на ресторанта и с един замах мога да я отворя, ако ми посегне. Накрая субектът ме остави, но аз се обадих на приятелите ми, за да си говоря с тях по телефона, докато стигна до апартамента, защото не бях сигурна дали няма да тръгне след мен. Това е втора подобна случка в последните няколко месеца, като тук не споменавам изобщо хилядите сексистки обиди. Първата ми такава беше с приятел, който също употреби репликата \"Теб те е страх от мен!\". След тази се чувствах ужасно, защото дойде тъкмо от приятел, при това в собствения ми апартамент. Съвсем типично за полово базирано насилие. Вече съм напълно убедена, че ще се наложи да отида до оръжеен магазин и да си купя газов спрей за самозащита. Но нали според нашата държава няма \"полово базирано насилие\", а и тази държава направи така, че това нещо да се нормализира и шири вече с пълна сила\". \"Цял ден в неделя ми писаха много жени, които искаха да споделят своята история. След това прецених, че много по-обществено полезно би било тези случки да бъдат разказвани публично - през Facebook, непрекъснато да говорим на нашите приятели, близки и познати, т.е. трябва да се говори и призовах жените да го направят. Нека да имат смелостта, да не се срамуват, защото има смисъл\", коментира тази сутрин Вайсова пред Нова телевизия. Тя не е подала сигнал в полицията, но отчете това като грешка. Според нея е редно да се подават подобни сигнали, за да се види колко е сериозен проблемът със сексуалния тормоз в България. \"Инициирам движение за борба със сексуалното насилие, тъй като е видимо, че имаме да вършим работа и трябва да убедим нашето общество, че има сериозен проблем с насилието над жени. Затова призовавам всички жени да започнат да говорят. Няма организация. Това е просто призив. Реших, че, след като има хора, които са готови да говорят с мен, съответно има и почва за движение. Дано се разрасне, дано стане вълна\", каза още преподавателката. Българският фонд за жените подкрепи инициативата на Леа Вайсова. \"Време е за #MeTooBG. Време е жените да бъдат чути, да бъдат подкрепени и насилието над жени да спре\", призоваха от организацията.", "date": "2018.10.23", "title": "Социоложка от СУ, нападната на улицата, прави български вариант на #MeToo"}
{"url": "https://www.faktor.bg/bg/articles/ikonomika/kolyo-paramov-byudzhetat-ni-e-konservativen-vazhno-e-da-zadarzhim-3-5-inflatsiya-dogodina", "text": "\"Бюджетът не може да надскочи сянката си. Той може да се увеличи с 5 млрд. лева, но не трябва да се надяваме на повече, защото нямаме технически възможности. Търси се ход за балансиране. Вчера 2 часа след публикуването на първите данни започна да се прави пропаганда. Ако имахме бюджет с евро, ситуацията щеше да е друга\".  Това заяви пред БТВ финансистът Кольо Парамов, който допълни, че през 2019 г. трябва да влезем задължително в Банковия съюз. \"Не може учителите да работят с тези заплати. През 2021 г. те трябва да взимат 2 000 лева. Пенсионното осигуряване също трябва да се подпомогне с 1,5 млрд. лева. 116 млрд. лева Брутен вътрешен продукт е консервативна мярка. Важното е да задържим 3,5% инфлация догодина, за да успеем да влезем в чакалнята за еврозоната\", каза още Парамов.  \"Бюджетът е заложник на социалната програма. Той е едновременно ляв и десен. Прави се така, че да е консервативен и да може да бъде изпълнен\", коментира банкерът Емил Хърсев. Двамата с Парамов се обединиха около това, че пенсионната система не трябва да разчита единствено на държавата.", "date": "2018.10.23", "title": "Кольо Парамов: Бюджетът ни е консервативен, важно е да задържим 3,5% инфлация догодина"}
{"url": "https://www.faktor.bg/bg/articles/sport/spas-rusev-kam-domuschiev-stanah-obekt-na-neochakvani-napadki-zhiveem-v-dva-paralelni-svyata", "text": "Собственикът на Левски Спас Русев отговори на Кирил Домусчиев, който вчера коментира него и Гриша Ганчев. Изявлението на Русев беше поместено в сайта на \"сините\" преди минути. \"Уважаеми привърженици,  В отговор на мое интервю вчера вечерта станах обект на неочаквани нападки. Аз не съм си позволил и не бих си позволил да обидя или засегна нито един собственик, президент или футболен деятел. Фокусът на въпросите, които повдигнах за дългогодишните очевидни проблеми в българския футбол, съдийство и феърплей, беше изместен към личностни нападки, подкрепени с известна доза сарказъм и ирония, които изглежда са продиктувани от факта, че конкретни личности се припознават в моите думи. Отказът да се дискутира феърплеят и съдийството показва, че живеем в два паралелни свята, единият от които е перфектен, но в който ние не живеем. Спас Русев Председател на НС на ПФК Левски\".", "date": "2018.10.23", "title": "Спас Русев към Домусчиев: Станах обект на неочаквани нападки, живеем в два паралелни свята"}
{"url": "https://www.faktor.bg/bg/articles/sport/svetat/balgarche-popadna-v-prestizhna-klasatsiya-na-nay-talantlivite-v-sveta", "text": "Английското издание Guardian класира българската футболна надежда Ияд Хамуд в престижна класация, представящя най-талантливите 60 футболисти в световен мащаба, които са родени през 2001 година, пише sportal.bg. В момента 17-годишният Хамуд играе в академията на Шефилд Уензди, а преди това бе част от Локомотив (Пловдив), като с екипа на “смърфовете” дори дебютира в Първа лига. На 15 години, 3 месеца и 26 дни той се превърна във вторият най-млад футболист в историята на родното първенство.  “Хамуд влезе в заглавията през 2016 година, когато се превърна във второто най-младо име в историята на българския футболен елит. Син на българска майка и ливански баща, той направи асистенция за Локомотив (Пловдив) в градското дерби срещу Ботев (Пловдив). Преди да се присъедини към Шефилд Уензди през 2017 година, Хамуд мина проби в Арсенал и Стоук Сити. Бързината и издръжливостта са основните му оръжия, а за това говори и доказателството, че като юноша в Локо (Пловдив) изиграва три мача за три различни юношески гарнитури в рамките на само един ден. Обожава Лионел Меси, а преди време признава, че се влюбва във футболната игра заради баба си, която е фен на Манчестър Юнайтед”, пише в краткото резюме за Хамуд, който играе като нападател. В престижната класация Хамуд е редом до таланти от най-големите клубове в света - Мейсън Грийнууд (Манчестър Юнайтед), Къртис Джоунс (Ливърпул), Хефрен Тюрам-Юлиен (Монако), Оливер Батиста Майер (Байерн Мюнхен), Лука Унбехаун (Борусия Дортмунд), Николо Фаджоли (Ювентус), Дайшон Редан (Челси), Едвард Тагсет (Ливърпул), Били Гилмор (Челси), Иван Илич (Манчестър Сити), Лий Канг-ин (Валенсия), Ерик Гарсия (Манчестър Сити), Виктор Мойехо (Атлетико Мадрид) и Конрад де ла Фуенте (Барселона). Миналото лято Ияд подписа професионален договор с Уензди. За различните национални отбори на България има общо 16 мача и 4 гола.", "date": "2018.10.23", "title": "Българче попадна в престижна класация на най-талантливите в света"}
{"url": "https://www.faktor.bg/bg/articles/berbatov-predstavya-biografichnata-si-kniga-na-emblematichniya-10-ti-noemvri", "text": "На емблематичния в новата ни история 10-ти ноември от 12:30 ч. луксозното издание \"По моя начин\" ще бъде официално представено в книжарница \"Сиела\" в Paradise Center (бул. \"Черни връх\" 100). Книгата ще бъде налична във всички книжарници на издателя от сутринта на същия ден, а от 21 октомври е предвидена възможност за предварителни заявки на уебсайта на \"Сиела\". Официалното представяне на автобиографията не е помпозна церемония, а среща на Димитър Бербатов с първите читатели. Те ще могат да получат автограф от автора върху своя екземпляр, както и да си направят снимка с него, която да споделят в социалните мрежи (за Instagram: @berbo9 #D9Book). Вдъхновяващата история на едно обикновено българско момче, стигнало до върховете на световния футбол, е разказана в близо 500 страници. Написана честно и неподправено, тя дава отговори и буди размисли. В нея Димитър е открит както никога досега и със сигурност има с какво да изненада и своите фенове, и своите отрицатели. Изданието съдържа непубликувани до момента снимки от личния архив на футболиста, а автор на предговора е самият сър Алекс Фъргюсън.", "date": "2018.10.23", "title": "Бербатов представя биографичната си книга на емблематичния 10-ти ноември"}
{"url": "https://www.faktor.bg/bg/articles/drevna-nahodka-v-rodopite-mozhe-da-se-okazhe-savremennik-na-troyanskata-voyna", "text": "Откриха древна находка в Родопите, която може да се окаже съвременник на Троянската война. Землището на село Бенковски в Родопите е богато на археологически находки - там има праисторическо селище, тракийска резиденция от IV в. преди Христа.  \"Това е един обект, който аз започнах през 2004 г. Дълго време по него не се работеше. Разкопките се подновиха през 2016 г.\", каза проф. Николай Овчаров пред Нова телевизия. До момента археолозите смятали, че находката датира от IV в. преди Христа. Впоследствие се оказва, че става въпрос за стена от циклопски градеж, който е характерен за края на бронзовата и началото на желязната епоха. Това значи, че е от периода - XII - XIII век преди Христа. \"Все още не сме проследили цялата стена. Тук най-вероятно е имало резиденция. Такъв циклопски градеж има и на Небет тепе в Пловдив\", добави още Овчаров. Открити са и керамични фрагменти, датиращи от този период.", "date": "2018.10.23", "title": "Древна находка в Родопите  може да се окаже съвременник на Троянската война"}
{"url": "https://www.faktor.bg/bg/articles/menda-stoyanova-izlishakat-v-haznata-shte-se-formira-ot-neosashtestveni-kapitalovi-razhodi", "text": "Излишъкът в хазната в края на годината ще се формира заради неосъществени капиталови разходи, заяви пред БНР председателят на комисията по бюджет и финанси в парламента Менда Стоянова. Очакванията за приключването на Бюджет 2018 ще е на 0,5% от БВП на плюс, каза Стоянова и добави, че към момента излишъкът е 2,5 млрд. лева, но ще бъде стопен до края на годината. Въпреки това за следващата година отново е планирано минус 0,5%, подчерта тя. „Множество проекти от различните министерства, които по списък те казват, че ще разплатят до края на годината и които Министерството на финансите няма как да знае дали ще се случи или не. Тук, за съжаление, трябва да отбележим, че почти по всички оперативни програми има изоставане вече за трета година. Предвидените съфинансирания от бюджета не могат да се случат и това също остава в икономия. Всички тези икономии, направени през годините 2017-2018 г., ще бъдат похарчени вероятно в следващата и 2020 г., в края на програмния период“, коментира Менда Стоянова. Тя подчерта, че за следващата година се предвижда ръст на БВП от 3,7%. В тази връзка се очаква и увеличение на приходите с 5,6 млрд. лв. Бюджетът не може да реши въпроса с доходите, категорична е Стоянова. По думите ѝ, през 2019 г. ще има увеличение на доходите на работещите в бюджетната сфера от 10%, което ще се отрази към увеличаване на средната работна заплата. 3% инфлация за догодина няма да породи някакъв проблем в икономиката, каза още експертът.", "date": "2018.10.23", "title": "Менда Стоянова: Предвижда се ръст на БВП от 3,7%, очаква се и увеличение на приходите с 5,6 млрд. лв."}
{"url": "https://www.faktor.bg/bg/articles/ikonomika/biznes/aktsiite-na-svetovnite-fondovi-pazari-se-namirat-pod-nov-silen-natisk", "text": "Акциите на световните фондови пазари се намират под нов силен натиск от продажби, след като инвеститорите в глобален план не изглеждат впечатлени от поредната серия корпоративни резултати за третото тримесечие, акцентирайки отново върху растящите притеснения, отнасящите се до Брекзит, италианския бюджет, международната изолация на Саудитска Арабия, търговската война между Вашингтон и Пекин, по-слабия растеж на китайската икономика и високите американски лихви. Търговията на Уолстрийт в понеделник приключи разнопосочно, като и трите водещи фондови индекса парираха голям част от първоначалния си растеж. Индексът DJIA затвори с понижение от 127 пункта (спад с 0,50%), S&P500 се понижи с 0,43% и единствено технологичният индекс Nasdaq Composite затвори със слабо повишение от 0,26%, но след първоначален ръст от близо 1%, цитира БНР . Азиатските фондови пазари, начело с китайския, пък се оказаха под нов силен натиск от продажби по време на търговията във вторник, прекъсвайки солидното двудневно рали на борсата в Шайнхай. Индексът Shanghai Composite се понижи в рамките на днешната сесия с цели 2,26%, заличавайки част от негови силен отскок с близо 7% от петък и понеделник. Индексът Hang Seng падна с 3,08%, южнокорейският Kospi – с 2,57%, а основният индекс на борсата в Токио Nikkei – с цели 2,67%. Взривоопасният коктейл, включващ опасенията относно дипломатическата изолация на Рияд, буксуващите Брекзит преговори, италианската бюджетна драма и подновените страхове около търговската война между Вашингтон и Пекин, се отразяват негативно и на инвеститорската настройка на Стария континент. Общият европейски индекс Stoxx Europe 600 се понижава с 1,3% към двугодишно дъно около 354,41 пункта (най-ниско ниво от декември 2016 година насам) и е на път да приключи на загуба за петна поредна сесия на търговия. Германският фондов индекс DAX 30 бележи още по-солиден от 2% към двугодишно дъно около 11 247 пункта, френският индекс CAC40 пък се понижава с 1,27%, британският FTSE100 – с 0,88%, и италианският индекс MIB – с 0,73%. Най-агресивни са продажбите на акциите на технологичните компании, като STOXX Europe 600 Technology Index се понижава с 3,7% в резултат най-вече на драматичен срив на акциите на AMS с над 20%, след като австрийската компания за микропроцесори представи финансови резултати за последното тримесечие, които обаче не впечатлиха с нищо инвеститорите. Спад с близо 23% бележат и акциите на френската Atos, след като информационно-технологичната компанията понижи рязко свои прогнози за финансовите резултати до края на годината. Акциите на Bayer AG пък се понижават с над 8%, след като американски съд потвърди присъдата, според която Monsanto (дъщерната фирма на германския гигант) е отговорна, че хербицид на компанията, базиран на глифозат, включително и от марката \"Раундъп\", причинява рак.", "date": "2018.10.23", "title": "Акциите на световните фондови пазари се намират под нов силен натиск"}
{"url": "https://www.faktor.bg/bg/articles/ikonomika/biznes/balgariya-namali-dalga-si-za-2017-godina-s-pochti-26-miliarda-leva", "text": "Дългът на България за 2017 г. е в размер на 25,908 млрд. лева, което се равнява на 25,6% от брутния вътрешен продукт (БВП) на страната, а това показва спад в сравнение с предишната година. Това са окончателните данни на Националния статистически институт (НСИ) за миналата година, публикувани днес. Дългът на България за 2016 г. възлезе на 27,3 млрд. лв., или над 29% от БВП. Тогава той се повиши чувствително спрямо предходната 2015 г., когато беше 25,99%. През 2014 г. той достигна 26,97%, докато през 2013 г. беше значително по-нисък – 17,01%, показват  още данните на националната статистика. През миналата година институционален сектор \"Държавно управление\" отчита бюджетен излишък от 1,145 млрд. лева, или 1,1% от БВП, който стабилно расте през последните години. Само през 2014 г. секторът е отбелязал огромен дефицит от 4,5 млрд. лева. Излишъкът в подсектор \"Централно управление\", в който влизат всички държавни предприятия, е в размер на 969  млн. лв., или 1% от БВП. Подсектор \"Местно управление\" (общини, общински предприятия и фондове) е реализирал излишък от 239 млн. лв., а в подсектор \"Социалноосигурителни фондове\" има дефицит от 63 млн. лева.", "date": "2018.10.23", "title": "България намали дълга си за 2017 година с почти 26 милиарда лева"}
{"url": "https://www.faktor.bg/bg/articles/etsb-nyamame-pravni-osnovaniya-za-da-otsenyavame-balgarski-banki", "text": "Източник от Европейската централна банка опроверга информацията, че нейни надзорници ще пристигнат през ноември, за да оценят 6 банки във връзка с кандидатурата на България за чакалнята на еврозоната ERM2, съобщи БНР.  „Условията трябва да са на масата, за да се процедира. Трябва правна основа, която да бъде извършена от българските власти, а нея я няма“, каза източник от ЕЦБ. Става дума за необходими промени в българското законодателство, които да дадат възможност на ЕЦБ да осъществява надзор над български банки.   Сред имената на банките, за които се предполага, че със сигурност ще бъдат проверени, са \"УниКредит Булбанк\", \"Банка ДСК\" и \"Обединена българска банка\".", "date": "2018.10.23", "title": "ЕЦБ: Нямаме правни основания, за да оценяваме български банки"}
{"url": "https://www.faktor.bg/bg/articles/fenomenat-el-ninyo-poohladiha-prognozite-otpredi-dva-mesetsa-za-toplata-zima", "text": "Засега тенденцията, която изтъкват световните метеоцентрове, е че ноември ще бъде свързан с нормално в температурно отношение време, със средномесечни температури за ноември месец са между 4 и 8 градуса, каза климатологът проф. Георги Рачев, цитиран от Novini.bg. Тези 20-25 градуса за седмици поред няма да ги има. Ще ни споходят първите есенни мъгли и значително по-облачно време. Бавно и полека идва зимата, заяви проф. Рачев. Интересна обстановка се очертава между 1 и 3 ноември, когато има вероятност за доста по-обилни валежи, добави той. Сняг ще има във високите части над планините още в началото на ноември. Месецът е характерен с първите снеговалежи в равнинните части. Средноклиматично, ако се погледнат всички случаи досега, първите снеговалежи на надморска височина до 500 метра са в края на ноември, посочи климатологът. Засега се предполага, че ще има възможност за северни нахлувания, още повече че наскоро излезе една прогноза за Ел Ниньо – природният феномен, който е характерен за екваториалната част на източната територия на Тихия океан. Засега се смята, че със 70% вероятност има възможност да се види. Ел Ниньо може да обърка доста атмосферната циркулация – няма кой да каже как точно ще повлияе на края на есента и на зимата. В тази топла фаза на Ел Ниньо сме имали и доста студени, и доста зими, отбеляза проф. Рачев. Малко се поохладиха и прогнозите за топлата зима, които се даваха преди два месеца, с около половин градус. Засега остава прогнозата за малко по-топла да е зимата и с достатъчно количество валежи, каза още проф. Георги Рачев.", "date": "2018.10.23", "title": "Феноменът Ел Ниньо поохлади прогнозите отпреди два месеца за топла зима"}
{"url": "https://www.faktor.bg/bg/articles/mladen-marinov-rezultatnoto-vzaimodeystvie-mezhdu-balgarskite-i-germanskite-sluzhbi-e-dokazano-v-praktikata", "text": "В рамките на работната визита във ФР Германия министър Младен Маринов проведе среща с Хорст Зеехофер, федерален министър на вътрешните работи. Това съобщиха от пресцентъра на МВР. Двамата споделиха общата оценка за изградено работещо и резултатно сътрудничество в областта на вътрешните работи. Министър Маринов изказа искрената си благодарност към германските федерални и провинциални институции за професионалната работа и оказаното съдействие при задържането и екстрадицията на извършителя на тежкото криминално престъпление в Русе. „Този случай още веднъж доказва ефективността на европейските инструменти за полицейско взаимодействие, както и постигнатото високо ниво на доверие между българските и германските колеги и на практика илюстрира приемственост, задълбоченост и резултатност във взаимодействието\", отбеляза той.  В хода на разговорите Младен Маринов припомни заложените основни приоритети по време на българското председателство в областта на вътрешните работи - сигурността на външните граници и противодействието на нелегалната миграция. Като пример за солидарността към страната ни посочи активното участие на Германия в съвместни операции на Фронтекс на българските граници. Той изрази убеждението си в необходимостта от прилагането на общ европейски подход към управлението на миграционните процеси и намирането на правилния баланс между отговорност и солидарност. В този смисъл бе изразена и единната позиция за продължаване на работата в три основни направления - по-ефективен контрол на външните граници, засилена външна дейност и реформа на системата за убежище.  В българската делегация участва и директорът на Главна дирекция „Национална полиция“ главен комисар Христо Терзийски.", "date": "2018.10.23", "title": "Младен Маринов: Резултатното взаимодействие между българските и германските служби е доказано в практиката"}
{"url": "https://www.faktor.bg/bg/articles/karakachanov-ostavkata-na-na-simeonov-oznachava-dps-i-bsp-da-se-varnat-na-vlast-ne-e-reshenie", "text": "Една оставка в момента означава да съборим правителството – за мен това не е решение. Това каза вицепремиерът и лидер на ВМРО Красимир Каракачанов след Коалиционен съвет на \"Обединени патриоти\", предаде  Агенция „Фокус“. По думите му, представяйки си, че оставката на на Симеонов означава ДПС и БСП да се върнат на власт, за него това не е решение.  „Изразих моето становище пред г-н Симеонов. Той дълго и нашироко обясни какво е искал да каже и че не е имал предвид да обижда майките. Аз мисля, че подсказах днес на празника на тези, които бяха. Какво означава оставката на един вицепремиер – или падане на правителството. Вчера бях много впечатлен от факта, че г-жа Корнелия Нинова ме призова аз да бъда човекът, който да свали правителството, искайки оставката на Валери Симеонов\", коментиря той. По думите му, ако се изгони НФСБ от управлението, трябва да се разчита на Марешки. „За мен това не е алтернатива. От тази гледна точка изразих моето мнение, че г-н Симеонов малко по-внимателно трябва да подбира думите, с които се изразява. Аз лично не бих използвал подобни думи. Искам да кажа и нещо друго. За мен това не е решение. Много по-важно е, че правителството си върши работата. Ние говорим за майките на деца с увреждания, но бюджетът от 270 млн. лв. за хората с увреждания се увеличава с 60 %. Правителството си е свършило работата и продължава да я върши“, допълни Каракачанов.", "date": "2018.10.23", "title": "Каракачанов: Оставката на Симеонов означава ДПС и БСП да се върнат на власт"}
{"url": "https://www.faktor.bg/bg/articles/simeonov", "text": "Коалицията е съставена за общо участие за изборите за 44-о народно събрание. Тя ще съществува, докато това споразумение съществува, въпреки че има много недоразумения. Това заяви след извънредна среща на \"Обединени патриоти\" лидерът на НФСБ Валери Симеонов.  \"За наша изненада днес нашият партньор не дойде. Писахме есемеси, но ни отговориха, че няма да дойдат\", добави той.  \"Напоследък са направени доста атаки към мен. Днешното заседание показа, че коалицията съществува. Това, че не е присъствал единият партньор, нищо не значи. Това надявам се е засега. Ние пак ще поканим Сидеров, за да дискутираме има ли проблеми и, ако да - как да ги решим. ГЕРБ нямат вина за нашите проблеми. Редно е да си решаваме вътрешно проблемите. Няма проблем, който да не може да бъде решен\", смята Симеонов и добави: \"Нещата не стоят така - него ще го махнем като председател, а той мен ще махне като вицепремиер. Не е това. Председателството на групата е въпрос на решението на групата. Взима се с мнозинство. Ние не сме нарушили нашето споразумение помежду си и не сме нарушили това за коалиционно управление на ГЕРБ и Обединени патриоти\", изтъкна лидерът на НФСБ.   По думите на Симеонов не е ясно кога ще се събере голямата коалиция. Не знае и как ще гласува \"Атака\" на вота за недоверие \"До момента не съм влизал в обяснителен режим от чисто тактически подбуди. Вчера за първи път ви запознах с целия текст, който съм произнесъл. В него упрекът не е към децата. Валери Симеонов не е изрод и има очи на главата си. Много добре се вижда, че част от децата имат физически недъзи. Нима някой от вас мисли, че съм такъв изрод и човекомразец, че ще кажа, че тези деца не са болни. Четете внимателно какво съм казал. Казвам, че майките ги представят за болни, а ги държат на пек и на дъжд. Аз не съм звяр и виждам много добре какви са нещата. Не исках да се обяснявам, защото хората, като чуят внимателно какво съм казал, ще им стане ясно\", заяви той. \"Вадите две фрази - \"кресливи майки\" и добавяте \"на уж болни деца\". Аз това не съм го казал. Още от сутринта телевизиите започнаха с този надпис. Аз не съм казал точно това. Между тези две неща има 13 думи. Мога ли да кажа аз, че тези деца, с видими изкривявания и деформации, че се преструват\", попита риторично Симеонов и добави, че няма защо да се извинява, че не е правилно разбран. \"Извинете, че не ме разбрахте правилно и се подлъгахте по една кампания\", каза в заключение вицепремиерът.", "date": "2018.10.23", "title": "Симеонов след \"другарския съд\": Не съм изрод, имам очи на главата си и виждам, че тези деца имат физически недъзи"}
{"url": "https://www.faktor.bg/bg/articles/samo-na-krachka-ot-nova-nadprevara-vav-vaorazhavaneto", "text": "Тръмп и Путин мерят мускули както НАТО и Варшавският договор по време на надпреварата във въоръжаването през 1980-те. Но има начин да спасим Договора за ликвидиране на ракетите с малък и среден обсег, пише Удо Бауер за Дойче веле. Поне от четири години САЩ знаят, че Русия нарушава Договора за ликвидиране на ядрените ракети с обсег на действие до 5500 километра. Защото на базата на разрешената ракетна система „Искандер\" руснаците разработиха по-модерната \"Новатор\", която американците наричат SSC-8. И този път Москва реагира така, както винаги реагира на подобни западни обвинения. Първо обяви, че новата система не е сред забранените от договора, после отговори с насрещни обвинения. Според руснаците, НАТО върши същото със системата за противоракетна отбрана в Румъния, която официално била насочена срещу ирански ядрени оръжия, но всъщност можела да се използва за нападение срещу Русия. И Москва трябвало да реагира по някакъв начин. И както обикновено, и едната, и другата аргументация съдържат рационално зърно. Пита се обаче какво правим оттук-нататък.  Известно е, че Доналд Тръмп не признава тихата дипломация, той умее само едно: да тропа по масата и да заплашва. В момента, малко преди ключовите междинни избори в САЩ, американският президент иска да се хареса на избирателите си. Путин пък е длъжен да му се опъне, защото иначе ще изглежда като слабак в очите на сънародниците си. Двамата мерят мускули точно както се случваше в началото на 1980-те години - по времето на голямата надпревара във въоръжаването между НАТО и Варшавския договор. Тъй че, когато беше сключен през 1987 година, Договорът за ликвидиране на ракетите с малък и среден обсег веднага се превърна в първа крачка към изхода от спиралата на оръжейната надпревара. По онова време аз още бях студент и си спомням добре, че унищожаването на ракетите „Пършинг-2\" от страна на НАТО, и съветските SS-20 от страна на Варшавския договор за мене беше огромна крачка към мира и разбирателството. И в никакъв случай не искам отново да се връщам в епохата на 1980-те години. Всъщност никак не е трудно да се намери изход от сегашната ситуация. Вместо да се отказват от договора, НАТО и Русия трябва (както тогава) да седнат край масата за преговори и да обсъдят как могат да го спасят. Тук веднага ще се обадят песимистите с твърдението, че за тази цел липсва обаче взаимно доверие: Русия анексира Крим и нападна Източна Украйна – как да вярваш на такъв партньор? Откъм Москва пък също ще попитат: Как изобщо можем да вярваме на НАТО, след като те вече от години струпват все повече войници и оръжие по западната граница на Русия, а в момента в Скандинавия провеждат най-голямото си учение след края на Студената война? Но нека да припомня, че и през 1987 година взаимното доверие между Изтока и Запада не беше по-дълбоко. И въпреки това ракетите бяха ликвидирани, а светът стана по-сигурно място за живеене. Защо да не стане така и днес? Затова: Хайде, господа, заповядайте на масата за преговори! (Заглавието е на Faktor.bg)", "date": "2018.10.23", "title": "Как да вярваш на такъв партньор?"}
{"url": "https://www.faktor.bg/bg/articles/novini/balgariya/ek-othvarli-predlozheniya-ot-italiya-byudzhet-za-2019-g", "text": "Европейската комисия отхвърли предложения от Италия бюджет за 2019 г. и поиска нов план - ситуация, която е безпрецедентна в историята на организацията, предава AFP, като се позовава на източник от Брюксел.  Комисарят по европейската икономика Пиер Московиси ще поиска от италианското популистко правителство във вторник да \"преразгледа бюджета си\", който надхвърля границите на ЕС, разкри източникът на агенцията, пожелал анонимност.", "date": "2018.10.23", "title": "ЕК отхвърли предложения от Италия бюджет за 2019 г."}
{"url": "https://www.faktor.bg/bg/articles/pravnata-komisiya-othvarli-vetoto-na-radev-varhu-zakona-za-darzhavnata-sobstvenost", "text": "Депутатите от парламентарната Комисия по правни въпроси отхвърли президентското вето и отново гласува разпоредбите от Закона за държавната собственост. Текстовете бяха подкрепени гласовете на 9 депутати, а трима гласуваха с „против“. Държавният глава Румен Радев упражни правото си на отлагателно вето и върна за ново разглеждане част от промените в Закона за държавната собственост, гласувани от парламента на 10 октомври т.г. Според него с приетия закон се създава възможност за скрита приватизация на дружества от забранителния списък по Закона за приватизация и следприватизационен контрол. С ветото си президентът оспорва § 1, т. 2 от Закона за изменение на Закона за държавната собственост (ЗИ ЗДС), с който се премахва забраната за апортиране на имоти и вещи - собственост на търговски дружества, включени в Приложение № 1 „Списък на търговските дружества с повече от 50 на сто държавно участие в капитала или обособени части от тях“ от Закона за приватизация и следприватизационен контрол. Освен това с § 4 се предвижда възможност за апортиране на имоти и вещи, които не са обособени части от дружества по Приложение № 1, в търговски дружества с държавно или общинско участие. Според Румен Радев посочените текстове противоречат на целта на забранителния списък, а именно - да не се приватизират без решение на Народното събрание дружества, които имат структуроопределящо значение за икономиката или висока обществена и социална значимост. „Всички съмнения за скрита приватизация са неправилни и необосновани“, заяви по време на дискусията Данаил Кирилов, председател на комисията и депутат от ГЕРБ. „Когато понятието за приватизация означава прехвърляне чрез продажба, трябва да съобразяваме, че апортът не е продажба. Не е обосновано да се сливат двете понятия, че апорт е равностойно на приватизация. Също така неправилно в указа се сочи, че при апорт няма насрещна престация. Има такава. Срещу апорта апортиращият субект, в случая държавата и общината, ще получи членствени права в търговското дружество. Те гарантират участието в управлението на дружеството“, подчерта Кирилов. Според опозицията обаче аргументите на президента са уместни. „Големият въпрос е дали се създава възможност предприятия и обекти, които са изключени от приватизацията, да бъдат отчуждени и дадени в частни ръце чрез методите на апортиране. Според вас – не, но според нас – да. Тук вече е спорът“, заяви Крум Зарков от БСП. В дискусията не взеха участие представители на президентската институция. Предстои върнатите за второ разглеждани законови разпоредби да бъдат обсъдени и гласувани в пленарна зала.", "date": "2018.10.23", "title": "Правната комисия поряза президента - отхвърли ветото му върху Закона за държавната собственост"}
{"url": "https://www.faktor.bg/bg/articles/oshte-edin-osnovatel-na-feysbuk-si-tragva-ot-kompaniyata", "text": "Брендън Ириб, съоснователят на подразделението на Фейсбук (Facebook) за виртуална реалност Окюлъс (Oculus), напуска компанията, предаде Асошиейтед прес. Той е поредният високопоставен служител, който си отива от Фейсбук, след като е продал изгодно стартъпа си на социалната мрежа. Ириб обяви решението си да напусне Фейсбук в туит снощи. Той напуска две години и половина, след като Фейсбук се раздели с другия основател на Окюлъс Палмър Лъки. Двамата се присъединиха към Фейсбук през 2014 година, след като продадоха Окюлъс на социалната мрежа за 2 милиарда долара. Ириб бе главен изпълнителен директор на Окюлъс до 2016 година, когато се премества на по-ниска позиция в подразделението за виртуална реалност. Фейсбук разпространи изявление снощи, в което приветства Ириб за това, че е извел виртуалната реалност отвъд граници, които хората са мислели за непреодолими. Благодарни сме за ръководната роля, която имаше, за посветеността да изгради невъзможното, ще ни липсва, се посочва в съобщението. Окюлъс е сочена за пионер в създаването на очила за виртуална реалност, чрез които потребителите се потапят в изкуствени, триизмерни светове. Въпреки подкрепата на Фейсбук виртуалната реалност остава нишова технология, популярна предимно сред феновете на видео игрите. Главният изпълнителен директор на Фейсбук Марк Зукърбърг се надява да повиши привлекателността на виртуалната реалност с пускането догодина на новите очила Окюлъс куест (Oculus Quest). Не е необичайно за основателите на стартъпи като Ириб да напускат доста по-големи компании, няколко години след като са им продали собствената си компания. Фейсбук обаче бе засегнат от вълна от напускания през последните шест месеца, което поставя въпроса дали усилията на Зукърбърг за повишаване на приходите в нови области отвъд услугите на социалната мрежа не създава прекалено напрежение сред по-високопоставените служители на компанията. През април създателят на приложението за съобщения УотсАп (WhatsApp) Ян Кум напусна Фейсбук, четири години след като продаде компанията си на социалната мрежа. Миналия месец съоснователите на Инстаграм (Instagram) Кевин Систром и Майк Крийгър също изоставиха Фейсбук. Социалната мрежа купи Инстаграм през 2012 година за 1 милиард долара.", "date": "2018.10.23", "title": "Още един основател на Фейсбук си тръгва от компанията"}
{"url": "https://www.faktor.bg/bg/articles/bsp-iska-valeri-simeonov-v-parlamenta-po-povod-poiskanata-ot-maykite-ostavka", "text": "Подписахме искане утре първа точка в дневния ред на парламента да бъде изслушване на вицепремиера Валери Симеонов, съобщи председателят на БСП Корнелия Нинова по повод поисканата му от майките на деца с увреждания оставка. Тя отбеляза, че в годините с премиера Бойко Борисов са били сериозни политически опоненти, но той е изглеждал като човек, който владее ситуацията и има всякакви механизми да овладява кризи. \"За първи път ми изглежда безсилен и безпомощен като премиер да реши проблема, вчера го прехвърли на Каракачанов, онзи ден на Волен Сидеров - това не е нито лидерско, нито премиерско\", коментира Нинова, цитирана от БТА. По думите й да се внушава, че цялата конструкция на правителството, цялото бъдеще на държавата виси на оставката на Симеонов е израз на пълно безсилие. Нинова обяви, че оттук нататък БСП започва стройна, бърза организация по подготовка за предсрочни избори, а \"Визия за България\" ще се превърне в предизборна програма с конкретни ангажименти и ясни послания. Тя не се ангажира със срокове. \"Виждате колко е динамична ситуацията, как се променят позициите дори в управленската коалиция буквално с часове\", коментира лидерът на социалистите. По-рано днес Валери Симеонов направи ново изявление по темата, в което призова организаторите на контрапротест в негова защита, който е планиран за утре пред Министерски съвет, да не го правят. Той подчерта, че се чувства достатъчно уверен в това, което прави и не смята, че е нужно коалиционните му партньори да бъдат притискани по този начин. В същото време другият вицепремиер и съпредседател на \"Обединени патриоти\" - Красимир Каракачанов, който вчера свика коалиционен съвет, заяви, че оставка на Симеонов в този момент означава правителството да бъде съборено и за него това не е решение. По думите му, ако партията на Симеонов - НФСБ, бъде изгонена от властта, тогава ще трябва да се разчита на Веселин Марешки, което не смята за алтернатива. Лидерът на \"Атака\" Волен Сидеров, който също за пореден път поиска оставката на Симеонов, не отиде на коалиционния съвет, защото нямало логика. Той изтъкна, че преди няколко дни НФСБ свали политическото си доверие от него, а ВМРО не заели позиция, което означавало, че са съгласни.", "date": "2018.10.23", "title": "Нинова язвителна към Борисов: Винаги е имал механизми да се справи с кризи, но сега ми изглежда обезсилен"}
{"url": "https://www.faktor.bg/bg/articles/karakachanov-razbiram-zhenite-no-ot-parviya-den-nyakoi-partii-se-opitvat-da-yahnat-tezi-protesti", "text": "Вчера говорих с господин Сидеров, покани са пратени и на него, и на Валери Симеонов. Вчера Сидеров не беше решил какво да прави, но днес той не дойде. Аз никога не бих направил изказване по този начин, че думите ми да се разбират двусмислено. Днес Симеонов обясни, че е искал да каже, че ако имаш грижа към тези деца, не би трябвало да ги изкараш на студ, на пек. Това заяви вицепремиерът и министър на отбраната Красимир Каракачанов в предаването \"Лице в лице\" по bTV.  В петък правителството ще гласува Закона за хората с уврежданията. Ако някой увеличи бюджета на армията с 60%, ще станем армия номер 1 в Европа. Разбирам жените, но няма какво да се лъжем - от първия ден на тези протести някои партии се опитват да \"яхнат\" тези протести, коментира още той. Няма да поискам оставката на Симеонов. Казах му, че не съм съгласен с начина, по който се изказва, защото така създава трусове в обществото. Оставката на Симеонов какво означава - аз да сваля правителството. Или да заменим Валери Симеонов с Марешки? Не съм влязъл в тази коалиция, за да променяме нещата, а за да работим. Изчерпах своите възможности на \"синя каска\". 5-6 месеца губим време да се изказва", "date": "2018.10.23", "title": "Каракачанов: Разбирам жените, но от първия ден някои партии се опитват да \"яхнат\" тези протести"}
{"url": "https://www.faktor.bg/bg/articles/novini/svyat/nikola-gruevski-prie-reshenieto-na-apelativniya-sad-koeto-go-izprashta-v-zatvora", "text": ". Бившият министър-председател на Македония и бивш лидер на ВМРО-ДПМНЕ Никола Груевски и неговите адвокати приеха решението на Апелативния съд, съгласно което той трябва да изтърпи двугодишно наказание за лишаване от свобода заради доставка на луксозен \"Мерцедес\" за за нуждите на Министерството на вътрешните работи, съобщава електронното издание на скопския вестник \"Независен\". Присъдата сега автоматично трябва да бъде предоставена до съдия за изпълнението й. В рамките на осем дни той трябва да предостави на Груевски покана за затвора, предаде \"Фокус\". Някои от средствата за масова информация в югозападната ни съседка твърдят, че Груевски ще бъде привикан за изпълнение на присъдата на 9 ноември в Куманово, но засега няма официално потвърждение на информацията. Адвокатите му обявиха, че ще поискат отлагане на влизането му в затвора.", "date": "2018.10.23", "title": "Никола Груевски прие решението на Апелативния съд, което го изпраща в затвора"}
{"url": "https://www.faktor.bg/bg/articles/predavame-na-makedoniya-izdirvan-ot-interpol-albanets", "text": "Албанец, осъден на 15 г. затвор за въоръжен грабеж и нелегално оръжие, ще бъде предаден на македонските власти. Р. Ш. е бил задържан на 22 август в 23 ч. при влизане в България от Македония на ГКПП Гюешево. Албанецът имал влязла в сила присъда от 2016 г. на Районен съд в Тетово и заповед за арест от 27 януари 2017 г. Обявен е бил за издирване чрез Интерпол. След като на нашия ГКПП е бил идентифициран, е задържан. Министерството на правосъдието на Република Македония е изпратило молба за екстрадиция. Пред окръжния съд в Кюстендил албанецът е изразил съгласие за незабавна екстрадиция. Заявил, че е невинен и иска да отиде по-скоро в Македония. Магистратите уважиха молбата на македонските власти и допуснаха екстрадицията на албанския гражданин.", "date": "2018.10.23", "title": "Предаваме на Македония издирван от Интерпол албанец"}
{"url": "https://www.faktor.bg/bg/articles/obshtestvo/ulitsata/besen-samokovliya-plashi-s-bradva-politsai-sled-semeen-skandal", "text": "В РУ-Самоков е образувано досъдебно производство срещу 32-годишен местен жител, отправял закани и заплахи със секира в ръце към граждани и към полицейските служители, изпратени на място след получен сигнал за семеен скандал. Това съобщиха от ОДМВР-София. След приключване на действията по разследването мъжът е привлечен в качеството на обвиняем за извършено престъпление по чл. 144, ал.3, вр. ал.1 от НК и делото е изпратено в районната прокуратура с мнение за съд.", "date": "2018.10.23", "title": "Бесен самоковлия плаши с брадва полицаи след семеен скандал"}
{"url": "https://www.faktor.bg/bg/articles/svetiyat-sinod-opredeli-24-oktomvri-za-den-na-molitva-za-detsata-s-uvrezhdaniya", "text": "С решение на Светия синод денят 24 октомври, когато православната църква отбелязва празника на иконата на Св. Богородица \"Всех скорбящих радост\", е определен за Ден на молитва за децата с увреждания, съобщи пресцентърът на синода. По този повод в едноименния храм \"Покров Богородичен – Всех скорбящих радост\" в София (зад хотел \"Родина\") от 9 ч. ще бъде отслужена литургия, последвана от молебен за децата с увреждания и техните семейства. \"Нека всички се помолим заедно за нашите деца\", призовава Светият синод. Инициативата идва в дни на протести срещу вицепремиера Валери Симеонов заради негово изказване от миналата седмица, в което той нарича майките на деца с увреждания \"кресливи\" и изразява съмнения дали наистина става дума за болни деца.", "date": "2018.10.23", "title": "Светият синод определи 24 октомври за Ден на молитва за децата с увреждания"}
{"url": "https://www.faktor.bg/bg/articles/puskat-toploto-v-stolichni-uchilishta-yasli-i-gradini", "text": "\"Топлофикация-София\" пуска парното в детските градини, училищата и болниците. Вече 60 сгради, от които 11 детски градини, са вече с отопление, каза говорителят на дружеството Елизабет Павлова, съобщи Dir.bg. Дружеството засега няма да пуска парното на целия град, тъй като се очаква затопляне на времето в края на седмицата. Приемат се заявки само по желание на сгради. За да бъде пуснато парното в София, трябва да бъдат изпълнени няколко задължителни, уредени от закона, условия: да има три последователни дни със средна денонощна температура под 12 градуса, прогноза за трайно застудяване на времето. Преди дни от \"Топлофикация София\" заявиха, че са напълно готови да пуснат отоплението в столицата, като са в постоянна връзка с НИМХ и следят температурите на околната среда. На клиентите на компанията се препоръчва да освободят винтилите на парното максимално, за да се обезвъздуши системата. След това могат да настроят винтилите на комфортната им температура. Трябва да запълнят източените вътрешни инсталации и да приключат с ремонтите.", "date": "2018.10.23", "title": "Пускат топлото в столични училища, ясли и детски градини"}
{"url": "https://www.faktor.bg/bg/articles/stanaha-izvestni-imenata-na-dvama-nominirani-za-novi-chlenove-na-ks-ot-sadiyskata-kvota", "text": "Ниĸoлaй Дъpмoнcĸи oт Bъpxoвния ĸacaциoнeн cъд e пъpвият нoминиpaн зa нов съдия в Kонституционния съд (КС). Πpeдлoжeн e oт ĸoлeгaтa cи oт Haĸaзaтeлнaтa ĸoлeгия нa BKC Kpacимиp Xapaлaмпиeв. Днec e пocтъпилa и втopa нoминaция от съдийската квота – нa Πaвлинa Πaнoвa, пише правният сайт \"Де факто\". Tя e номинация на cъдия Гaлинa Зaxapoвa, cъщo oт Haĸaзaтeлнaтa ĸoлeгия нa BKC. B мoмeнтa Πaнoвa e зaм.-пpeдceдaтeл нa Bъpxoвния ĸacaциoнeн cъд, бe и нaш cъдия aд xoĸ в Cтpacбypг. Cpoĸът зa издигaнe нa ĸaндидaти зa двeтe бpoйĸи в Koнcтитyциoнния cъд, ĸoитo тpябвa дa бъдaт избpaни oт Oбщoтo cъбpaниe нa двeтe въpxoвни cъдилищa – BKC и BAC, изтичa нa 24 oĸтoмвpи. Избopът щe e нa 26 oĸтoмвpи. A правният сайт пиca, че се чaĸa peĸopдeн бpoй пpeтeндeнти, ĸoитo явнo щe пoявят в пocлeдния възмoжeн мoмeнт. Дo мoмeнтa нямa нoминaции oт Bъpxoвния aдминиcтpaтивeн cъд. Πo пocлeдни инфopмaции cъc cигypнocт зa KC щe бъдaт пpeдлoжeни зaм.-пpeдceдaтeлят нa cъдa Haдeждa Джeлeпoвa, бившият зaм.-пpeдceдaтeл Гaлинa Coлaĸoвa, ĸaĸтo и Mapинa Mиxaйлoвa. Днес в cъвмecтeн oтгoвop пpeдceдaтeлитe нa BKC и нa BAC Лoзaн Πaнoв и Гeopги Чoлaĸoв oтĸaзaxa дa paзпopeдят пpeдвapитeлнo oпoвecтявaнe нa ĸaндидaтитe зa Koнcтитyциoнния cъд oт мoмeнтa нa тяxнoтo нoминиpaнe. Иcĸaнe зa тoвa бe oтпpaвeнo ĸъм тяx oт 16 жypнaлиcти. Moтивът нa Πaнoв и Чoлaĸoв e, чe глacyвaнитe oт Oбщoтo cъбpaниe пpaвилa зa нoминиpaнe и избop нe пpeдвиждaт пpeдвapитeлнo пyбличнo oпoвecтявaнe, a тe двaмaтa нямaт пpaвoмoщия дa peвизиpaт peшeниeтo нa cъдиитe. Зa тoвa oфициaлнo ĸaндидaтитe щe cтaнaт извecтни в дeня нa избopa. Дoтyĸ cвoя избpaниĸ зa KC e излъчил пapлaмeнтът – тoвa e въpxoвният cъдия Kpacимиp Bлaxoв. Чaĸa ce и peшeниeтo нa пpeзидeнтa.", "date": "2018.10.23", "title": "Станаха известни имената на двама номинирани за нови членове на КС от съдийската квота"}
{"url": "https://www.faktor.bg/bg/articles/davat-hod-na-megadeloto-ktb-po-sashtestvo-sled-nova-godina", "text": "Дават ход на мегаделото КТБ по същество след Нова година. Това заяви един от прокурорите в процеса Антоанета Софрониева. И днешното заседание продължи с изчитане на обвинителния акт. \"Прочели сме около една четвърт от него. Надявам се, че до края на годината ще съумеем да приключим тази част от хода на съдебното производство и ще преминем към даване на ход на съдебното следствие. Предстоят разпити на свидетели, съответно на вещи лица и всички други доказателства, които са били събрани в хода на досъдебното производство\", коментира прокурор Софрониева. Тя заяви, че няма нова информация около ситуацията с Цветан Василев и това дали той ще бъде върнат в България, за да отговаря като обвиняем по делото е рабода на съда, а не на прокуратурата.", "date": "2018.10.23", "title": "Дават ход на мегаделото \"КТБ\" по същество след Нова година"}
{"url": "https://www.faktor.bg/bg/articles/vnedreni-agenti-razbili-pechatnitsata-za-falshivi-pari", "text": "Спецсъдът остави за постоянно в ареста Иван Тодоров, Петър Манев, Александър Крихтин и Димитър Ангелов. Те са обвинени, че са част от престъпна група, която се занимавала с печат на фалшиви пари. Печатницата била в хотел \"Кантилена\" в Слънчев бряг. А управител на хотела бил Крихтин. Решението на съда не е окончателно. При акцията в най-модерната печатница са хванати милиони евро и хиляди долари. А качеството на банкнотите било изключително добро. В Пловдив също са намерени милиони фалшиви евро. За да разбият печатницата в Слънчев бряг, разследващите ползвали агенти под прикритие и доверителни сделки. За комуникация помежду си използвали мобилни приложения. Тодоров бил ръководител на групата. Петър Манев разпространявал банкнотите. Именно той още през лятото получил на няколко пратки техниката за печата на банкнотите. Димитър Ангелов пък бил печатар по професия. Според прокуратурата ако са на свобода и четиримата може да се укрият или да извършат ново престъпление. Защитата е на мнение, че обвиненията не са доказани. Освен това дори да са на свобода, нямало опасност нито да се укрият, нито да извършат ново престъпление. Обвиняемите бяха задържани на 20 октомври в Слънчев бряг и в Пловдив. Двама от тях са хванати в процес на изготвяне на фалшиви банкноти в печатницата в морския курорт. Други двама са задържани в Пловдив, като жилището на единия е било превърнато в депо за съхранение на готова \"продукция\". Общата стойност на изработваните неистински банкноти е 11 милиона евро и 1,8 милиона долара.", "date": "2018.10.23", "title": "Внедрени агенти разбили печатницата за фалшиви пари в Слънчев бряг"}
{"url": "https://www.faktor.bg/bg/articles/politika/hlyab-i-pasti/voyna-na-ideologii-golyamata-ruska-manipulatsiya-natsionalistite-kato-konservatori", "text": "Днес в Европа модерните политическите идеологии е все по-трудно да бъдат инструмент за анализ и решения на възникващите процеси. Светът е променен от редица фактори, които се явяват нови предизвикателства пред демократичните държави. Интензивните терористични актове, икономическите последици за обикновения човек от финансовата криза и страха от огромната бежанска вълна донесоха съвсем нови страхове за хората в САЩ и Европа. Дори само с Брекзит ЕС получи сигурен сигнал, че трябва да се реформира. Големият залог е как и кой ще реформира Европа. От това зависи бъдещето на целия континент. Дали ще стане още по-силна, единна в отстояването на свободата и просперитета на гражданите си или ще се разруши и фрагментира на отделни държави и съюзи, всеки със собствен интерес? Това са   Тези визии с техните представители ще се сблъскат през 2019 г. И този път евроизборите в България ще са важни за цялата ни нация, а не просто за администрацията в Брюксел или за политическите ни централи.  И преди да чертаем послания и прогнози трябва ясно да се каже - зад опита да бъдат превзети етикетите на модерните: демократичен консерватизъм, либерализъм и национализъм седи една чужда за демократичната цивилизация стратегия. Натоварена с политически популизъм и социален радикализъм, тази стратегия атакува съществуването на западните съюзи ЕС и НАТО. Тя се нарича евразийство и един от най-отявлените й идеолози е Александър Дугин. Проекцията на тази идеология в Европа се представя като новия консерватизъм. Досегашните националистите и новите опити за диктатури са облечени в политическите одежди на европейски консерватори.  Сега е времето да бъдат изобличени. Новият фалшив консерватизъм е евразийска стратегия на Русия, нямаща общо с демократичните ценности. Трябва да изправим легитимния консерватизъм, възникнал в Европа като контрареакция срещу революционните промени в обществата с родения в Кремъл сегашен псевдо-консерватизъм - целящ радикални разкъсвания в Европа и атлантическия свят. Трябва да сблъскаме консерватизма с популизма на този проруски национализъм, за да изобличим разрушителната стратегия, стояща зад злонамерената намеса на Русия в Европа.  И днес, когато човек препрочита бащата на консервативната политическа мисъл Едмънд Бърк (1729-1797) се впечатлява от теорията му, дори да не е консерватор по убеждения. През Бърк светът, обществото и държавата са построени в подредено и мирно съжителство - \"договор между мъртви, живи и неродени\". В търсене на приемственост и съхранение на социалните традиции консерваторите предлагат качествени реформи за подобряване на живота, а не радикални социални и политически промени.  \"Управлението е изобретение на човешката мъдрост за задоволяване на човешките нужди\" - това е определението за власт на бащата на консерватизма и за него тя трябва да гарантира функционирането на справедливост и мир в обществото.  Властта за консерваторите регулира сблъсъка между индивидите и превръща хаоса в ред, който гарантира свободата чрез закони. Консерваторите НЕ отричат, а стъпват върху либералните ценности и свободната икономика. В политическата история появата на консерватизма е реакция на теорията на либерализма. Неслучайно партийните системи на демократичните общества се изграждат около тези две основни идеологии.  Разбиранията на философите-консерватори, а по-късно и на нео-консерваторите от 20 век за свободата и властта са фундаментални за демократичния свят. Под управлението им САЩ и западноевропейските страни се утвърдиха като водещи икономически сили.  Консерваторите като управляващи са извеждали неведнъж обществата и икономиките си на правилния и успешен път. Християн-демократите имаха убежденията и волята да изградят най-силните демократични държави и съюзи помежду си. Именно те успяха да разкъсат желязната завеса и от позицията на силно развита икономика и свободни общества да приключат Студената война като победители. Поколението на Роналд Рейгън,  Маргарет Тачър и Хелмут Кол доказано остава в историята.  Тогава именно комунизмът на СССР беше обезсмислен и смазан. Новата Русия, обаче, не можа да тръгне по пътя на демокрацията, а дългият режим на Путин роди новите имперски амбиции за свръхдържава и геостратегически контрол над света. Пробивът на новата империя започва с достъп до влияние в Европейския съюз, като основна цел е разсичането на атлантизма и удар по сакралният враг на Русия - САЩ. Обединението на европейския свят пречи на Кремъл да привлича за съюзници отделни държави или да им оказва смазващ натиск. Докато ги има рамките на ЕС и НАТО, Русия не може официално да създаде съюз, чрез който да сблъсква една срещу друга държави и така да ги обезсилва за сметка на собственото си имперско влияние.  За да предизвика сблъсък в Европа, на Русия на Путин й беше нужен национализмът на европейските народи. Неслучайно именно национализмът беше приласкан и финансиран от Кремъл - от крайната френска десница на Льо Пен през влияние над референдумите във Великобритания и Каталуня до откровена подкрепа за линията на Орбан, Салвини и Качински. Беше разобличен руски опит за преврат в Черна Гора (в навечерието на приемането й в НАТО), както и жесток натиск върху Македония, за да не влезе в ЕС и НАТО. Официално вече се говори за хибридната война на Кремъл срещу Европа и силните й атаки на Балканите и в България.  Тактиката на Кремъл бе   като ги разпалва с пари и конфликтност. Историята на национализма в Европа, разбира се, предполага неговото лесно възпламеняване. През вековете, търсенето на национална идентичност изгражда силни европейски държави, но също така ги хвърля в кръвопролитни войни. А една Евразийска империя би имала полза точно от такива конфликти.  Но за целите на евразийската стратегия обсебването на национализма в Европа вече не е достатъчно. Затова Русия посяга на консерватизма и най-яростно ще използва тази идеологическа подмяна в предстоящите европейски избори. Целта е максимално да засили евроскептичната вълна и да разбие Европейския съюз. Затова \"Европа на отечествата\" не е израз на европейския консерватизъм, а истинският имперски интерес на Русия.  Теоретично и двете идеологии консерватизъм и национализъм имат фокус върху националната държава, традиционни ценности, вярата в Бога. Свързва ги предаността към отечеството. Консерваторите вярват, че злото в света и обществото може да бъде контролирано и това е ролята на властта и институциите. Но отношението към индивида, свободата и пазара е коренно различно от това на проявленията на национализма, а тук е именно капанът в нашата съвременност. Истинската битка ще се води между демокрацията и нейните противници, които искат да ги приемем за консерватори.  Една от най-фалшивите тези, силно лансирана сега, е че демокрацията се противопоставя и руши християнството. Русия демонстрира фалшива религиозност на властта си като използва православието. Русия прави опит в Европа чрез консерватизма да противопостави християнството на демокрацията, но това е толкова абсурдно, колкото и самият опит. Руската стратегия е да се влезе в стереотипното мислене на хората, че някой руши християнството и превзема обществата им. Истината е, че този мит е лесен за развенчаване. В традициите на демокрацията християнската етика залага и поражда духа на капитализма. Макс Вебер доказва, че протестантството и католицизма са в основата на обществата и икономиките на САЩ и Западна Европа. На по-късен етап неоконсерватизма и християндемокрацията всъщност са тези, които изграждат силни демократични държави. Без да пренебрегваме и ролята на социал-демокрацията в Европа, нямаща нищо общо с комунизма на СССР.  Християнската реторика на Кремъл, обаче, почива върху един овладян от службите висш клир. Знаем, че всички висши духовници са бивши агенти на КГБ и съответстващите им комунистически служби в Източна Европа. Тази особена религиозност, като черта от управлението на Путин, е опит да се замени панславизма и комунизма с нова имперска спойка.  Съвременният руски религиозен фундаментализъм няма общо с християнството, залегнало в изграждането на демократичната цивилизация, а от там и с европейския консерватизъм и отношението му на преданост към Бога и отечеството .  Трябва да е съвсем ясно, че от няколко години Путин прилага теориите за богоизбраност на Русия, развивани от близкия му съветник Александър Дугин. Ето каква е неговата теория, на която се базира руската политика, издигаща в култ Евразия. За тях Русия не е нито Европа, нито Азия. Русия е Евразия - сърцето на въображаем, силен континентален блок, чиито интереси те противопоставят на \"океанската държава\" САЩ и на атлантическото \"голямо пространство\". Според тази теория Русия заема сакралната сърцевина на земята и оттам й се полага някаква изключителна роля за света. Тези имперски амбиции следват мегаломанска геополитическа логика, че който управлява Източна Европа господства над сърцето на земята, а който управлява тази територия - господства над Световния остров - Евразия, а оттам и над целия свят. Не е нужно да търсим дълбоко, за да открием фашизма в тази идеология, отреждаща изключителност на Русия като център на света. Тази \"изключителност\" поражда мисионерска функция на Русия, която в бъдеще трябва да пренареди света. Зад това новоподхранвано месиянство се крие силният комплекс на Кремъл от загубата на икономическа мощ. На руското обществото вместо мир, свобода и благоденствие е предложена нова заблуда за величие.  Днешният империализъм на Русия не е нито национализъм, нито консерватизъм. Това е   за да ги замени с неограничената власт на една империя. Евразийството е изграждане на нова империя, на мястото на СССР и геополитическите му пояси на влияние в Европа и Азия.  Затова кампаниите на днешните националисти в България започват от Кремъл.  А опитът им да се представят като нови \"консерватори\" е механизъм, обслужващ целите на друга идеология. Идеология, враждебна и рушаща атлантизма и европеизма. Консерватизмът няма нищо общо с мегаломанската теория за евразийско обединение.  От новите \"консерватори\" се очаква да разбият ЕС, като това безспорно ще отслаби сегашните държави-членки и ще позволи на Русия да ги подлага на натиск поотделно. Втората цел е да бъде разбит атлантическият пакт, този на европейците с най-силната и мощна демократична държава - САЩ. Това идеално се вписва в интересите на Кремъл, но не в интерес на Европейския съюз, а още по-малко на българския национален интерес.  Отсега нататък в българската политика ясно трябва да бъдат заявени следните тези и цели: в България се разгръща мощна, антиевропейска вълна и тя е организирана от Русия. България ще изгуби свободата и независимостта си, ако излезе от Европейския съюз или съдейства за разрушаването му, за да попадне отново под влиянието на руския империализъм. България трябва да е самостоятелна европейска държава и част от НАТО. Това са единствените гаранции за свободата и мира ни. България не бива да допуска националният ни интерес да е изцяло узурпиран от руския политически интерес и да сме Троянският кон на Кремъл в ЕС. България е исторически свързана с атлантизма.  Дори по времето на комунизма политическата й емиграция прави политика и създава българска почетна рота в НАТО. България има своите доказани и последователни политици - демократи и атлантици и те не бива да позволят подмяната на вота в предстоящите европейски избори. Ясно трябва да се заяви, че този път протестният вот ще обслужи евроскептицизма.  Опасността е пределно ясна: струва ли си да преживяваме отново войни, смърт и железни завеси, берлински стени, загуба на децата ни, само за да захраним имперските амбиции на Русия? Българите сме европейци, а не слуги на Русия.   чиято цел е да се срине западната цивилизация, а не да успее българският патриотизъм.  Българите трябва да препотвърдят европейския и атлантическия си избор, за да гарантират доброто си бъдеще. Тази битка трябва да я спечелят демократите, защото както казва Едмънд Бърк: „Единственото нещо, от което се нуждае злото, за да триумфира, е добрите хора да не правят нищо”.", "date": "2018.10.23", "title": "Война на идеологии – голямата руска манипулация – националистите като консерватори"}
{"url": "https://www.faktor.bg/bg/articles/skandal-evrokomisiyata-plashtala-8-godini-na-chinovnitsi-s-falshivi-diplomi", "text": "Европейската комисия е дала на съд двойка служители, назначени на работа в продължение на осем години благодарение на подправени дипломи, съобщиха медии в Белгия, цитирани от БТА. Ако бъдат признати за виновни, Филип Б. и Лоранс С. ще трябва да възстановят полученото от 2004 до 2012 г. възнаграждение за общо 670 000 евро. Двамата измамници са признали, че умишлено са подвели комисията. Лоранс твърдяла, че е допломиран правист и политолог от Сорбоната в Париж, а Филип - че е завършил право и инженерни науки. Скоро след като били назначени, двамата започнали да подават болнични листове. В продължение на години те получавали едни от най-щедрите заплати и осигуровки в ЕС, без да се явяват дори на работа. Прокуратурата е поискала 36 месеца затвор за Филип и 18 месеца за Лоранс. Защитата настоява, че няма закононарушение.", "date": "2018.10.23", "title": "Скандал в ЕК: Хванаха в крачка европейски чиновници, получавали пари с фалшиви дипломи"}
{"url": "https://www.faktor.bg/bg/articles/valeri-simeonov-pita-prezidenda-zashto-nso-pazi-dogan", "text": "\"Кое налага НСО да пази \"бизнесмена\" Доган толкова години, след като той не е на публична длъжност\". Това питане отправя вицепремиерът Валери Симеонов къмпрезидента Румен Радев през стената си във фейсбук. Това се случи непосредствено след извънредното му изявление в Министерски съвет малко след 13 ч. днес, на което той избегна журналистически въпрос дали се страхува за своя живот. Както стана ясно Националната служба за охрана (НСО) е отказала да предостави информация на вицепремиера Валери Симеонов защо охранява почетния председател на ДПС Ахмед Доган. Обяснението на НСО е, че Симеонов няма неограничен достъп до класифицирана информация и дори са го предупредили да не разгласява това, което му казват. Затова Симеонов  смята, че е редно да се обърне със същия въпрос към президента Румен Радев, на чието подчинение е НСО. \"НСО отказа да ми предостави информация защо охраняват Ахмед Доган и колко средства са изразходвани за тази цел. От службата ми обясниха, че нямам неограничен достъп до класифицирана информация и не съществува обективна нужда аз да знам това. Дори ме предупредиха да не разгласявам това, което така или иначе не знам. Безспорен е огромният обществен интерес по въпроса защо Национална служба охрана пази бизнесменът Ахмед Доган (наскоро сдобил се с ТЕЦ на стойност около 100 млн. лв. срещу скромните 3500 лв.) вече повече от 5 години след излизането му от политиката и над 10 години след излизането му от реалната власт.  Тъй като съгласно чл. 5, ал. 1 от ЗНСО службата е подчинена пряко на Президента на Република България, ще отправя тези въпроси към Президента Румен Радев, очаквайки този път точен и изчерпателен отговор, с оглед отговорността пред обществото и институционалните му правомощия\".", "date": "2018.10.23", "title": "Валери Симеонов чака отговор от президента: Защо НСО пази \"бизнесмена\" Доган?"}
{"url": "https://www.faktor.bg/bg/articles/dzhamal-kashogi-bil-priyatel-s-osama-ben-laden", "text": "Убитият саудитски журналист Джамал Кашоги е бил приятел на терорист №1 Осама бен Ладен. Заради критики към властта в Рияд той бе застигнат от ужасяваща смърт, като най-вероятно е бил измъчван, разчленен или обезглавен, пише \"24 часа\". Неговият дядо е бил личен лекар на крал Абдулазиз ал Сауд, основател на Кралство Саудитска Арабия. Чичо му е починалият миналата година милиардер и търговец на оръжие Аднан Кашоги - смятан през 80-те години за най-богатия човек в света. Негов братовчед пък е египтянинът Доди ал Файед, любовник на принцеса Даяна. Двамата загиват при катастрофа в Париж. Журналистът завършва университета в Индиана, САЩ, след което се връща в родината си. Започва работа за саудитски медии през 1980 г. и отразява войната в Афганистан, която е в своя пик. По време на работата си Джамал Кашоги се среща с много арабски бойци, сред които и Осама бен Ладен, който тогава има репутацията на герой от войната. Според различни източници двамата се сприятеляват и поддържат връзка до атентатите в САЩ на 11 септември 2011 г. След кървавия терор журналистът се разграничава от лидера на “Ал Кайда”, въпреки че му взема две интервюта. Кашоги дори посетил Бен Ладен в средата на 90-те години, когато той се е криел в Судан. Целта му била да го убеди да се откаже от тероризма и да се върне в Саудитска Арабия. Журналистът бил единственият, който не е от кралското семейство и знае за връзките между Рияд и “Ал Кайда”.", "date": "2018.10.23", "title": "Кашоги бил приятел с Осама бен Ладен"}
{"url": "https://www.faktor.bg/bg/articles/prezidentat-pred-studenti-v-plovdiv", "text": "\"България има нужда от интелигентни млади хора, бъдете свободни\". Този апел отправи държавният глава Румен Радев по време на срещата със студенти в ПУ \"Паисий Хилендарски\". Той изнесе лекцията пред тях на тема \"Ценности, лидерство, образование в демократичното общество\", в която подчерта, че е тук, за да сподели с тях свои мисли, да чуе тях и да обменят взаимно мнения. \"Гласът на вас, младите, е най-важното в борбата за бъдещето на България\". Радев обаче не пропусна и този път да отправи критика към управляващите, подчертавайки че \"безконтролната власт ражда цинизъм, а с цинизъм не може да има ефективно управление и да се мисли за плоблемите\".    \"Когато говорим за бъдещето обаче, трябва да сме наясно каква е нашата отправна точка, от която тръгваме за това пътешествие в бъдещето и затова е изключително важно да си отговорим къде сме ние спрямо нашето минало в регионален и европейски формат? Къде сме спрямо водещите световни тенденции с изграждане на конкурентноспособни икономики и проспериращи общества\", каза Радев, цитиран от БТА. Според него е много важно да сме изключително обективни, когато отговаряме на този въпрос, защото, по думите му: \"Ако се сравним с България от преди 30 години ще откроим много успехи - имаме демократична конституция, имаме европейски тип институции, пазарна икономика, интеграция в международни организации. Ежедневно слушате за стабилност, икономически ръст и усвоени евросредства. В същото време обаче виждате, че неудовлетвореността в обществото расте, а протестите вече стават ежедневие. И каквито и успехи да се изтъкват, от отсрещната страна са унизително ниски пенсии, ниски доходи и хиляди бедни и неграмотни.\" България не само заседна на дъното на Европа, но ние значително изостанахме от бившите социалистически държави, с които преди години споделяхме сходни условия, каза още Румен Радев. Той добави, че \"по ключови показатели, като доходи, смъртност, бедност, престъпност, корупция, неравенства, свобода на словото България се нарежда до редици държави от субсахарска Африка и все по-трудно се вписва в европейския пейзаж\". Според него на практика България е проиграла голяма част от възможностите, които предоставяше членството в ЕС. Така че, ако търсим някаква работеща формула на нашето бъдеще ние, преди всичко трябва да си дадем отговор на въпроса \"защо и как стигнахме до тук\".  По отношение на изявленията на вицепремиера Валери Симеонов и пред студентите Радев каза: \"Безконтролната власт ражда цинизъм, а с цинизъм не може да има ефективно управление и не може да мислим за проблемите.\" Той добави обаче, че \"Симеонов сътвори скандала преди няколко дни, майките протестират от месеци, а проблемът е от дълги години\". Този проблем, смята държавният глава, се задълбочава и от факта, че много от политиците в България станаха нечувствителни към социалните проблеми у нас.  На въпрос на студентите дали ще създаде партия Румен Радев отговори: \"Партия може да създавате вие, защото вие трябва да решавате вашето бъдеще. Днес то е в ръцете на партиите, за които вие трябва да прецените дали те чуват вашият глас. Аз вече заявих, че ще подкрепя всяко политическо движение, което работи за възстановяването на демократическите принципи и модернизацията на България\". Запитан дали е дошло времето за президентска република Радев каза, че това ще проличи от това дали сегашната политическа класа, в рамките на сегашната конституция решава проблемите на България. Ако тя е неспособна, българите могат да потърсят и конституционна промяна, а тя може да придобие различна форма и ще зависи от гражданите.  Останалите въпроси бяха свързани с единението на нацията, за което президентът отговори: \"Единението не е индулгенция за извършени престъпления или за погазванията на закона. То не трябва да отнема от нашата обществена енергия, да решаваме проблемите на миналото, вместо да гледаме напред и не е отказ на плурализъм, а напротив - единението е търсене на консенсус по национално значими теми при един демократичен дебат\". Според него единението има своите принципи и това, според Радев, са законност, свобода на словото, суверенитет.  Той каза още, че е намерил своята мотивация, за да остане в България. За мен тя имаше трансформации във времето - в началото исках да бъда много добър в своята професия, след това исках да направя така, че тези около мен да ги науча да бъдат добри, а след това цяла една голяма организация - Българските ВВС да се трансформира по такъв начин, че да бъде ефективна и способна и обръщайки се назад, мога да бъда горд с постигнатото, обобщи Румен Радев.  По време на лекцията студенти и президент обмениха мнения по отношение на това какво трябва да се направи, за да се постигне промяната, за значението на европейските фондове, за държавното устройство, за контрола върху управляващите, за справедливостта и безнаказаността, която се вихри в България по отношение на битовата престъпност.", "date": "2018.10.23", "title": "Президентът надъхва студентите: Безконтролната власт ражда цинизъм, а с цинизъм не може да има ефективно управление"}
{"url": "https://www.faktor.bg/bg/articles/volen-siderov-ne-otide-na-koalitsionen-savet", "text": "Започна коалиционният съвет на Обединени патриоти (НФСБ, ВМРО и „Атака“). Причината да се съберат партньорите в малката коалиция е скандала около вицепремиера Валери Симеонов и думите му, че майките на деца с увреждания са „крещящи жени с уж болни деца“. Към момента на заседанието присъстват вицепремиерът Красимир Каракачанов и вицепремиерът Валери Симеонов. Все още не е дошъл лидерът на Атака Волен Сидеров. За срещата в сградата пристигна депутатът от НФСБ Борис Ячев и депутатът от НФСБ Валентин Касабов. Очаква се изявления за решеното на съвета да има около 16.00 часа.", "date": "2018.10.23", "title": "Волен Сидеров бойкотира Коалиционния съвет на Патриотите"}
{"url": "https://www.faktor.bg/bg/articles/erdogan-fizicheskite-granitsi-na-turtsiya-sa-edno-a-duhovnite-granitsi-sa-neshto-savsem-otdelno", "text": "В началото на речта си пред парламентарната група на управляващата Партия на справедливостта и развитието турският президент  Реджеп Тайп Ердоган информира за посещенията си в Молдова, която Турция разглежда като неразделна част, и Унгария, където откри реставрираното тюрбе на Гюлбаба.  „Където и да е на Балканите и в Югоизточна Европа да стъпим, със същата сърдечност ни посрещат“, коментира той и отново посочи, че „физическите граници на Турция са едно, а „духовните граници“ на страната са нещо съвсем отделно“, цитира го англоезичното издание на вестник „Хюриет“.   Турският президент Реджеп Тайип Ердоган нарече убийството на Саудитския журналист „планирана операция“ В реч описа с подробности как е било организирано убийството. Той посочи, че Хашоги за първи път е влязъл в консулството на Саудитска Арабия в Истанбул на 28 септември, за да получи документи за предстоящата си женитба. Според данни на турските специални служби, цитирани от президента, на 1 октомври в Истанбул е пристигнала първата група от трима саудитци, които според полицията са участвали в убийството. На 2 октомври, деня, в който Хашоги отново влиза в консулството и вече не излиза от него, пристигат още 12 саудитци. Ердоган посочи, че всичките тези 15 саудитци се смятат за съпричастни към убийството. „Хашоги беше не само гражданин на Саудитска Арабия, но и световноизвестен журналист. Турция има отговорността да разследва това убийство“, каза президентът. Той добави, че журналистът е бил убит по особено жесток начин. Ердоган призова 18 заподозрени саудитци да бъдат предадени на Турция и изправени пред съд в Истанбул, за да отговарят за убийството на саудитския журналист Джамал Хашоги. Всички събрани до момента данни и доказателства сочат, че той е жертва на брутално убийство, което е било предварително планирано, добави турският президент. Турският лидер окачестви убийството като политическо. По думите му всички - от извършителите до поръчителите - трябва да отговарят за действията си.  Реджеп Ердоган поиска 18-те души, които са били отстранени от длъжностите си в Саудитска Арабия във връзка със случая, да бъдат изправени пред турски съд. Хвърлянето на вината за убийството върху служителите на разузнавателните служби не удовлетворява нито нас, нито международната общност, подчерта Ердоган. Той обаче заяви, че не се съмнява в честността на саудитския крал Салман. Турският държавен глава посочи, че група саудитци са пристигнали в деня преди убийството и са проучвали района на Белградските гори на север от Истанбул и крайбрежният град Ялова, на 90 км. на юг от мегаполиса. Той изтъкна, че 15 души от саудитското разузнаване и съдебни медици са били сутринта в консулството в града. Под предлог за проверка, в деня на убийството персоналът е бил затворен в една стая. Ето какви още въпроси зададе турският президент: „Тези 15 души защо са дошли в Истанбул в деня на убийството? Търсим отговор на този въпрос. По чия заповед тези хора са отишли там? Искаме отговор. Защо сградата на генералното консулство не беше отворена за претърсване веднага, а с дни закъснение? Искаме отговор.“ Дипломатическият имунитет по силата на Виенската конвенция трябва да бъде сложен на масата за обсъждане, тъй като не бива да позволява подобни брутални убийства да се случват в консулства, смята Ердоган. Според него много важно е разследването да бъде проведено от неутрален и справедлив екип, поради което той призова за включване на разследващи от други страни.", "date": "2018.10.23", "title": "Ердоган: Физическите граници на Турция са едно, а духовните граници са нещо съвсем отделно"}
{"url": "https://www.faktor.bg/bg/articles/siderov-obyasni-zashto-otsastva-ot-koalitsionniya-savet", "text": "Лидерът на „Атака“ Волен Сидеров обясни във Фейсбук защо днес не присъства на Коалиционния съвет на Обединените патриоти, който се провежда по искане на вицепремиера Красимир Каракачанов заради изказване на колегата му Валери Симеонов по адрес на майките на деца с уверждания. „Не присъствам на Коалиционен съвет. НФСБ преди 6 дни свали политическо доверие от мен като председател на ПГ на ОП. ВМРО не взе никаква позиция по този въпрос, а мълчанието е знак на съгласие с НФСБ. При това положение няма логика да бъда на тази среща“, написа лидерът на „Атака“ в социалната мрежа.", "date": "2018.10.23", "title": "Сидеров обясни защо отсъства от Коалиционния съвет"}
{"url": "https://www.faktor.bg/bg/articles/tachi-izreche-v-prav-tekst-ideyata-za-korektsiyata-na-granitsite-e-na-sasht", "text": "Президентът на Косово Хашим Тачи разкри, че зад идеята за слагане на корекцията на границите на масата за преговори със Сърбия стои САЩ, пише електронното издание на вестник Protothema.  „Тази идея, а именно корекция на границата с анексиране на Прешевската долина от Косово, ми беше предложена от САЩ, от техните собствени съветници“, заяви държавният глава по време на гостуване в дискусионна програма на косовската телевизия KTV.  Той обаче отказа да разкрие имената на американските съветници, но поясни, че, когато е попитал дали това предложение е сериозна официална позиция, е получил утвърдителен отговор.  Изданието коментира, че твърденията на Хашим Тачи изглеждат правдоподобни, предвид голямото желание на Вашингтон да постигне окончателно разрешаване на косовския въпрос на основата на взаимен компромис, за да задоволи и Белград.", "date": "2018.10.23", "title": "Тачи изрече в прав текст: Идеята за корекцията на границите е на САЩ"}
{"url": "https://www.faktor.bg/bg/articles/birisov-kam-sisi", "text": "България и Египет, наред с изключителните природни, исторически и културни ценности, които притежават двете държави, имат и еднакво отношение към етническата толерантност. Това заяви министър-председателят Бойко Борисов на брифинг в Кайро след срещата с президента на Арабска република Египет Абдел Фаттах Ас-Сиси, съобщиха от правителствената информационна служба. Българският премиер изтъкна сферите, които имат потенциала да бъдат \"мостове\" на сътрудничество между двете държави – образованието и науката, информационните технологии и иновациите. Борисов отбеляза и готовността на египетската страна да се направи университет, който да може да поеме това, което нашите университети, училища и БАН създават. По време на срещата е договорено да се активизира работата на Смесената комисия за икономическо, научно и техническо сътрудничество, както и работата на ресорните министри именно в сферите от взаимен интерес, сред които са също здравеопазването, строителството и туризма. \"Запознах президента с възможностите на България, на Балканите, за изграждане на хранителни хъбове. Можем да осигурим много повече прехрана за местата, където хората живеят в Африка в голяма бедност“, добави премиерът Борисов. Българският министър-председател акцентира още върху сътрудничество в борбата с миграцията, с незаконния износ на културно-исторически ценности, с транснационалната престъпност, в сферата на сигурността и борбата с тероризма. Премиерът Борисов благодари за изключителното гостоприемство и отбеляза значението на програмата на президента Ас-Сиси за това Египет да бъде стабилна, сигурна и безопасна страна, така че да се увеличи туристическия поток.  Министър-председателят предаде на египетския президент поздрави от името на председателя на Европейския съвет Доналд Туск, като отбеляза, че се подготвя Срещата ЕС-Египет през февруари. По думите на Борисов настоящата визита е изключително навременна на фона на глобалното решение на ЕС да работи все по-близо с Египет.  Благодаря на България, че дава възможност гласът на Египет да достигне до ЕС и да се чуе посланието, че Египет е важен фактор на стабилност в региона, отбеляза от своя страна президентът Абдел Фаттах Ас-Сиси. Той изрази надежда, че Смесената комисия за икономическо, научно и техническо сътрудничество ще се събере още в началото на следващата година. \"Разговорите ни протекоха прекрасна атмосфера\", отбеляза египетският президент и добави, че са били засегнати редица теми като миграцията и трансграничната престъпност.", "date": "2018.10.23", "title": "Борисов към Сиси: България и Египет имат еднакво отношение към етническата толерантност"}
{"url": "https://www.faktor.bg/bg/articles/borisov-balgariya-gradi-mostove-na-satrudnichestvo-s-egipet", "text": "Президентите на Русия и Турция Владимир Путин и Реджеп Тайип Ердоган ще имат отделна двустранна среща в рамките на срещата на върха Русия - Турция - Франция - Германия, посветена на Сирия, която ще се състои в Истанбул. Това съобщи Андрей Буравов, представител на руското министерство на външните работи, цитиран от ТАСС и БТА.  Четиристранната среща на върха за Сирия ще се състои на 27 октомври.  По думите на Буравов политическият диалог между Анкара и Москва в момента е на високо ниво. Това потвърждава най-вече активната динамика на общуване между лидерите на нашите страни, каза дипломатът.  Въпреки постоянните контакти нашите лидери винаги имат какво да обсъждат. И това допринася за развитието на руско-турските отношения, отбеляза Буравов.  Той обърна внимание и на реализирането на важни стратегически проекти в сферата на енергетиката.  На първо място това е строителството на първата АЕЦ в Турция по руски проект. Поставена е амбициозна задача - първият блок на атомната електроцентрала Аккую да бъде завършен през 2023 г. Предприемат се всички необходими усилия за реализацията му, каза Буравов.", "date": "2018.10.23", "title": "Путин и Ердоган ще преговарят на 4 очи в Истанбул"}
{"url": "https://www.faktor.bg/bg/articles/obshtestvo/direktorat-na-agentsiyata-po-transplantatsii-zadachata-ni-e-da-podobrim-donorstvoto", "text": "\"Двама от листата с 15 чакащи за белодробна трансплантация у нас са в много тежко състояние\". Това каза пред БТВ директорът на Агенцията по трансплантации д-р Михаил Христов. \"Постигната е уговорка с екип от Истанбул, който да прави трансплантации у нас и да обучава български лекари. Разговори се водят и с екипи от болниците в Рим, Париж, Хановер и Виена. Когато подпишем споразумение, ще има две възможности – нашият пациент да отиде в чужбина, а другата е да дойде техният екип да оперира у нас\", обясни д-р Христов. Идеята е лекарите от чужбина да обучават наши екипи - както за извършването на трансплантации, така и за следтрансплантационните грижи за пациентите. В писмата за отказ от чужди болници за български пациенти е посочено, че поради драстичния спад на донори в самите страни, към които сме се обърнали, например в Германия, те не могат да извършват трансплантации на чужди граждани, не специално на българи\", стана ясно от думите на д-р Христов. „Болницата във Виена е отказала да поднови договора и с Румъния. Германците също са отказали да продължат договора с румънците”, уточни той.   „Представете си, че имаме подписани договори с всички болници и страни, с които желаем да ги сключим. Нямаме ли донори, пак не можем да помогнем на тези хора”, подчерта д-р Христов. \"За чакащите белодробна трансплантация у нас можем да осигурим преглед в чужбина за т. нар. второ лекарско мнение\", обясни още директорът на Агенцията. \"Вчера е направена и първата междуболнична комисия, която да обсъди състоянието на чакащите белодробна трансплантация. Всички пациенти ще бъдат прегледани и ще уточним какво е тяхното здравословно състояние\", каза още д-р Христов. Той призна, че няма как да даде гаранция за чакащите белодробна трансплантация. „Нашата основна задача е да подобрим донорството в България. Нямаме ли донорство на органи, няма да може да има успех”, отбеляза още лекарят.", "date": "2018.10.23", "title": "Директорът на Агенцията по трансплантации: Задачата ни е да подобрим донорството"}
{"url": "https://www.faktor.bg/bg/articles/chernoto-chudovishte-bombdzhamer-praveno-v-balgariya-posreshtna-borisov-v-egipet", "text": "Брониран джип със заглушители за бомби, изработени от българската фирма „Синтис“ за охрана на египетското правителство, беше на ВИП-а на летището в Кайро за посрещането на премиера Бойко Борисов, съобщава \"Труд\".  Джипът е произведен в САЩ по спецзаявка на египетското министерство на отбраната и оттам директно е докаран у нас, за да му сложат системи срещу бомби. Превозното средство е оборудвано със спецустройство “бомбджамер”, което забива всички комуникации и неутрализира бомби и мини, задействани от разстояние. Джипът е марка “Шевролет Силверадо” и е най-голям в света.  Габаритите му са по-големи и от на военен джип “Хамър”. Шевролетът е брониран, тежи близо 4 т. Оборудван е с три двигателя – два от тях произвеждат ток за “бомбджамер”-а, тъй като системата консумира много ел. енергия. Напълно оборудван струва над 1 млн. евро. Българските специалисти са работили по него три месеца у нас и са го тествали. Когато се е движел по магистрала “Тракия” и са включвали “бомбджамер”-а, са блокирали комуникациите едновременно в три града – напълно в Пловдив и частично в Пазарджик и Кърджали.", "date": "2018.10.23", "title": "Черното чудовище \"бомбджамер\", правено в България, посрещна Борисов в Египет"}
{"url": "https://www.faktor.bg/bg/articles/erdogan-kashogi-e-ubit-po-zhestok-nachin-planirali-sa-likvidiraneto-mu", "text": "Турският президент Реджеп Тайип Ердоган заяви днес, че убийството на саудитския журналист Джамал Кашоги е било планирано дни преди смъртта му, предадоха Асошиейтед прес и Анадолската агенция. Ердоган говори в парламента пред депутати от неговата Партия на справедливостта и развитието, предаде БТА.По думите на турския президент записи от камери за видеонаблюдение показват, че Кашоги не е напуснал сградата на консулството на Саудитска Арабия в Истанбул. Турският президент посочи, че камерите в консулството са били отстранени. По думите му саудитски екип от трима души е пристигнал в Истанбул дни преди убийството на Кашоги, а екип от 15 саудитски представители е влязъл в консулството в деня на убийството. Ердоган каза, че саудитският екип е посетил гора в Истанбул и Ялова.  Турският президент посочи, че арестът на 18 души в Саудитска Арабия във връзка с убийството на Кашоги съвпада с информацията, с която разполага турското разузнаване. По думите на Ердоган доказателствата сочат, че Кашоги е бил убит по жесток начин. Той зададе въпроса защо до момента тялото на журналиста не е намерено.Саудитският журналист Джамал Кашоги, който критикуваше властите в Рияд, изчезна на 2 октомври, след като влезе в саудитското дипломатическо представителство в Истанбул. Саудитска Арабия призна през уикенда, че той е починал.", "date": "2018.10.23", "title": "Ердоган: Кашоги е убит по жесток начин, планирали са ликвидирането му"}
{"url": "https://www.faktor.bg/bg/articles/vmro-ot-vsyaka-edna-situatsiya-vinagi-ima-izhod", "text": "Ние от ВМРО смятаме, че от всяка една ситуация винаги има изход. Нашата позиция за исканата оставка на Валери Симеонов ще я кажем след коалиционния съвет. Това заяви Юлиан Ангелов от ВМРО. Той коментира това преди поклонението пред Паметника на българските революционери от Македония, Беломорска и Одринска Тракия, с което се отбелязва 125 години от основаването на ВМРО. След това ще коментираме пред медиите, посочи той. По-добре да има напрежение между нас трите партии, отколкото в държавата, заяви Ангелов. По думите му държавата като цяло има добра политика и съумява да направи неща, които не са се случили последните три десетилетия в България. На България наистина й трябва стабилно управление в следващите години. Важно е това управление да се запази, смята още той.", "date": "2018.10.23", "title": "ВМРО: От всяка една ситуация винаги има изход"}
{"url": "https://www.faktor.bg/bg/articles/otkriha-nay-stariya-nepokatnat-korab-v-sveta-na-danoto-na-cherno-more", "text": "Археолози вярват, че са открили най-стария непокътнат кораб в света на дъното на Черно море, където лежи повече от 2 400 г., пише \"Гардиън\". 23-метровият кораб се смята, че е от Древна Гърция. Мачтата, руля и греблата са открити на 2-километра дълбочина. Липсата на кислород на тази дълбочина е запазила кораба, според учените. Корабът е открит от международния \"Морски археологически проект Черно море\" (MAP Black Sea). Професор Джон Адамс коментира, че не е вярвал, че може да се открие непокътнат кораб от античния свят. Вярва се, че корабът е търговски. Екипът обяви, че възнамерява да остави кораба, където е открит, но добави, че малко парче е било проверено от университета в Саутхемптън. Резултатите потвърждават, че това е най-старият непокътнат кораб в историята на човечеството. Данните ще бъдат съобщени на конференция в Лондон през тази седмица. Археолозите са открили повече от 60 кораба. Те са на тригодишна мисия за изследване на Черно море, за да се установи какви промени са възникнали на морското равнище преди хиляди години.", "date": "2018.10.23", "title": "Откриха най-стария непокътнат кораб в света на дъното на Черно море"}
{"url": "https://www.faktor.bg/bg/articles/valeri-simeonov-pravitelstvoto-shte-prodalzhi-da-sashtestvuva-i-s-moyata-ostavka", "text": "Обявен е контрапротест в защита на Валери Симеонов утре в 9 ч. пред сградата на Министерски съвет. Това съобщи вицепремиерът. Малко по-късно Симеонов каза, че не иска да има такъв митинг, защото се чувства достатъчно самоуверен, а и не уважава уличния натиск под формата на затварянето на улици.   \"Аз не вярвам някой да е изненадан, че Сидеров ми иска оставката. При наличие на решение на коалиция \"Обединени патриоти\" да ме издигне като шеф, тя трябва да ме свали\", каза още Симеонов. \"Правителството ще продължи да съществува и с моята оставка. Не мога да приема морални оценки от всякакви посоки, отгоре, отдолу, отляво, отдясно, продължавам да твърдя, че казвам истината\", посочи вицепремиерът.  \"Моля, организираният протест в моя подкрепа да не се състои, благодаря на организаторите - чувствам се достатъчно уверен. Поводът на този кратък брифинг е обявеният контрапротест в защита на моята скромна персона утре в 10.00 пред сградата на МС. След като снощи се запознах с призивите, които са пуснати в различни медии, както и във „Фейсбук“, искам много да благодаря на организаторите“, заяви още Симеонов и благодари на организациите, които го подкрепят.  Той уточни, че чрез медиите, с оглед на краткото време, се обръща към тях с молба да не провеждат този митинг. \"Чувствам се достатъчно уверен и убеден в това, което върша и не е редно да се опитваме да оказваме каквато и да била форма на натиск на коалиционни партньори или някой друг със средства, които не приемам, а именно средствата на уличния натиск“, заяви още Сименов. Вицепремиерът посочи, че всичко това е свързано с промяна на движението. „Благодаря им за вниманието, но мисля, че не е необходимо това“, допълни още вицепремиерът.  \"В 14:30 ще имаме заседание и ще обсъдим всички неща, които са на дневен ред\", допълни той.", "date": "2018.10.23", "title": "Валери Симеонов: Правителството ще продължи да съществува и с моята оставка"}
{"url": "https://www.faktor.bg/bg/articles/parlamentat-vklyuchi-za-parvo-glasuvane-v-programata-si-zakonoproekta-za-horata-s-uvrezhdaniya", "text": "Обсъждането на законопроекта за хората с увреждания, внесен от Министерския съвет на 18 октомври 2018 г., ще бъде включено за първо гласуване в седмичната програма на Народното събрание. След постъпването на проекта в парламента, председателят на Народното събрание Цвета Караянчева го разпредели за разглеждане от Комисията по труда, социалната и демографската политика, от Комисията по регионална политика, благоустройство и местно самоуправление, Комисията по здравеопазването, от Комисията по икономическа политика и туризъм, от Комисията по бюджет и финанси и от Комисията по взаимодействието с неправителствените организации и жалбите на гражданите. Тази седмица комисиите ще разгледат на първо четене законопроекта, който ще бъде включен като точка първа на заседанието на Народното събрание на 26 октомври 2018 г. Тази седмица ще бъдат обсъдени на първо четене и двата законопроекта за личната помощ, внесени от народни представители от ПГ на ПП ВОЛЯ и от ПГ „БСП за България“. Предвижда се те да бъдат точка втора на петъчното пленарно заседание. С приоритетното обсъждане на законопроектите за хората с увреждания и за личната помощ Народното събрание ще изпълни поетия ангажимент да ги разгледа във възможно най-кратък срок.", "date": "2018.10.23", "title": "Парламентът постави за първо гласуване законопроекта за хората с увреждания"}
{"url": "https://www.faktor.bg/bg/articles/karakachanov-ne-sam-v-politikata-za-da-bada-sadiya", "text": "Мисля, че правителството не трябва да пада. Това каза пред журналисти вицепремиерът, министър на отбраната и лидер на ВМРО Красимир Каракачанов, помолен за коментар. \"Всички ме сочат мен и казват от Каракачанов зависи. Понеже днес говорим за 125 г. ВМРО, в историята ВМРО е имало два пъти шанс да сваля правителство. Единият път е 1923 г., тогава го свалихме. Сега е друга ситуацията\", коментира Каракачанов. Той уточни, че днес следобед има коалиционен съвет с колегите си от Обединените патриоти, на който задълбочено и конструктивно ще обсъдят въпроса с евентуалната оставка на Валери Симеонов. \"Една година и половина се правих на \"синя каска\", опитвам се да балансирам между някакви настроения. Оттук нататък губим много време. И вместо да се занимаваме с нещата, които са заложени в програмата на Обединени патриоти - по темата с нелегалната емиграция, битовата и циганската престъпност, демографската криза, година и половина се занимавам с глупости. Честно казано, стига толкова. Ако ще работим, да работим. Ако някой иска да се кара, да се кара. Аз не съм влязъл в политиката да бъда съдия, влязъл съм в политиката да върша някаква работа. Който иска да има здрав разум и да преценява, че общото, националното е по-важно от личното его, да си направи своите изводи, аз съм си направил моите. Аз повече ролята на \"синя каска\" няма да играя\", коментира още Каракачанов. Протестиращите майки се борят за правата на своите деца и мисля, че правителството направи много за тях - допълнително 150 млн.лв. Ако аз получа 150 млн.лв. за армията, ще бъда щастлив, допълни още той. Каракачанов участва в церемония по честването на 125 год. от създаването на ВМРО и в поклонение пред Паметника на българските революционери от Македония, Беломорска и Одринска Тракия.", "date": "2018.10.23", "title": "Каракачанов: Не съм в политиката да бъда съдия, повече ролята на \"синя каска\" няма да играя"}
{"url": "https://www.faktor.bg/bg/articles/bivsh-vanshen-ministar-na-gartsiya-razmaha-prast-nyama-da-pozvolim-balgariya-i-albaniya-da-si-razdelyat-makedoniya", "text": "Какъв съсед искаме, такъв под влияние на Турция? Разделен между Албания и България?“ – си зададе въпроса бившият външен министър на Гърция Никос Коцияс по време на изказване в град Ираклион на остров Крит, докато коментираше въпроса за името, преговорите и решението между двете страни, предава македонската държавна агенция МИА. Както съобщи кореспондентът на агенцията от Атина, бившият първи дипломат на Гърция е говорил на мероприятие, организирано от неговото политическо движение Прато и обхващаше всички аспекти от външната политика на Атина. „Искаме най-близкият ни съсед да е под влиянието, под контрола на трети сили, като например, Турция? Искаме, както наистина желаят някои, разпадане на една държава на Балканите, да я дестабилизираме и тази страна да бъде разделена между България и Албания? Или искаме да има стабилност на Балканите, стабилност на границата, увеличаване на нашето влияние в региона и да можем да правим съюзи“ – попита Коцияс. В коментар за отношението и позициите на Русия, бившият ръководител на гръцката дипломация заяви, че решението на проблема между Македония и Гърция и промяната на името не се прави за това, „Северна Македония да влезе в НАТО“, а защото това е решение на един проблем, който за Гърция е от национален интерес. „Русия смята и не иска да има държава, наречена БЮРМ и тя да се интегрира в НАТО. Решението за името не се дава, за да се интегрира БЮРМ в НАТО. Премиерът много внимателно каза това, за което сега говорим, в събота по време на изявлението му при поемането на функцията, че за нас е от национален интерес БЮРМ да промени името си, да се стабилизира и да бъде изтръгната от прегръдката на Турция. Ако самите те искат да влязат в НАТО, това е тяхно право. Русия се намеси между нашите национални интереси и на тази страна, която иска в НАТО“, обясни бившият външен министър на Гърция. В този контекст, Коцияс подчерта, че в преговорите не бива да се допуска намеса от много страни, защото така не може да се намери решение. „Казах на Нимиц, на представителят на ООН, да дойде, когато имаме проблем, или когато имаме решението на проблема, когато ще трябва да помогне ООН“, разказа той и отбелязва, че не е позволил на никой да се бърка и участва в преговорите за името, освен него, македонският му колега Никола Димитров, премиерите на двете страни и експерти. Като пример за това колко е важна позицията около договора от Преспа, в смисъл дали той е добър, или не, Коцияс спомена Теодорос Карипидис, префектът на гръцката област Западна Македония. Преди четири години движението на Коцияс, за разлика от СИРИЗА, е подкрепило кандидатурата на Карипидис за префект. „Сега ние не го поддържаме, а СИРИЗА го подкрепя: Въпрос: Защо ние не го подкрепяме? Защото гласува против Договор от Преспа на съвета на префектите. Или вярваме в него, или не вярваме. Той не е за префект. Може би е за кмет, общински съветник или приятел в таверна, но аз не мога да подкрепям префект, който е точно под БЮРМ и казва, че договора е предателски“, обясни политикът. След двучасова почивка, Коцияс коментира оставката си, работата на правителството и Панос Каменос. Бившият ръководител на гръцката дипломация вярва, че със своята позиция е защитил достойнството си, достойнството на страната и това на правителството. „Мнозина говорят, при това от левицата, че Коцияс е поставил „аз“ пред „ние“. Аз питам: не знаех, че Каменос е „ние“ в левицата. Бях объркан, подчерта той. Бившият министър на външните работи на Гърция в заключение каза, че е дошло време да се правят нови съюзи и че никой не може да заглуши него, или неговото движение.", "date": "2018.10.23", "title": "Бивш външен министър на Гърция размаха пръст: Няма да позволим България и Албания да си разделят Македония!"}
{"url": "https://www.faktor.bg/bg/articles/shoygu-i-boltan-razgovaryat-v-moskva-za-satrudnichestvo-mezhdu-ruskite-i-amerikanskite-voenni", "text": "Съветникът на Белия дом по националната сигурност Джон Болтън възприе помирителен тон в разговорите си в Москва, дни след като американският президент Доналд Тръмп обяви, че ще изтегли САЩ от важен договор за контрол на въоръженията с Русия, предаде Асошиейтед прес. Болтън пристигна в Москва вчера, по-малко от 48 часа след като Тръмп каза, че Русия е нарушила договора за премахване на ракетите със среден и малък обсег, и предупреди, че САЩ ще започнат да разработват подобни оръжия, освен ако Русия и Китай се съгласят да не притежават, нито да разработват такива оръжия. Китай не е страна по договора от 1987 г. Руският министър на отбраната Сергей Шойгу похвали днес Болтън за двудневното му посещение и каза, че \"дори малките стъпки ще бъдат от полза за нашите отношения и ще помогнат за възстановяване на доверието\" между Москва и Вашингтон. По думите му Русия и САЩ би трябвало да засилят своето сътрудничество в Сирия, помагащо за избягване на сериозни инциденти в небето или на земята. Болтън каза на Шойгу, че е в Москва, за да работи по ангажимента на Тръмп за подобряване на сътрудничеството с Русия в сигурността. \"Ние със сигурност споделяме вашето виждане, че американско-руските обсъждания по отношение на Сирия са полезни, продуктивни и професионални, и се надяваме, че ще можем да разширим тези разговори по редица други начини, които споменахте, и дори повече\", заяви той. В излъчени по телевизията коментари нито Болтън, нито Шойгу споменаха изявлението на Тръмп за договора за премахване на ракетите със среден и малък обсег, отбелязва Асошиейтед прес. Говорителят на Кремъл Дмитрий Песков каза, че руският президент Владимир Путин ще обсъди на среща днес с Болтън стратегическата сигурност и регионалните конфликти, посочва ТАСС. По думите му в дневния ред на срещата са \"двустранните отношения, регионалните конфликти, уреждането на ситуацията в Сирия и въпросите на стратегическата сигурност\". Договорът за премахване на ракетите със среден и малък обсег, от който Тръмп иска да изтегли САЩ, има своите слаби страни, призна Песков, цитиран от Ройтерс. В същото време говорителят на Путин подчерта, че не приветства, според него, този опасен американски подход да се говори за оттегляне от споразумението, без да бъде предложена алтернатива. Той изрази очакване Болтън да разясни позицията на САЩ. Вчера високопоставеният съветник на Тръмп се срещна със секретаря на Съвета за сигурност на Русия Николай Патрушев и с външния министър Сергей Лавров, припомня ТАСС.", "date": "2018.10.23", "title": "Шойгу и Болтън разговарят в Москва за военно сътрудничество"}
{"url": "https://www.faktor.bg/bg/articles/mohamed-halaf-erdogan-izigra-nay-dobre-kartata-hashogi", "text": "Исканото от Ердоган – тези 18 души да бъдат предадени и да има процес в Турция, няма да се случи. Саудитците няма да ги дадат, защото това може да доведе до още по-големи разкрития. Ердоган изигра най-добре тази карта“. Това заяви в предаването „12+3“ на БНР журналистът Мохамед Халаф. „Хашоги беше част от режима. Той беше един от помощниците, които помогнаха в реформаторската програма на бившия крал. Той беше съветник на шефа на разузнаването. Счита се, че е бил един от щатните служители на саудитското разузнаване. В същото време беше говорител на саудитското правителство и защитаваше позициите на кралското семейство. Беше главен редактор на авторитетен вестник в Саудитска Арабия за кратко, после беше уволнен. Миналата година той напусна Саудитска арабия и отиде в САЩ. Тогава той каза, че Саудитска Арабия никога не е била толкова репресивна, колкото сега“. Такива методи често се срещат в диктаторските режими в Арабския свят, каза Халаф. Според него големите виновници за случилото се са зам.-директорът на разузнаването и един от приближените съветници на режима. Журналистът подчерта, че Хашоги е имал намерение да прави Партия за демокрация и справедливост. „Какво предстои, зависи Тръмп по какъв начин ще приеме това - дали той ще наложи нови санкции на Саудитска Арабия или какво ще следва. Трябва да видим и как ще постъпи Турция. Според мен ще се стигне до сделка и жертвите ще бъдат този журналист и другите журналисти“, коментира Халаф.", "date": "2018.10.23", "title": "Мохамед Халаф: Ердоган изигра най-добре картата “Хашоги\""}
{"url": "https://www.faktor.bg/bg/articles/valeri-simeonov-shte-napravi-izyavlenie-v-ms", "text": "Вицепремиерът Валери Симеонов ще направи изявление в 13:15 ч. в Министерския съвет.", "date": "2018.10.23", "title": "Валери Симеонов ще направи изявление в Министерския съвет"}
{"url": "https://www.faktor.bg/bg/articles/novini/balgariya/komisiyata-po-dosietata-organizira-den-na-otvorenite-vrati", "text": "Комисията по досиетата организира Ден на отворените врати в Централизирания архив на Комисията в Банкя. Днес всеки ще има възможност да посети институцията от 9:00 до 16:00 часа.  Ще бъде осигурен автобус на всеки кръгъл час, от 9 до 15 часа, който ще придвижва гражданите от центъра на Банкя /спирката на автобусите на кръговото движение при фонтаните/ до сградата на архива. Обиколката ще се организира в групи, които ще имат възможност да разгледат архивохранилищата, които ще бъдат отворени за пръв път за широката общественост. Обиколката за журналистите в предвидена в 11 часа, а тези които са със собствен транспорт, ще бъдат посрещнати пред входа на Централизирания архив, квартал Михайлово.", "date": "2018.10.23", "title": "Комисията по досиетата организира Ден на отворените врати"}
{"url": "https://www.faktor.bg/bg/articles/daniela-daritkova-za-iskanata-ostavka-na-simeonov-reshenieto-e-na-politicheskite-sili-koito-sa-izlachili-vitsepremiera", "text": "\"От политическа партия ГЕРБ винаги сме готови да носим отговорност. Отговорност се носи по два начина - с оставки и на избори, от всяка политическа сила. Все пак оставката е личен акт. Вярвам в разумния изход от ситуацията, защото ескалирането на напрежението не е от полза за никого\", заяви пред БНР председателят на парламентарна комисия по здравеопазване Даниела Дариткова по повод задълбочаващия се конфликт между вицепремиера Валери Симеонов и майките на деца с увреждания. „Именно в такава ескалация на напрежението хората, които не могат да овладяват емоциите си, изричат думи, които после могат да бъдат възприети или интерпретирани по различни начини. Политиците трябва да са особено точни в своя изказ. Затова смятам, че сега трябва да се намери разумен изход от ситуацията като всеки понесе своята отговорност. Премиерът изказа нашите съжаления и извинения за ситуацията. Ние сме в бюджетна процедура и е важно, ако наистина гледаме глобално на нещата, да решим проблемите, които протестиращите майки поставят пред нас месеци наред.  В тази ситуация трябва да се вземе решение от политическите сили, които са излъчили вицепремиера\". Дариткова коментира проектобюджета на Здравната каса. „Всички промени, които са предложени в преходни и заключителни разпоредби, са свързани с бюджетирането на сектор „Здравеопазване“ през следващата година. За да могат да се регламентират финансовите потоци, би следвало да се извършат и тези законодателни промени. Трябва да подчертаем, че имаме 454 535 000 лева повече за здравноосигурителни плащания\", осочи тя. „Има смисъл в обединяването и оптимизирането на структурите в здравеопазването, за да се избегне сериозното забавяне от циркулирането на документи\", категорична е Дариткова по повод включването на Фонда за лечение на деца и Комисията за лечение в чужбина към НЗОК, както и създаването на нова агенция за медицински одит. „Аз лично съм свидетел как това прехвърляне на документи, при администриране от единия орган в другия, води до забавяне. Водещ е интересът на пациентите, които би следвало да получават медицинска помощ чрез плащания по този механизъм. Средствата са осигурени от трансфер от Министерството на здравеопазването, но ще се администрират от НЗОК“, обясни Дариткова. Между първо и второ четене могат да се правят допълнителни предложения, припомни Дариткова и обеща да бъдат взети предвид разумните идеи на всички заинтересовани страни. „За първи път в този законопроект се възлага срок на съсловните организации – БЛС, Българския зъболекарски съюз, Българския фармацевтичен съюз и Българската асоциация на професионалистите по здравни грижи - да утвърдят най-после правилата за добра медицинска практика – нещо, което има пряко отношение към качеството на дейността. Това са важни елементи. Ние дълго време отлагаме едни други промени“, посочи тя. По повод утрешния вот на недоверие, Дариткова изрази надежда критиките на опозицията да бъдат конструктивни и да има предложения, а не политически критики.", "date": "2018.10.23", "title": "Даниела Дариткова за утрешния вот: Надявам се на конструктивна критика и на предложения, а не политически нападки"}
{"url": "https://www.faktor.bg/bg/articles/novini/svyat/ubiystvoto-na-dzhamal-kashogi-edva-li-shte-vazpre-vazhoda-na-trona-na-prestolonaslednika-mohamed-bin-salman", "text": "Убийството на саудитския журналист Джамал Кашоги в консулството на Саудитска Арабия в Истанбул едва ли ще възпре възхода във властта на принца престолонаследник Мохамед бин Салман, но може да нанесе непоправими вреди на отношенията със западните правителства и компании и потенциално да застраши амбициозните му планове за реформи. Възмущението на международната общност от убийството на Кашоги при неизяснени докрай обстоятелства беляза най-сериозната криза за 33-годишния принц, чието бързо издигане вече бе помрачено от катастрофалната война в Йемен и безразборните арести на саудитски бизнесмени и активисти, пише Асошиейтед прес. Принцът се надяваше, че ще привлече подкрепа от целия свят за усилията да реформира зависимата от петрола икономика на Саудитска Арабия, но сега срещу кралството е възможно да бъдат въведени санкции заради убийството на Кашоги. Саудитска Арабия заплаши да отвърне на евентуални наказателни мерки, но според анализатори, ако тя използва основното си оръжие (производството на петрол), това може да се обърне срещу нея и да затрудни още повече постигането на икономическите цели на принца. Високопоставени и близки на принца помощници бяха уволнени във връзка с убийството на Кашоги, а 18 заподозрени бяха арестувани. Принцът обаче, закрилян от 82-годишния си баща крал Салман, бе назначен за председател на комисия за реформиране на саудитските разузнавателни служби - знак, че той ще остане престолонаследник. Всяко пряко противопоставяне срещу наследяването на трона от принц Мохамед \"може да има цялостно дестабилизиращ ефект за кралството. Тъй като той е млад и много близък с баща си, има възможност поведението му да бъде обуздано чрез влиянието на баща му и други хора по света\", твърди Синсия Бианко, анализатор от лондонския Център за изследване на страните от Персийския залив. Това е възможно само докато крал Салман е на власт. В случай, че принц Мохамед седне на трона, управлението му може да продължи десетилетия, по-дълго от това на която и да е друга кралска особа от основаването на Саудитска Арабия през 1932 г., включително и това на първия саудитски крал Абдул Азиз Ас Сауд. Обявените от кралството уволнения и арести изглеждат поне като признание от кралското семейство колко сериозна е кризата. Най-голямата грижа на саудитците са САЩ, техен ключов военен съюзник срещу вечния враг Иран и основен източник на чуждестранни инвестиции, от които Рияд се нуждае, за да реформира икономиката си. Остра американска реакция може да насърчи други западни страни да сторят същото и така кризата да се задълбочи. Президентът Доналд Тръмп до този момент изпраща смесени сигнали, обещава \"сурово наказание\" заради убийството на коментатора на \"Вашингтон пост\", но казва също, че не иска да застраши сделката за продажба на оръжия на Саудитска Арабия. Дори и саудитците да задържат Тръмп на своя страна, на тях може да им бъде потърсена сметка от американския Конгрес, където и републиканците, и демократите изразиха възмущение от убийството. Някои предложиха да бъде използван законът \"Магнитски\", който предвижда налагане на забрани за влизане в САЩ и санкции срещу хора, извършили нарушения на човешките права или замесени в значителна корупция. Саудитска Арабия заплаши миналата седмица да предприеме \"по-сериозни действия\", ако й бъдат наложени санкции. Въпреки че никой саудитски представител не обясни какво биха включвали подобни действия, главният директор на притежаван от саудитската държава сателитен новинарски канал намекна, че става дума за използване на петролната индустрия на кралството като оръжие. БТА", "date": "2018.10.23", "title": "Убийството на Джамал Кашоги едва ли ще възпре възхода на трона на престолонаследника Мохамед бин Салман"}
{"url": "https://www.faktor.bg/bg/articles/novini/svyat/george-ivanov-besen-atakuva-premiera-i-deputatite-istoriyata-prezira-strahlivite", "text": "Президентът на Македония Георге Иванов наруши мълчанието си по случай националния празник на 23 октомври – Денят на Македонската революционна борба и изпрати послание до гражданите на Македония по случая, пише електронното издание на македонският вестник „Вечер“.  „Най-възвишената цел на един народ е да създаде държава. Само онези народи, които са формирали своя държава са реализирали свободата си и с нея са станали самодостатъчни. 23 октомври 1893 година е ключов момент в македонската революционна борба за осъществяване на тази възвишена цел. Преди точно 125 години, неколцина храбри македонци формираха Македонския революционен комитет, който беше надеждата на народа, че може да постигне своето със свои собствени усилия. Безброй македонски патриоти дадоха животите си за осъществяването на този идеал. Днес тяхната мечта за свободна и независима Македония е реалност. Но свободата не се получава веднъж завинаги, а всеки ден и постоянно. Затова, задължение на нашето поколение е да не позволим нашата свободна и независима държава Република Македония да бъде обезличена. В почти всички решаващи моменти от нашата история хората взимаха мъдро решение. Така е и този път. На референдум, проведен на 30 септември, хората ясно изразиха гласовете си срещу прибързаните, наложени и вредни решения, приети без предварително постигнат национален консенсус. На референдума хората изразиха своята суверенна воля и категорично отхвърлиха Договора за Преспа. Парламента на Република Македония трябваше да вземе това предвид, но мнозинството народни представители действаха противно на волята на народа. Нужна е смелост и настояване на правото на самоопределение и зачитане на суверенитета и независимостта на страната. Именно смелостта направи възможно реализирането на мечтата на македонските революционери и борци. Народът винаги почита смелите, а историята презира страхливите и продажните. Без уважение към миналото, без собствена идентичност и самосъзнание не може да има нито просперитет сега, нито по-добро бъдеще. Всяко поколение има своя борба и свой стремеж. Нашият стремеж е към по-добър и по-достоен живот тук, в Македония. Затова не трябва да губим надежда и любовта си към Република Македония, защото само суверенна и независима държава може да бъде защитник на нашата свобода и нашето човешко достойнство. Да живее Република Македония!“", "date": "2018.10.23", "title": "Георге Иванов бесен, атакува премиера и депутатите: Историята презира страхливите и продажните!"}
{"url": "https://www.faktor.bg/bg/articles/prezidentat-george-narushi-malchanieto-istoriyata-prezira-strahlivite-i-prodazhnite", "text": "Много трудно оттук нататък Валери Симеонов ще защити каквото и да било свое решение или предложение след всичко, което се случи. Това каза пред журналисти вицепрезидентът Илияна Йотова, предаде Радио „Фокус“ – Бургас.  По думите й от вчера има свалено доверие от един от лидерите на партиите в управляващата коалиция и това е довело до криза и в управляващото мнозинство. „Ако гледаме от политическа гледна точка, наясно сме, че имаме криза в правителството, в управляващия екип, имаме криза в малката и голямата коалиция, защото, от една страна, има свалено доверие от една от партиите в председателя на парламентарната група“, добави Йотова.  „Нека да оставим на парламента и на политическите партии да решат каква да бъде тяхната стъпка и как ще излязат от тази криза“, каза още вицепрезидентът.  Илияна Йотова е в Бургас за откриването на регионална конференция „Развиване на регионална стратегия за превенция, защита, наказателна отговорност и политики в борбата със сексуалното насилие“ (Обмен на добри практики между България, Румъния и Великобритания). Форумът се организира от британското посолство в България, Асоциация „Деметра“ и Община Бургас.", "date": "2018.10.23", "title": "Йотова: Нека оставим парламента и политическите партии да решат как ще излязат от кризата в управляващия екип"}
{"url": "https://www.faktor.bg/bg/articles/novini/svyat/misteriya-vanshnoto-ministerstvo-na-turtsiya-privika-gratskiya-poslanik", "text": "Министерството на външните работи на Турция привика посланика на Гърция в Анкара Петрос Мавроидис, съобщиха дипломатически източници пред \"Сабах\". Причината за привикването все още не е известна. Турските ВМС спряха гръцка фрегата, насочила се към турски изследователски кораб до крайбрежието на Северен Кипър.  Анкара призова Атина след инцидента да се \"въздържа от действия, които могат да доведат до ескалация в региона\". Външният министър на Турция Мевлют Чавушоглу спомена по-рано днес, че гърците възнамеряват да разширят морската граница от 6 мили на 12 морски мили.", "date": "2018.10.23", "title": "Мистерия: Външното министерство на Турция привика гръцкия посланик"}
{"url": "https://www.faktor.bg/bg/articles/novini/svyat/tyaloto-na-hashogi-e-otkrito-v-kladenets-v-sauditskoto-konsulstvo-v-istanbul", "text": "Тялото на изчезналия саудитски журналист е било открито в кладенец в градината на саудитското консулство в Истанбул. Това съобщи лидер на партия турската партия \"Ватан\" Догу Перинчек като се позовава на източници от разследването. В този час трябва да започне срещата на парламентарната група на управляващата Партия на справедливостта и развитието. Очаква се на нея турският президент Ердоган да огласи подробности от разследването. Вчера на частен паркинг в Истанбул беше открит автомобил със саудитски номера. Той бил докаран там преди две седмици от шофьор на саудитското консулство. Турската полиция все още не е получила разрешение да го претърси. Случаят Хашоги беше обсъден между американския министър на финансите Стивън Мнучин и саудитския престолонаследник принц Мохамед бин Салман.", "date": "2018.10.23", "title": "Тялото на Хашоги е открито в кладенец в саудитското консулство в Истанбул"}
{"url": "https://www.faktor.bg/bg/articles/sled-sreshtite-na-borisov-v-dubay-pravim-balkanski-hab-za-iznos-na-hrani-kam-blizkiya-iztok", "text": "Да се направи своеобразен хъб на Балканите за износ на храни към Близкия изток и по-специално към Обединените арабки емирства (ОАЕ). Това са коментирали по време на срещата си премиерът Бойко Борисов и шейх Мохамед Бин Рашед Ал-Мактум, който е вицепрезидент и министър-председател на ОАЕ и управник на емирство Дубай, стана ясно от думите на самия Борисов след разговорите между двамата в Дубай.   Премиерът уточни, че може да инвестира в консервната промишленост и в производството на полуфабрикати. Само преди ден, докато беше в Абу Даби, Борисов изтъкна, че балканските страни могат да се координират и сътрудничат в износа на агнета към емирствата.   По думите на Борисов с шейха са коментирали доста теми и са си дали кратки срокове по тях да има резултати. Така двамата са се разбрали до Нова година да бъде подписано и споразумение за рамково сътрудничество.   „Вярно, че в други държави на Балканите е по-лесно да се получи разрешение, особено върху собствеността на земя, но нашето геостратегическо положение е такова, че имат основателен интерес към нас“, каза Борисов.   „И с подобни хъбове в областта на прехраната, можем максимално да използваме възможностите на България и на Балканите в тази сфера“, увери премиерът. Борисов даде да се разбере, че „сме чукали на отворени врати“. В тази връзка са се „задействали“ в рамките на 3 седмици в България да дойде икономическа делегация от ОАЕ, заедно с няколко министри. До 20 ноември пък 7 български университета ще бъдат поканени да посетят Дубай. Наред с това са обсъдили темите в сферата на високите технологии и отбранителната индустрия, а икономическите министри са в пряк контакт.   България е известна с математиците и програмистите си,  каза Борисов. Сферата на туризма също щяла да бъде включена в рамковото споразумение. По време на визитата си пък били проведени няколко конферентни връзки между икономическите министри и на образованието. Темата за моста за сътрудничество в сферата на образованието, високите технологии е била приета много силно от премиера – шейх Мохамед. След един месец вътрешният министър Младен Маринов също ще бъде в Дубай, но за конференцията на Интерпол. Въпреки това домакините от емирството ще му организират посещение в техните полицайски участъци, както направили това и за Борисов. По думите на премиера можем да подпишем и споразумение за сътрудничество между полицейските служби. В тази връзка Борисов припомни, че над 7000 българи живеят в Дубай, а над 3000 нашенци са посетили страната като туристи.", "date": "2018.10.23", "title": "След срещите на Борисов в Дубай: Правим Балкански хъб за износ на храни към Близкия изток"}
{"url": "https://www.faktor.bg/bg/articles/kitay-nanasya-udar-po-rusiya-i-indiya", "text": "Китай, Таджикистан, Пакистан и Афганистан заявиха в началото на август 2016 г., че създават коалиция, за да засилят борбата с тероризма и да укрепят стабилността в региона. Решението бе взето след съвещание на началниците на четирите генерални щаба в Урумчи, столицата на китайския Синцзян-Уйгурски автономен район. Нищо чудно споразумението да е само първа стъпка към създаване на пълноценен военен блок. И е повече от очевидно, че негов безспорен лидер ще бъде Китай, чийто икономически, демографски и военен потенциал надхвърля десетки пъти възможностите на другите членки, взети заедно. Споразумението предвижда размяна на разузнавателни данни и съвместна подготовка на кадри с оглед увеличаване на антитерористичния потенциал, съвместни учения и образователни семинари на тема борба с тероризма, също и вземане на колективни решения, засягащи контратерористичните стратегии и практики, които да подсигуряват възможност за консултации с всяка от четирите страни. Оттогава началниците на генералните щабове от страните-членки се съвещават поне веднъж в годината. Редовно протичат освен това общи учения на армиите и граничните войски от тези държави, включително двустранни, китайско-таджикистански. Така Китай цели да постигне по-висока координация на усилията със съседните страни за борба с \"трите сили на злото\", както наричат в КНР екстремизма, сепаратизма и тероризма. Инициативата за създаване на тази коалиция дойде тъкмо от Китай. Оттогава началниците на генералните щабове от страните-членки се съвещават поне веднъж в годината. Редовно протичат освен това общи учения на армиите и граничните войски от тези държави, включително двустранни, китайско-таджикистански. Така Китай цели да постигне по-висока координация на усилията със съседните страни за борба с \"трите сили на злото\", както наричат в КНР екстремизма, сепаратизма и тероризма. Инициативата за създаване на тази коалиция дойде тъкмо от Китай. Ще отбележим, че страните от ОДКС не бива да членуват в никакви други военни съюзи. До момента Кабул и Исламабад бяха в много лоши, понякога открито враждебни отношения помежду си и Вашингтон изобщо не успя да ги помири. Пекин явно се справя с това къде по-добре, тъкмо той съумя да включи Афганистан и Пакистан в обща коалиция.  Твърде голяма роля явно е изиграла в случая икономическата помощ на Китай за Афганистан - сиреч Пекин, изцяло спазвайки традициите си, просто \"купува\" Кабул, за да действа той в негов интерес. Нещо любопитно: навремето САЩ одобриха създаването на коалиция между четирите страни, както информира тогавашният говорител на американския Държавен департамент Марк Тонър. \"Смятаме това за позитивно\", отбеляза Тонър и допълни, че \"пред нас стоят много задачи, много неща предстои да свършим\". За разлика от САЩ Русия изобщо не реагира официално на създаването на коалицията в Урумчи; на неофициално равнище пък бе констатирано, че Русия със сигурност губи влияние в Централна Азия. Пекин за пореден път се възползва от проблемите на Москва, за да подкопае позициите й в различни региони на планетата и да укрепи собствените си позиции за сметка на руските. Формирането на нов съюз под китайско ръководство нанася крайно силен удар и по позициите на Индия, която бездруго отдавна е в стратегически обръч, тъй като граничи било със самия Китай, било с негови съюзници. Делхи храни големи надежди да сключи съюз с Кабул, чрез който Индия \"да пробие\" това обкръжение и на свой ред стратегически да обкръжи Пакистан, основния си пряк противник.  Освен това Делхи отдавна се опитва да развие възможно най-тесни отношения с Душанбе, дори стана дума в Таджикистан да се изгради база на индийските ВВС. Коалицията, създадена в Урумчи, разбива тези планове изцяло, превръщайки обкръжението на Индия откъм Запад в пълно и абсолютно. При това размяната на разузнавателни данни в рамките на коалицията (най-малкото между Китай и Пакистан) поначало ще бъде насочена не само срещу ислямиститте, но и срещу Индия. Ако създадената в Урумчи коалиция прерасне в пълноценен военен блок, това ще е напълно нова стъпка във външната политика на Пекин с оглед принципното му неучастие в никакви военни блокове досега (Шанхайската организация за сътрудничество не представлява военен блок - благодарение точно на китайските усилия).  Ще е съвсем логично впрочем КНР да стане член на един военен блок, създаден по нейна инициатива и под нейно ръководство, другите варианти са неприемливи за Пекин. Формирането на подобен блок би станало твърде тежък удар срещу позициите на Русия и на Индия в региона, но на практика изобщо не би засегнало интересите на САЩ. При все това превръщането на коалицията в блок изглежда ще се проточи доста, Пекин ще действа в характерния си стил - \"да преминава реката, опипвайки камъните\", сиреч без да прави резки и необмислени стъпки. Това ще важи най-вече именно за военната съставка от коалицията - тя дълго време ще остане в рамките на общите маневри, подготовката на кадри и размяната на разузнавателни данни. Принципна крачка ще бъде разполагането на китайски военни контингенти извън страната не под егидата на ООН. Такава стъпка явно ще бъде направена именно в рамките на обсъжданата четиристранна коалиция и ще бележи окончателното превръщане на Китай в глобална сила с глобални геополитически амбиции. А китайският контрол над Централна и Южна Азия ще бъде също тъй цялостен, както и над Югоизточна Азия.", "date": "2018.10.23", "title": "Китай нанася удар по Русия и Индия"}
{"url": "https://www.faktor.bg/bg/articles/novini/svyat/rusiya-e-vnesla-v-aton-mezhdu-200-i-500-mln-dolara-ochakva-da-se-razgranichi-ot-vselenskata-patriarshiya", "text": "Представители на руския елит редовно са посещавали манастирите на Света гора, а руски бизнесмени са дарили на атонските манастири между 200 и 500 милиона долара, съобщава ВВС. Руският президент Владимир Путин два пъти е бил на Атон, редовно го посещава руският главен прокурор Юрий Чайка, олигарсите Аркадий и Борис Ротенберг, други влиятелни руски бизнесмени и администратори.  В Света гора има 20 манастира, в 17 от които живеят гръцки монаси. За \"руски\" се смята манастирът \"Свети Панталеймон\", макар че в него има и украински монаси. В Зографския и Хилендарския манастири има българи и сърби. По източници на медията, най-големите дарения са именно за \"Свети Панталеймон\".  През 2011 година Дмитрий Медведев създаде специален фонд за събиране на средства \"Свети Паанталеймон\", в който са събрани над 2 милиарда рубли, а във фонда дарения правят и бюджетни организации. Сред дрwгитe известни дарители на Атон е \"Руското атонско общество\" в ръководството на което са Аркадий Ротенберг и бизнесменът Иван Саввиди, който беше замесен в протестите в Гърция срещу договора с Македония, както и в Македония заради финансирането на групи, които да провокират насилие. Саввиди е замесен и в скандола с изгонването на руски дипломати, които са обвинени в Гърция, че са опитвали да подкупят представител на църковни и политически среди, които да работят против споразумението с Македония. \"Свети Панталеймон\" често е посещават и от бившия генерал от КГБ и директор на Института за стратегически изследвания Леонид Решетников.  Решетников смята, че \"Св. Панталеймон\" е \"фактор за обединение на руския свят, на историческата Свята Рус\". Междувременно Znak.ru съобщава, като се позовава на среди от РРЦ, че Кинотът, изпълнителният орган на Света гора\", смята да се разграничи от Вселенския партриарх, заади решението му да даде автокефалия на Украинската православна църква против волята на Москва.", "date": "2018.10.23", "title": "Русия \"внесла\" в Атон между 200 и 500 млн. долара, сега очаква да се разграничи от Вселенската патриаршия"}
{"url": "https://www.faktor.bg/bg/articles/novini/balgariya/aktivistka-na-bsp-komprometira-protesta-na-maykite-otsvetyava-go-kako-politicheski", "text": "Активистката на БСП „Овча Купел” в София Десислава Младенова се оказа инфилтриран  участник в протеста на майките с деца с увреждания, които вчера искаха оставката на вицепремиера Валери Симеонов. Младенова бе уловена от камерите на bТВ, а репортаж с нейното участие, излъчен в късните новини снощи.  Бдителни зрители и участници в социалните мрежи обаче я разпознаха и алармираха за манипулацията. Съпругът на Младенова – Станислав Младенов е също активен и изявен социалист, дори е бил   от 25-и МИР – София. Младенов се саморекламира с портрет на диктатора Тодор Живков, който държи в кабинета си, показвайки, че е привърженик на комунизма, който България осъди със закон. И Десислава и Станислав са сред активните столични членове на БСП, коментират в социалните мрежи. И двамата се изявяват като първа писта на всички протести организирани срещу ГЕРБ, но завоалирани като граждански. Присъствието Младенова в първите редици на протеста на майките безспорно го  компрометира и е поредното доказателство, че „Позитано” 20 активно се е ангажирало с организацията му, но не за да решава проблемите на болните деца, а за да реализира политическите амбиции на Корнелия Нинова.", "date": "2018.10.23", "title": "Активистка на БСП компрометира протеста на майките, оцветява го като политически"}
{"url": "https://www.faktor.bg/bg/articles/novini/balgariya/b-rorivanov-ne-e-nevazmozhno-nfsb-da-izpadne-ot-patriotichnata-koalitsiya", "text": "\"Тук изобщо не говорим за някаква политика, а за най-елементарно възпитание. В случая не говорим толкова за стабилност, колкото за елементарна човечност, благоприличие и домашно възпитание. Тяхната липса трябва да бъде наказана и премиерът Борисов е този, който трябва да поиска оставката на вицепремиера Валери Симеонов, защото това е редното поведение в една демокрация, това не е първата му такава проява от началото на този кабинет\", коментира политологът Борис Попиванов в сутрешния блок на БНТ по повод изявлението на Валери Симеонов за майките на деца с увреждания. \"Свидетели сме на твърде грозни сцени, които не правят чест на българската политика\", добави той и прогнозира, че \"не е невъзможно НФСБ да изпадне от патриотичната коалиция\". \"Определено има кандидати за мястото на НФСБ. В крайна сметка всеки се опитва да надиграе другите. Всички са възбудени, че има някаква националистично-патриотична вълна, която трябва да бъде яхната и овладяна\", посочи Попиванов. \"Когато използваш думи като \"майка\" и \"дете в тежко положение\" в негативен план, става точно това, което се случва в момента. Общността е създадена, за да защитава най-слабите. Затова и хората са навън. Нещата тъкмо се бяха успокоили, виждаше се, че системата и правителството започваше да работи в подкрепа на тези майки и в следващия момент дойде този акт на вицепремиера, посредством който бяха обидени най-слабите хора в обществото\", коментира проф. Антоанета Христова. По думите и, премиерът \"хвърля топката там, където трябва да бъде\", топката е в полето на \"малкия коалиционен партньор\".", "date": "2018.10.23", "title": "Б. Попиванов: Не е невъзможно НФСБ да изпадне от патриотичната коалиция"}
{"url": "https://www.faktor.bg/bg/articles/novini/svyat/l-kyuchukov-otteglyaneto-na-sasht-ot-yadrenoto-sporazumenie-s-rusiya-mozhe-da-ima-katastrofalni-posledstviya-za-evropa", "text": "\"Понятието за мир вече отсъства от международния диалог. Войната се върна като начин на мислене, тя се върна като легитимен инструмент. Въоръжените конфликти сега са повече и рискът да се увеличава. Основният проблем е, че надпреварата по въоръжаване води единствено до ново въоръжаване, а не до осигуряването на стабилност\", коментира пред БНТ бившият зам.-министър на външните работи Любомир Кючуков. \"Европа ще продължи да работи за ядрено разоръжаване. Вече се говори за нова Студена война, но сега ситуацията е по-тежка. Предишната беше статична, сега е динамична и все по-ескалираща. Тогава имаше договорки и споразумения, които се спазваха. Възможностите за контрол бяха доста по-сериозни, докато сега не е съвсем така. Днешната конфронтация е много разпиляна, тъй като тя навлиза в обществата, а не е само по границите\", смята експертът. Според него, оттеглянето на САЩ от ядреното споразумение с Русия, подписан през 80-те години на миналия век, може да има катастрофални за Европа последствия.", "date": "2018.10.23", "title": "Л. Кючуков: Оттеглянето на САЩ от ядреното споразумение с Русия може да има катастрофални последствия за Европа"}
{"url": "https://www.faktor.bg/bg/articles/novini/svyat/vodeshti-firmi-ot-sasht-i-es-boykotirat-sauditska-arabiya-zaradi-ubiystvoto-na-kashogi", "text": "Водещи мениджъри и високопоставени представители от ЕС и САЩ се дистанцираха от Саудитска Арабия заради изчезването и убийството на журналиста дисидент Джамал Кашоги, предаде Асошиейтед прес, на която се позова БТА. Много от тях отмениха присъствието си на икономическата конференция в Рияд, с която кралството се надяваше да подобри имиджа си на световната сцена. След разпространените информации за изтезаването и убийството на журналиста в саудитското посолство в Истанбул, изпълнителните директори, които от години имат бизнес отношения със Саудитска Арабия, трябваше да сведат до минимум щетите за репутацията си. В началото имаше много малко откази от присъствие на саудитския форум, който се открива днес и ще продължи до 25 октомври в Рияд. Впоследствие обаче тези анулации се увеличиха значително. Идеята за конференцията \"Инициатива за инвестиции в бъдещето\" се роди миналата година с цел да се превърне в своеобразен \"Давос в пустинята\" за световния бизнес елит, въпреки че няма връзка с годишния Световен икономически форум в Давос, подчерта Асошиейтед прес. На откриването на форума в Давос миналата година Саудитска Арабия оповести планове да създаде цял нов град в пустинята, който да покаже на преден план нови технологии като възобновяеми енергийни източници. Принцът Мохамед бин Салман Ал Сауд се опитва да отмести фокуса на саудитската икономика от традиционната й обвързаност с петрола, като инвестира в по-иновативни индустрии, включително в големи компании като Юбър (Uber).", "date": "2018.10.23", "title": "Водещи фирми от САЩ и ЕС бойкотират Саудитска Арабия заради убийството на Кашоги"}
{"url": "https://www.faktor.bg/bg/articles/novini/svyat/senator-republikanets-sravni-tramp-sas-stalin", "text": "Сенаторът републиканец Джеф Флейк заяви, че Доналд Тръмп се държи като съветския диктатор Йосиф Стгалин заради отношението му към американските медии, съобщава Newsweek. Изданието напоминя, че Тръмп често обвинява медиите, че разпространяват \"дезинформация\" и дори създаде награда Fake News Awards за медии, които той смята за \"най-корумпирани\".    \"Когато представител на властта рефрлекторно нарича медиите, които нарича всичко, което не му харесва \"фалшива новина\", то с позодрение трябва да се отнесем към този човек, а не към медиите\", казал Флейк. \"Това свидетелства за състоянието, в което са намира нашата декорация, за това, че нашият президент използва печално известните думи, с които Сталин е описвал враговете си. Фразата \"враг на народа\" била толкова пропита със злоба, че даже Никито Хрушчов забранява използването и. Той заявил, че фразата е въведена от Сталин, за да унищожава хората, несъгласни с върховния вожд\", коментира сенаторът. По думите на Флейк, свободната преса е враг на деспотите и диктаторите, а не на американския народ.", "date": "2018.10.23", "title": "Сенатор републиканец сравни Тръмп със Сталин"}
{"url": "https://www.faktor.bg/bg/articles/erdogan-shte-saobshti-dnes-vazhna-informatsiya-za-ubiystvoto-na-sauditskiya-opozitsionen-zhurnalist", "text": "Турският президент Реджеп Ердоган ще даде днес важна информация във връзка с убийството на саудитския опозиционен журналист Джамал Хашоги. За това съобщи самият Ердоган в неделя. Турският лидер ще говори по време на заседанието на парламентарната група на управляващата Партия на справедливостта и развитието.  Валийството на Истанбул е взело решение за годеницата на Хашоги - Хатидже Дженгиз, била й е осигурена 24-часова полицейска охрана, но не се посочват мотиви за решението.  Високопоставен саудитски източник, цитиран от „Ройтерс“ на 21 октомври, е заявил, че екипът саудитци са изнесли тялото на журналиста с автомобил от консулството и са го предали на техен местен съучастник. Кралството нарече убийството „огромна грешка“. Според версията на Рияд Хашоги е влязъл в спор, който е прераснал в бой, по време на който е убит. По този начин се оневиняват високопоставените саудитски официални лица, тъй като те не са били наясно със случилото се.  Един от 15-те саудитци, пристигнали в Истанбул, е бил заснет от камери в града, преоблечен с дрехите на Джамал Хашоги. Кадрите с Мустафа ал-Мадани, който има сходен ръст и тегло с Хашоги, бяха излъчени по турски и международни медии. Други кадри, излъчени от турската телевизия А Хабер, показват двама души, за които се смята, че са от саудитското консулство, да горят документи в контейнер за боклук в района на дипломатическия комплекс. Турската полиция е открила в подземен паркинг в Истанбул лек автомобил с номера на саудитското консулство в града. Полицията е поискала разрешение от прокуратурата и генералното консулство на Саудитска Арабия за претърсване на превозното средство. Според източници от силите за сигурност записи от охранителните камери показват, че край паркирания автомобил на 18 октомври е спрял друг дипломатически автомобил, стоял е малко и е отпътувал. Междувременно друг автомобил без регистрационни табели е бил репатриран от комплекса на консулството със специален автомобил. Вчера петима местни служители в консулството дадоха показания пред разследващите. Те твърдят, че денят на изчезването на журналиста е бил работен ден и не са забелязали нищо необичайно. Очаква се още 17 души от персонала да бъдат разпитани отново. Всички те вече са давали показания миналата седмица. Въпросът за Джамал Хашоги е много по-широк от отношенията между Рияд или Анкара. Така говорителят на турския президент Ибрахим Калън коментира случая. „Убийството на Джамал Хашоги е чудовищно планирано и много сложно убийство, което е било прикрито“. Това заяви говорителят на Партията на справедливостта и развитието Йомер Челик. Той добави, че отговорните ще бъдат наказани и никой няма дори и да си помисли да направи отново нещо подобно. Германия прекратява износа на оръжие за Саудитска Арабия до изясняване на случая с журналиста. За това съобщи канцлерът Ангела Меркел. По-рано германският министър на икономиката и енергетика Петер Алтмайер заяви, че страната ще призове и другите страни членки на Европейския съюз да последват този пример. По думите му, е важно да се приеме общ европейски подход. В събота германският външен министър Хайко Маас призова за замразяване на продажбите на оръжие, докато разследването продължава. В неделя Великобритания, Германия и Франция публикуваха обща декларация, осъждаща убийството. В текста се казва, че нападенията срещу журналисти са неприемливи и причина за крайна тревога на трите държави и се призовава за изясняване на това какво точно се е случило.", "date": "2018.10.23", "title": "Валийството на Истанбул постави 24-часова полицейска охрана на годеницата на Хашоги - Хатидже Дженгиз"}
{"url": "https://www.faktor.bg/bg/articles/rumen-radev-1-8", "text": "\"Безконтролната власт ражда цинизъм. Това каза пред журналисти в Пловдив държавният глава Румен Радев във връзка с изказването на вицепремиера Валери Симеонов за майките на деца с увреждания. Държавният глава заяви, че с цинизъм не може да имаме ефективно управление и не може да се мисли за проблемите на хората. „Това, което виждаме в момента е, че цялата енергия сега ще се фокусира върху личността на Валери Симеонов, а това не решава проблема с липсата на контрол и цинизъм“, добави Радев. Припомняме, че вчера в Стара Загора Корнелия Нинова коментира темата с протестите пред Министерския съвет. Тя, \"учудващо\", заяви позицията, която днес има и държавният глава. Още в началото на речта си, лидерката на социалистите заговори за цинизма на Симеонов. Озадачаващ е въпросът, дали опорните точки и пламенните речи на двамата все още не се пишат на \"Позитано\" 20, както и всъщност - еманципирал ли се е Радев от БСП?", "date": "2018.10.23", "title": "Радев отново запя в хора на Нинова: Безконтролната власт ражда цинизма на Симеонов"}
{"url": "https://www.faktor.bg/bg/articles/novini/balgariya/agent-bor-dava-akal-kak-da-razchitame-sotsa-malchi-po-temata-za-ds", "text": "Бившият собствник на вестник \"Труд\" Тошо Тошев написа книгата \"Власт\". В нея журналистът, известен с псевдонима от ДС агент Бор, разказва своите впечатления за социализма. В началото на сутрешния блок на БТВ Антон Хекимян се пошегува, че държи цялата власт в ръцете си. Тошев обаче на секундата бащински го посъветва, че трябва да се внимава с властта.  Водещият изчетка бившия агент Бор и констатира, че книгата му щяла да бъде полезна за младите хора, тъй като журналистът, който наскоро стана младоженец, бил врял и кипял.  \"Твърде много се говори за комунизма. България не е живяла в комунизъм, а в някакво подобие. Сега живеем в социалистическа демокрация. Аз съм направил скромен разказ за група ситуации в малък окръжен град, как са живели хората, животът какъвто съм го видял и какъвто е. Дано някои хора да ми прочетат книгата. Става въпрос за посещение на генералния секретар в града, вдига се шумотевица, има фалш, сменят се цифрите\", разказа Тошев. Хекимян попита журналиста, дали темата с досиетата не е поредната срамна страница в историята ни, но той предпочете да си замълчи като виден представител на ДС и да остави Екатерина Бончева след него да говори.", "date": "2018.10.23", "title": "Тошев, известен като агент Бор, дава акъл как да разчитаме соца, мълчи по темата за ДС"}
{"url": "https://www.faktor.bg/bg/articles/novini/balgariya/m-manolova-nay-lesniyat-nachin-da-se-diskreditira-protestat-na-maykite-e-da-bade-partiyno-otsveten", "text": "„Най-лесният начин да се дискредитира протестът на майките на деца с увреждания е той да бъде партийно оцветен. Политиците се изкушават да го употребят. Но уврежданията не са леви и десни”, коментира пред Нова телевизия омбудсманът Мая Манолова твърденията, че демонстрациите на майките са обвързани с определени политици и формации. Манолова бе категорична, че разчита на „интелекта и съвестта на партиите да не се опитват да смачкат протеста, защото хората с увреждания в България са натикани в ъгъла”. Омбудсманът коментира и изказването на вицепремиера Валери Симеонов, в което той нарече протестиращите „кресливи жени с уж болни деца”. Манолова определи изявлението като „срамно и неморално”. И подчерта, че Симеонов е служител на народа и няма право да обижда началника си. Тя изрази надежда, че властимащите ще изпълнят ангажимента си да приемат законите за хората с увреждания и за личната помощ най-късно до средата на декември.", "date": "2018.10.23", "title": "М. Манолова: Най-лесният начин да се дискредитира протестът на майките е да бъде партийно оцветен"}
{"url": "https://www.faktor.bg/bg/articles/novini/balgariya/ekspert-valeri-simeonov-se-samozabravi-i-premina-granitsata", "text": "\"Вицепремиерът Валери Симеонов се самозабрави и премина границата в този случай. Той е като едно дете, оставено без надзор от родителите си. Постепенно неговата детинщина ескалира – като се започне от блъскането на една жена на границата до това крайно неуместно изказване\", коментира пред \"Нова телевизия\" политологът доц. Стойчо Стойчев изказването на Симеонов за \"кресливите жени\" и \"уж болните деца\". Според доц. Стойчев Борисов вече обмисля варианти за изваждане на НФСБ от управляващата коалиция, като по думите му, на мястото на партията на Валери Симеонов кабинетът ще разчита на подкрепата на Веселин Марешки и на негласната подкрепа на ДПС. \"Валери Симеонов много вярва в това, което мисли и много държи да го казва, независимо, че то не е вярно. С изказванията си Симеонов често разделя хората – половината го харесват, половината не го харесварт. В такава ситуация обаче никой не може да го хареса и той трябва да понесе политическата цена. Не можеш да си позволиш такъв език\", каза и социологът Първан Симеонов. \"Правилен ход в тази ситуация много трудно може да има, защото всеки знае, че ще е до следващия път, до следващия скандал в Обединените патриоти\", прогнозира той.", "date": "2018.10.23", "title": "Експерт: Валери Симеонов се самозабрави и премина границата"}
{"url": "https://www.faktor.bg/bg/articles/novini/balgariya/obarnat-tir-zatvori-am-trakiya-v-posoka-sofiya", "text": "Временно е ограничено движението по АМ „Тракия“ при км 108, в посока София поради обърнат ТИР. Трафикът в посока София се осъществява по обходен маршрут: от пътен възел „Цалапица“ по път I-8 Цалапица - Пазарджик - път II-37 Пазарджик - Гелеменово до пътен възел „Гелеменово“. Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.10.23", "title": "Обърнат ТИР затвори АМ \"Тракия\" в посока София"}
{"url": "https://www.faktor.bg/bg/articles/novini/balgariya/oblachnostta-shte-prodalzhi-da-namalyava-shte-e-predimno-slanchevo", "text": "Днес облачността ще продължи да намалява и над по-голямата част от страната ще е предимно слънчево. По-значителна ще се задържи облачността над планините и южните райони. В Дунавската равнина вятърът постепенно ще започне да се ориентира от запад-северозапад и ще е слаб до умерен. Максималните температури ще са между 15° и 20°. Над крайните южни райони на Черноморието облачността ще е предимно значителна, но ще е почти без валежи. Над останалата част и ще преобладава слънчево време. Ще духа слаб до умерен северен вятър. Максималните температури ще са 17-19°, близки до температурата на морската вода. Вълнението на морето ще е 1-2 бала. В планините облачността ще е предимно значителна, но до вечерта временно ще се разкъса и намалее. Валежи са малко вероятни. Ще духа слаб, предимно източен вятър, който привечер ще започне да се ориентира от запад-северозапад и да се усилва. Максималната температура на височина 1200 метра ще е около 11°, на 2000 метра – около 4°.", "date": "2018.10.23", "title": "Облачността ще продължи да намалява, ще е предимно слънчево"}
{"url": "https://www.faktor.bg/bg/articles/novini/svyat/otkriha-nay-dalgiya-most-v-sveta", "text": "Най-дългият морски мост в света бе открит днес в Китай. Той свързва Хонконг, Макао и южния китайски град Чжухай. Мостът бе открит от китайския президент Си Цзинпин, предаде Франс прес. На церемонията, състояла се в град Чжухай, присъства и ръководителката на Хонконг Кари Лам и други високопоставени лица. \"Официално обявявам мостът Хонконг-Чжухай-Макао за открит\", каза кратко Си. После зад него на гигантски екран бе излъчено видео с фойерверки над големия мост. 55-километровото съоръжение, което де факто не е само мост, а включва и изкуствени острови и подводни тунели, е част от амбициозната инициатива на Пекин за икономическо интегриране на 11 града от делтата на Перлената река, включително Хонконг и Макао, две бивши европейски колонии върнати на Китай през 90-те години. Мостът първоначално трябваше да бъде открит през 2016 г. Цената на съоръжението се повиши до 48 милиарда юана (6,4 милиарда евро) за 10-те години на неговото изграждане. Участъкът, който ще осигурява достъп до пристанището на Хонконг ще бъде завършен едва догодина, посочват местни медии, допълва ДПА. За да се минава по моста ще се изисква специално разрешително и повечето ползващи го ще трябва да взимат специален автобус или друг вид транспорт, за да преминат в Макао или Китай. Днес Дружеството за опазване на делфините съобщи, че строителството на моста е довело до 40-процентен спад в местната популация на критично застрашения китайски бял делфин, който е също и символ на Хонконг, предаде ДПА.", "date": "2018.10.23", "title": "Откриха най-дългия мост в света"}
{"url": "https://www.faktor.bg/bg/articles/novini/svyat/donald-tramp-shte-uvelichavam-yadreniya-arsenal-dokato-drugite-se-vrazumyat", "text": "Президентът на САЩ Доналд Тръмп заяви, че САЩ ще увеличат ядрения си арсенал, \"докато другите се вразумят\", повтаряйки намерението си да изтегли страната си от споразумението от 1987 г. за премахване на ядрените оръжия със среден и малък обсег, сключено с Русия, предаде ДПА. \"Това е заплаха, отправена към когото си поискате. И тя включва Китай, и тя включва Русия, и тя включва всеки друг, който иска да играе тази игра. Не можете да правите такова нещо. Не можете да ме разигравате\", заяви Тръмп във Вашингтон, преди да потегли за предизборна проява в щата Тексас. Той добави, че Москва \"не се е придържала към духа на това споразумение или към самото споразумение\". С този аргумент той обясни плана си за изтегляне на САЩ от договора от 1987 г. \"Китай не е включен в споразумението. Китайците трябва да бъдат включени\", добави той. Тръмп припомни, че САЩ имат повече пари, отколкото която и да е друга страна. \"Ние ще увеличим ядрения си арсенал. Докато останалите се вразумят. И когато те го направят, тогава ние всички ще проявим мъдрост и ние ще спрем всичко. И между впрочем ние не само ще го спрем, но ще намалим (ядрения арсенал), нещо, което аз бих искал да направя\", каза Тръмп.", "date": "2018.10.23", "title": "Доналд Тръмп: Ще увеличавам ядрения арсенал, докато другите се вразумят"}
{"url": "https://www.faktor.bg/bg/articles/novini/balgariya/patriotite-se-sabirat-na-drugarski-sad-reshavat-sadbata-na-valeri-simeonov", "text": "Очаква се да се проведе заседание на коалиционния съвет на „Обединени патриоти“. Партньорите в „малката коалиция“ трябва да обсъдят искането от страна на майките на деца с увреждания за оставката на вицепремиера Валери Симеонов. Повод за недоволството на майките стана изказване на Симеонов след заседание на Националния съвет за тристранно сътрудничество, в което той заяви във връзка със Закона за хората с увреждания: „Този закон беше започнат като опит да се угоди на една група кресливи жени, които спекулираха с децата си, манипулираха обществото, изкарвайки на пек и на дъжд тези уж болни деца, без грам майчинско чувство, грижа за тях“.  Думите му предизвикаха протести в цялата страна в понеделник с искане за оставката му. В отговор Симеонов заяви, че не вижда основание да подаде оставката си и ще го направи единствено, ако му бъде поискана от Политическия съвет на коалицията \"ГЕРБ – Обединени патриоти\" в лицето на Бойко Борисов, Красимир Каракачанов и Волен Сидеров. По-късно ръководството на ПП АТАКА излезе с позиция, че сваля политическото си доверие от Валери Симеонов и настоява да бъде предложен друг представител на Патриотите за вицепремиер. В същото време в отворено писмо на лидера на ПП АТАКА Волен Сидеров до коалиционните му партньори той настоя за незабавно свикване на Коалиционния съвет до края на деня, на който да бъде разгледан въпросът с недопустимото поведение на Валери Симеонов и незабавната му оставка като вицепремиер. Такъв в понеделник не се състоя, а от Дубай, където се срещна с министър-председателя на ОАЕ, премиерът Борисов коментира, че ако тръгне да иска оставката на Валери Симеонов силово, това мигновено ще се счупи цялата конструкция на коалицията и правителството ще падне. \"Надявам се „Обединени патриоти“ да оправят взаимоотношенията си - когато са си слагали подписите като отговорни политици, сме се разбрали за четири години\", каза още той и призова майките на деца с увреждания да изчакат управляващите да си свършат работата и да изпълнят поетите към тях ангажименти по отношение на законовите промени. По-късно вицепремиерът и министър на отбраната Красимир Каракачанов обяви, че е поканил Сидеров и Симеонов на коалиционен съвет, на който да обсъдят създалата се ситуация. Той подчерта, че няма да коментира нищо пред медиите преди да го обсъди с коалиционните си партньори. „Изпратил съм покани до двамата ми колеги за коалиционен съвет и каквото имам да кажа, там ще го кажа, след което вече ще го кажа и на вас\", заяви Каракачанов.", "date": "2018.10.23", "title": "Патриотите се събират на \"другарски съд\", решават съдбата на Валери Симеонов"}
{"url": "https://www.faktor.bg/bg/articles/novini/balgariya/premierat-boyko-borisov-e-na-rabotno-poseshtenie-v-egipet", "text": "В Кайро българският премиер ще разговаря с президента на страната Абдел Фатах Ал Сиси.  В продължение на разговорите им по време на 73-та сесия на Общото събрание на ООН двамата ще обсъдят активизиране на двустранните отношения и задълбочаване на сътрудничеството във всички области от взаимен интерес.  Египет е един от най-големите ни търговски партньори. България изнася нефтени масла, рафинирана мед, пшеница, автомобили и тютюн.", "date": "2018.10.23", "title": "Премиерът Бойко Борисов е на работно посещение в Египет"}
{"url": "https://www.faktor.bg/bg/articles/novini/svyat/migranti-v-bosna-protestirat-che-ne-gi-puskat-v-zapadna-evropa", "text": "Няколко десетки мигранти, включително жени и деца, са пристигнали на границата с Хърватия, след като са вървели часове от мигрантски център в Босна.  Босненската полиция ги е спряла, преди да достигнат границата и се е опитала да ги убеди да се върнат в центъра. Местните хора са осигурили на мигрантите храна и вода. Групата е извървяла около 15 километра, за да привлече вниманието на обществеността, че границите остават затворени за Западна Европа. Хиляди мигранти се намират в Босна, без да могат да се прехвърлят в съседна Хърватия, която е член на Европейския съюз и врата към Запада.", "date": "2018.10.23", "title": "Мигранти в Босна протестират, че не ги пускат в Западна Европа"}
{"url": "https://www.faktor.bg/bg/articles/novini/svyat/otkriha-bomba-kray-doma-na-soros-v-nyu-york", "text": "Взривно устройство е открито в близост до дома на финансиста Джордж Сорос в щата Ню Йорк, съобщава вестник „Ню Йорк Таймс“, цитиран от Нова телевизия. На място е пристигнала група сапьори, които са извършили контролиран взрив. Властите в град Бедфорд в окръг Уестчестър са информирали пресата за започнатото разследване, което трябва да установи мотивите за поставянето на взривното устройство. За момента не се съобщава какво точно е то. Не е ясно и дали Сорос е бил в дома си, когато е открита адската машина. Джордж Сорос, основател и ръководител на хедж фонда Soros Fund Management, е един от най-богатите хора в света. Състоянието му се оценява на около 25 млрд. долара. През февруари 2016 г. телевизия CNN съобщи, че Сорос е дарил 6 млн. долара за кампанията на кандидат-президента на САЩ Хилари Клинтън. След победата на Тръмп Сорос нарече държавния глава \"привърженик на диктатурата\" и го обвини, че превръща САЩ в мафиотска държава.", "date": "2018.10.23", "title": "Откриха бомба край дома на Сорос в Ню Йорк"}
{"url": "https://www.faktor.bg/bg/articles/novini/balgariya/nidal-algafari-ne-iskam-smyana-na-nevazpitan-vitsepremier-s-hora-koito-da-me-narichat-lumpen", "text": "\"Не Бойко Борисов трябва да иска или да подава оставка. Беше прекрачен един морален праг. Хората на улицата искат оставки. Не искам да заменим хора, които говорят, че майките са кресливи и гледат уж болни деца с други, които казват как 80% от хората са дебили\". Това заяви пред БТВ Нидал Алгафари. \"Поведението на Валери Симеонов е невъзпитано. Извинението няма да свърши работа. Работодателите също носят вина. Те подкрепят невъзпитания Валери Симеонов с арогантния му език. Т.е., те казват, че лекарите са излъгали и децата не са болни, а просто са изписали някаква диагноза. Нека да не се заблуждаваме. Валери Симеонов нямаше да влезе във властта със собствени сили. Трябваха му патриотични конфигурации. След като се върне Бойко Борисов от чужбина, няма да се случи нищо, за да се запази целостта на кабинета. От друга страна, Красимир Каракачанов с години се бори за този министерски пост и няма да го пусне лесно. Оставка на Валери Симеонов ще има, ако се обединят повече хора и излязат на протест, както го направиха при Делян Пеевски, когато беше назначен за шеф на ДАНС\", каза още Алгафари.", "date": "2018.10.23", "title": "Нидал Алгафари: Не искам смяна на невъзпитан вицепремиер с хора, които да ме наричат \"дебил\""}
{"url": "https://www.faktor.bg/bg/articles/mazh-otkri-strelba-po-ofis-sgrada-do-posolstvoto-na-rumaniya-u-nas", "text": "Мъж откри стрелба по офис сграда в столичния кв. „Яворов” в близост до посолството на Румъния. Малко след 20 часа вчера на спешния телефон 112 е получен сигнал за изстрели в района на улица \"Бойчо войвода\". Пристигналият на място полицейски патрул установява, че от улицата е стреляно към офис.  Полицията успокои, че няма пострадали хора. Районът беше отцепен. Провеждат се разпити на очевидци и съседи. Стрелецът и до момента е в неизвестност. Не е ясна и причината за инцидента.", "date": "2018.10.23", "title": "Мъж откри стрелба по офис сграда до посолството на Румъния у нас"}
