{"url": "http://www.faktor.bg/bg/articles/doyche-vele-v-dazhdovnoto-nebe-nad-varna-nyamashe-nikakav-lach-svetlina", "text": "Срещата между лидерите на ЕС и турския президент Ердоган трябваше да успокои напрежението между двете страни. Сближаване не настъпи. Вместо това бяха разменени ясни послания, коментира от Варна за Дойче веле Барбара Везел. В навечерието на срещата във Варна турският президент Реджеп Тайип Ердоган още веднъж заудря барабана: Турция все тъй настоявала да стане пълноправен и зачитан член на ЕС. Евросъюзът най-сетне трябвало да изпълни отдавнашните си обещания и да задвижи присъединителните преговори. Напълно непонятно е обаче защо тогава в същото време един близък до правителството турски вестник отново обиди Ангела Меркел, като я сравни с Хитлер и нарече Германия нацистка държава? Ако е целяла сближаване, то тази двойнствена стратегия на Ердоган е провал. Представителите на ЕС и Турция се срещнаха на официална вечеря в дъждовната Варна. И човек се пита какво разбирателство може да бъде постигнато по времето между салатата и основното меню? По-късно дори българският премиер Бойко Борисов заяви за пресата, че това е била една заредена с напрежение среща. Но въпреки това вниманието трябвало да бъде съсредоточено върху общите неща, а не върху разногласията между ЕС и турското правителство. Българският премиер похвали Анкара за това, че междувременно изпълнявала толкова добре задълженията си по споразумението за бежанците. А що се отнасяло до съществуващите проблеми, то към тях трябвало да се подхожда стъпка по стъпка. Който е чул изявлението на Доналд Туск, е разбрал, че няма придвижване напред и на сантиметър. Доналд Туск, който представлява страните-членки, описа своето настроение от срещата с думите \"смесени чувства и ясни послания\". Той заяви, че Турция трябва да спазва демократичните стандарти като кандидат-член. \"Ние сме загрижени, защото основните права и върховенството на закона са застрашени\", заяви Туск. От дългия списък на европейските критики той посочи кризата около пробните газови сондажи по кипърското крайбрежие, срещу които Анкара заплаши с бойни кораби. Назова и случая с двамата гръцки войници, арестувани от турските власти и напомни за задържаните европейски граждани и арестуваните търски журналисти. Доналд Туск говори със сериозна загриженост и за турската военна операция в Африн. \"Нашата връзка преживявя тежки времена\", обобщи ситуацията той. Турският президент се оплака от критиката срещу Турция. Той нарече военната операция срещу кюрдите в Африн \"борба срещу тероризма\". При това Ердоган постоянно обявава за терористични организации ИД, кюрдската работническа партия ПКК и сирийско-кюрдските бойци от YPG, които между другото Западът въоръжава като съюзници. \"ЕС трябва да престане най-сетне с пресилените си критики и да не прави грешката да изолира Турция от партньорството\", обясни Ердоган. Това не звучи ли като заплаха? \"Ние спазваме човешките права\", подчерта Ердоган и \"ще продължим операциите си срещу терористите\". А що се отнасяло до бежанците от Африн, те щели да се завърнат по домовете си, след като оттам бъдели прокудени хиляди \"терористи\". Списъкът с желанията на Турция съдържа преди всичко познатите изисквания. Става дума за либерализиране на визовия режим, който беше предвиден във връзка със споразумението за бежанците, но е блокиран в знак на протест срещу нарушаването на върховенството на закона в Турция. Става дума и за актуализиране на митническия съюз. Ердоган би искал темата да бъде \"деполитизирана\" и да бъдат преодолени техническите проблеми. И в това отношение страните-членки отказват да помагат на автократично управляващия турски президент за постигането на нови икономически успехи. Единственият функциониращ елемент от сътрудничеството с Турция е споразумението за бежанците от 2015 година. Две години сред подписването на споразумението в Европа са пристигнали само 200 000 души, търсещи убежище. Почти всички са влезли в ЕС през Либия. В голяма степен Турция е прекъснала бежанския поток през Гърция. Изглежда обаче, че някъде се води двойно счетоводство. Турският президент упорито твърди, че ЕС все още не е изплатил всичките пари от обещаните навремето три милиарда евро. Европейците от своя страна обясняват, че цялата сума е изплатена или е планирана за хуманитарни проекти, които пряко подпомагат сирийските бежанци в Турция. Само малка част от парите отиват у турското правителство и ЕС обвинява Турция в бюрократични спънки и непрозрачни разходи. Междувременно ЕК одобри изплащането на втория транш от нови три милиарда евро за бежанците в Турция. Понастоящем страните-членки все още спорят как да бъдат набавени тези средства. Споразумението за бежанците дава възможност на Ердоган постоянно да оказва натиск върху ЕС и да поставя под съмнение неговите ценности и морал. Въпреки това досега той изпълнява поетите задължения в сделката, независимо че от време на време отправя заплахи. За дипломатическата любезност във Варна се погрижиха най-вече председателят на ЕК Жан-Клод Юнкер и българският премиер Бойко Борисов. Жан-Клод Юнкер прочувствено благодари на турския президент за успехите на споразумението за бежанците. Той заяви, че бил \"огорчен\" от напрегнатите отношения, защото винаги подкрепял желанието на Турция за пълноправно членство. \"Винаги съм бил против прекратяването на преговорите\", заяви той. \"Големите демокрации\" би трябвало да могат да говорят открито за проблемите, каза Юнкер и накрая нарече Ердоган свой \"приятел\". В края на срещата председателят на Европейския съвет Доналд Туск без заобикалки каза истината за състоянието на европейско-турските отношения. \"Ние не взехме никакви решения и не постигнахме никакви компромиси. Върховенството на закона, свободата на пресата , двустранните отношения с Кипър или Гърция, както и военната операция в Сирия си остават обективни проблеми. Само напредъкът по тези въпроси може да подобри отношенията ни\", заключи Доналд Туск. Така погледнато, в дъждовното небе над Варна нямаше никакъв лъч светлина.", "date": "2018.03.27", "title": "\"Дойче веле\": В дъждовното небе над Варна нямаше никакъв лъч светлина"}
{"url": "http://www.faktor.bg/bg/articles/georgi-koritarov-studenata-voyna-mezhdu-es-i-turtsiya-se-prevarna-vav-vezhliva-studena-voyna", "text": "Ще започна с едно изказване на Ердоган: \"Елате при нас да направим Европа по-силна\". Подтекстът на това изказване на Ердоган означава, че Турция е на вярната, правилната позиция, те правят тази политика, която може да направи Европа по-силна\", така коментира пред БНТ журналистът Георги Коритаров срещата във Варна между ЕС и Турция. \"Тук обаче въпросът не опира до Ердоган, а до една стратегия, която ЕС все още за съжаление не е открил за себе си и не е формулирал онези опори, които могат да бъдат устойчива, жалонира визия за развитие\", анализира още Коритаров Според него, това, което се случи на срещата, голямото подсказване, и това, което Ердоган демонстрира снощи, е подсещането, че ако иска Европейският съюз да бъде равностоен партньор и да реализира успешни политики, трябва да реши два въпроса: въпроса за визията си и какъв тип образование да бъде, дали да продължи да бъде в насипно състояние.  Помолен да открои най-важното от срещата, коментаторът посочи, че резултатът е голямата поука как трябва да се разгръщат дългосрочни политически стратегии, как да се отстояват интереси. За мен нещото, което е казвано, включително от българския премиер, е, че Европейският съюз няма ясна политика по Близкия изток и по Сирия, не уплътнява своята роля като фактор, като потенциал в кризата в Сирия. Това е голямото подсказване. За да бъде ЕС наистина в позиция не просто да води печеливш диалог - не само с Турция, може някой ден с Русия, но ЕС трябва да осмисли и да разгърне своя стратегическа дълбочина, да бъде в състояние да я разгръща като практика.\" Като обобщение, Коритаров каза: \"Големият резултат от срещата е вежливият тон. Студената война между ЕС и Турция се превърна във вежлива студена война с обещанието за нова среща. Да, гарантирана е сигурността по темата за бежанците, но има много по-сериозни други теми, които останаха на плоскостта разминаване\", посочи Коритаров.", "date": "2018.03.27", "title": "Георги Коритаров: Студената война между ЕС и Турция се превърна във \"вежлива студена война\""}
{"url": "http://www.faktor.bg/bg/articles/novini/balgariya/karachanov-obsadi-s-frenskiya-voenen-ministar-satrudnichestvoto-v-otbranata-na-es", "text": "Актуални въпроси на Общата политика за сигурност и отбрана на ЕС обсъдиха днес, 27 март, на среща във френското Министерство на отбраната министърът на отбраната Красимир Каракачанов и министърът на въоръжените сили на Република Франция Флоранс Парли. Акцент в разговорите беше поставен на създадения Европейски отбранителен фонд и Постоянното структурирано сътрудничество в областта на отбраната на Съюза, съобщиха от пресцентъра на Министерство на отбраната. Министър Красимир Каракачанов отбеляза, че в рамките на Българското председателство на Съвета на ЕС усилията са насочени към приемането на Регламента за създаване на Европейска програма за индустриално развитие в областта на отбраната (EDIDP), като стремежът е да бъде гарантирано участието и на малки и средни предприятия от страните-членки. Беше изразена обща позиция, че е необходимо да бъдат изработени ясни критерии за финансиране на европейските проекти. И двете страни подчертаха стремежа си за достигане на разходите за отбрана до 2% от БВП. Министър Флоранс Парли поздрави българската страна за това, че планира да достигне този критерий през 2024 г. - една година по-рано от Франция. Министър Красимир Каракачанов запозна своя френски колега с основните проекти за модернизация на трите вида въоръжени сили, като посочи, че се работи по тяхното прецизиране и съгласуване на финансовата и оперативно-техническа рамка. Двамата министри договориха създаването на работна група, която на експертно ниво да обсъди възможностите за активизиране на инициативата Европа на отбраната.", "date": "2018.03.27", "title": "Каракачанов обсъди с френския военен министър сътрудничеството в отбраната на ЕС"}
{"url": "http://www.faktor.bg/bg/articles/novini/svyat/yunker-plashi-s-ostavka-ako-martin-selmayer-ovakanti-shefskiya-post-v-ek", "text": "Председателят на Европейската комисия Жан-Клод Юнкер е заявил пред свои високопоставени колеги в Европейската народна партия (ЕНП), че ако бившият началник на неговата канцелария и настоящ генерален секретар на Европейската комисия Мартин Селмайер бъде принуден да оваканти поста си, той също ще подаде оставка, пише Politico, предаде \"Фокус\". Според три официални лица от ЕС, споделили информация за срещата, Юнкер е казал на председателя на Европейския парламент Антонио Таяни и председателя на ЕНП Жозеф Дол, че е разочарован от липсата на подкрепа за Селмайер от групата на ЕНП за повишението му (официализирано на 21 февруари 2018 година – бел. „Фокус“ ). Разговорът се е провел в четвъртък, в кулоарите на заседанието на ЕНП преди срещата на върха на Европейския съвет в Брюксел. Юнкер, Селмайер и Таяни са членове на ЕНП – най-голямата партия в ЕП, уточнява изданието. Изненадващото повишение на Селмайер в позицията на генерален секретар на ЕК миналия месец при, както пише Politico, подозрителни обстоятелства, предизвика смайване в Брюксел и доведе до обвинения, че ходът показва, че Комисията действа като „клуб на старите момчета“. Един високопоставен служител в ЕС заяви, че в хода на срещата в четвъртък, Юнкер е казал на колегите си, че „ако Селмайер си тръгне и аз си тръгвам“. Друго официално лице от ЕС също е потвърдило, че Юнкер е заплашил да си подаде оставката, ако Селмайер бъде принуден да напусне. „Атмосферата около Юнкер по този въпрос не беше добра“, е заявил източникът на Politico, като е добавил, че председателят на Комисията е бил „бесен“.", "date": "2018.03.27", "title": "Юнкер плаши с оставка, ако Мартин Селмайер оваканти шефския пост в ЕК"}
{"url": "http://www.faktor.bg/bg/articles/novini/svyat/posetil-li-e-koreyskiyat-diktator-kim-chen-un-kitay", "text": "Изглежда\" севернокорейският лидер Ким Чен-ун е посетил китайската столица Пекин, но не е съвсем сигурно. Предположението изрази не кой да е, а американският министър на отбраната Джеймс Матис пред репортери в Пентагона, цитиран от \"Ройтерс\". Неговият коментар дойде, след като японски медии и \"Блумбърг\" (която цитира трима източници, пожелади да запазят анонимност) съобщиха, че влак с делегация, вероятно включвала Ким, е отпътувал от Пекин. Ако това се потвърди, севернокорейският лидер е бил на първото си официално посещение в чужбина, откакто дойде на власт преди 6 години. След като беше попитан каква информация има Вашингтон по случая, Матис каза: \"Не знам\". Преди това обаче добави, че \"изглежда сякаш\" посещението действително се е случило. Според японски медии, цитирани от Би Би Си, жители на Пекин са описвали \"необичайни\" гледки пред жп гарата в града, имайки предвид засилени мерки за сигурност, а туристи са били извеждани от района на площад \"Тянанмън\". Същите издания споменават, че на гарата е пристигнал зелен влак, който много приличал на използвания от бащата на лидера, Ким Чен-ир, при пътуването му в Русия през 2011 г. Данните за визитата се появяват седмици след раздвижването в корейската криза, след като двете Кореи се споразумяха за среща на върха идния месец, а от Пхенян дойде покана за среща между Ким и американския президент Доналд Тръмп, която последният прие. Китайското външно министерство не може да потвърди информацията за пристигане на Ким Чен-ун в Китай, каза на редовен пресбрифинг днес говорителката на министерството Хуа Чунин, цитирана от ТАСС и БТА. \"Ние нямаме понятие за какво става дума. Ако имаме някаква информация по този повод, ще информираме обществеността\", отбеляза тя в отговор на журналистически въпрос. Според южнокорейския вестник \"Ханхук илбо\" и агенция \"Йонхап\" със специалния влак в Пекин като доверено лице би могла да е пристигнала по-малката сестра - Ким Йо-чен - на върховния лидер, за да запознае ръководството на своя съюзник - КНР, с последните изменения в политиката на Пхенян и с подготовката за срещите на Ким Чен-ун с лидерите на САЩ и Южна Корея.", "date": "2018.03.27", "title": "Посетил ли е корейският диктатор Ким Чен-ун  Китай?"}
{"url": "http://www.faktor.bg/bg/articles/slovakiya-e-razdelena-po-vaprosa-za-izgonvaneto-na-ruski-diplomati", "text": "Словашкият президент Андрей Киска поиска външното министерство да обясни защо Словакия не се е присъединила към над 20-те други държави, които решиха да изгонят руски дипломати заради отравянето на бившия руски шпионин Сергей Скрипал във Великобритания, предаде Асошиейтед прес.  Киска каза, че се е срещнал със заместник-министъра на външните работи Лукаш Паризек и е сметнал неговото обяснение за незадоволително.  Президентът заяви, че се е обадил на министър-председателя Петер Пелегрини във връзка с въпроса и му е казал, че очаква Словакия да отговори на \"искане за изразяване на солидарност с нашия важен съюзник\".  Предвижда се словашките лидери да се срещнат утре, за да обсъдят въпроса.  Вчера външното министерство извика руския посланик, за да осъди използването на нервнопаралитично вещество при нападението в Солсбъри, като го нарече \"неприемливо\", но засега няма изгонени руски дипломати от Словакия.", "date": "2018.03.27", "title": "Словашкият президент поиска от външното министерство да обясни защо все още няма отзовани руски дипломати"}
{"url": "http://www.faktor.bg/bg/articles/novini/svyat/i-belgiya-goni-ruski-diplomat-zaradi-atakata-sreshtu-skripal", "text": "Белгия e решила да експулсира един руски дипломат заради атаката с нервнопаралитично вещество в британския град Солсбъри, съобщи \"Ройтерс\". Представител на правителството потвърди информацията, след като белгийски медии вече бяха съобщили, че страната смята да го направи. От вчера насам същата стъпка са предприели 18 от 28 държави членки на ЕС. Това направиха и Съединените щати и Канада, както и няколко страни извън съюза. По-рано днес НАТО обяви, че ще изгони седем дипломати от делегацията на Русия към централата на организацията в Брюксел.", "date": "2018.03.27", "title": "И Белгия гони руски дипломат заради атаката срещу Скрипал"}
{"url": "http://www.faktor.bg/bg/articles/yeldaram-ne-vidyahme-vav-varna-pozitivni-znatsi-ot-es-za-sblizhavane-s-turtsiya", "text": "Не видяхме добронамерени знаци от Европа за сближаване с Турция, въпреки че й пазим границите. Това заяви турският премиер Бинали Йълдъръм по повод вчерашната среща във Варна. \"Процесът на актуализиране на Митническия съюз също беше безсмислено прекратен. Срещата на върха във Варна се състоя именно в такава атмосфера. Нашият президент изложи всички истини пред лидерите, но не видяхме добронамерен подход от тяхна страна\", заяви той.  Турският премиер посочи, че страната му е изпълнила всичките си ангажименти към ЕС и продължава да го прави с идеята за пълноправно членство. \"Наложителен е въпросът какво е решението на ЕС за Турция? Има ли Европа визия за разширяване, или ще се затвори в себе си и така ще продължи пътя си? Ние не можем да убедим европейските си приятели, че сигурността на Европа зависи от тази на Турция и че сигурността на Турция минава през безопасността на Сирия и Ирак\", заяви Йълдъръм.", "date": "2018.03.27", "title": "Йълдъръм: Не видяхме във Варна позитивни знаци от ЕС за сближаване с Турция"}
{"url": "http://www.faktor.bg/bg/articles/na-rabotna-zakuska-dnes-borisov-i-yunker-obsadili-rezultatite-ot-sreshtata", "text": "С Жан-Клод Юнкер обсъдихме срещата ЕС-Турция и актуалните теми на работна закуска по-рано днес. Това написа премиерът Бойко Борисов в профила си в социалната мрежа „Фейсбук“. Към съобщението има и две снимки как той и председателят на Европейската комисия стоят на терасата на резиденция „Евксиноград“. Миналата година през август на снимки с френския президент Еманюел Макрон премиерът обясни, че показвал на французина - „ей там е Крим, а ей там Истанбул“. \"На срещата ЕС-Турция поставих всички теми по оста България – Турция: енергетика, тракийските българи, управление на водите, културни паметници и т.н. Има и доста претенции от турска страна. За да не бъркаме тази лидерска среща с двустранните отношения, се договорихме тези въпроси да се изчистят в двустранни комисии и до юни да се проведе нова лидерска среща\", написа още премиерът.", "date": "2018.03.27", "title": "На работна закуска днес Борисов и Юнкер обсъдили резултатите от срещата"}
{"url": "http://www.faktor.bg/bg/articles/izslushvat-borisov-po-sdelkata-s-chez", "text": "Премиерът Бойко Борисов ще бъде поканен за изслушване заради сделката за българските активи на ЧЕЗ на следващото заседание на временната анкетна комисия в парламента. Това съобщи председателят й Жельо Бойчев. Той допълни, че все още няма яснота около възможностите на „Инерком“ а платят сделката.  Шефовете на ДАР и ДАНС Драгомир Димитров и Димитър Георгиев не присъстваха на заседанието на временната комисия. Те изпратиха заместниците си. Причината бе, че в Министерския съвет и в президентството се провеждат срещи на шефовете на българското разузнаване (ДАР) и контраразузнаване (ДАНС) с представители на партньорски служби.  Гости на комисията бяха Николай Ненков – зам.-председател на ДАНС и неговите колеги Георги Стойнев, Емил Захариев и Евгени Евгениев – директори на дирекции, имащи отношение по темата, както и Георги Миленов – зам.-председател на ДАР. Като първа точка на закритото заседание бе предвидено Министерството на финансите да представи информация за текущото състояние на международното арбитражно дело между ЧЕЗ, а.с. Чешка република и Република България. Жельо Бойчев обясни преди заседанието, че е постъпило писмо от Министерството на финансите в секретното деловодство с информация, която им е представена от Иван Кондов – директор на Дирекция „Съдебна защита“ към Министерството на финансите. Като втора точка Държавна агенция „Национална сигурност“ и Държавна агенция „Разузнаване“ са представили информация за резултати от извършени проверки относно лицата страни по сделката за придобиване на активите на ЧЕЗ Груп в България, както и проверка на обявените финансови институции и други източници на финансиране по сделката. Един от големите въпроси, който стои пред нашата Комисия, е да установи произхода на средствата, с които ще бъде финансирана евентуалното закупуване на активите на ЧЕЗ, заяви Бойчев.", "date": "2018.03.27", "title": "Комисията за ЧЕЗ ще изслушва премиера по сделката с Инерком"}
{"url": "http://www.faktor.bg/bg/articles/namushkaha-38-godishen-mazh-sled-skandal-v-avtobus-v-sofiya", "text": "38-годишен мъж е бил намушкан след скандал в автобус от столичния градски транспорт. Пострадалият е настанен в болница, съобщиха от МВР.  Снощи около 20.30 часа, в полицията е получен сигнал за мъж с порезни рани пред входа на жилищна кооперация в ж.к. „Света Троица“. На място полицаите открили 38-годишния пострадал мъж, който незабавно бил транспортиран към болница и настанен за лечение.  По първоначални данни, инцидентът е станал в автобус на градския транспорт след възникнал скандал. Криминалистите са задържали 45-годишен мъж, заподозрян за нападението. Той ще остане в ареста на Трето РПУ с полицейска мярка до 24 часа за изясняване на обстоятелствата около случилото се.  По случая е образувано досъдебно производство.", "date": "2018.03.27", "title": "Намушкаха 38-годишен мъж след скандал в автобус в София"}
{"url": "http://www.faktor.bg/bg/articles/kultura/art-faktor/georgi-velev-razchita-balgarski-literaturni-zagadki-elin-pelin-yordan-yovkov-emiliyan-stanev", "text": "Писателят Георги Велев е познат на читателите на Faktor.bg от някои публикации за книгите му за Христо Ботев („Геният... премълчаното. 150 години след рождението на Христо Ботев” – 1997), за Достоевски и Шекспир („Достоевски. Шекспир. Приключения зад сцената” – 2016), за Омир („Непрочетената „Илиада”  – 2010).  Този интерес на Велев към автори от високата световна литературна класика не може да не предизвиква недоумение! Но последната, излязла само преди дни, негова книга, още в заглавието, подсказва откъде започва този му интерес към премълчаното, непрочетеното във вечните шедьоври. Новата му книга е озаглавена: „Български литературни загадки: Елин Пелин, Йордан Йовков, Емилиян Станев”. Та нима за тези трима наши най-известни писатели на ХХ век не е писано достатъчно много и достатъчно проникновено, че да се определя творчеството им като „загадки”?...  Но зачитайки се още в първите страници на новата книга на Велев, попадаме на нещо неочаквано. Христоматийният разказ на Йордан Йовков „По жицата”, който всички сме чели и препрочитали, за който сме писли домашни и класни, разказ, обследван от писатели и критици в цялата гама – от най-традиционни до постмодернистични анализи, се оказва неразбран в самата си същина. Да, в „По жицата” се говори за бедност, за нещастия, за неизличими болести, за отчаяние, за илюзорни надежди, но всички тези беди, струпали са над Гунчовото семейство са превънати от кумицата им Стоеница („една устата, една многознайница”) в посмешище. Предложението ù да ходят да търсят бяла лястовица е изречено с подчертано неподходящ оптимизъм: „Хайде да е на хаир.”  Гунчо не може да се противопостави на лековерните думи, защото: „заплака момичето, залови се майка му”. И така, смазан от грозното внушение, без въобще да е уверен в смисъла на това да търси някаква бяла лястовица, се изправя Гунчо пред Моканина. Но вместо да го вразуми, че това е безсмислено, Моканина вниква в драмата на селянина, и ободрявайки го със съпричастността си, „измъква” бялата лястовица от калта на внушението и така възвръща вярата на Гунчо в хората.  Но до тайната на „По жицата”, твърди Велев, не може да се достигне без съпоставката с Елин-Пелиновия разказ „Косачи”, в който също става въпрос за внушение над наивния Лазо, но то е шеговито и дори весело. Чрез подтика Лазо да се върне към своята любима Пенка, косачите искат да се уверят, че силата на любовта стои над тежката действителност. Оттук нататък в книгата е разгърната обширна съпоставка между Елин Пелин и Йордан Йовков, водещата идея, в която е, че двамата са антиподни художници с противоположни, несъвместими светогледи в отношението си към природата, към морала, към смисъла на живота. Чрез анализ на десетки разкази и особено на забележителните им цикли разкази „Под манастирската лоза” и „Старопланински легенди” детайлно е проследен мълчаливия напрегнат диалог между двамата ни класици, който на моменти припламва в открити сблъсъци. Чрез този диалог Елин Пелин и Йордан Йовков изчистват почерка си, темите и сюжетите; избавят се от еклектизма, водещ към случайни постъпки и развръзки. Във вторта част на книгата се проследява творчеството на Емилиян Станев, в което по невероятен начин се обединяват несъвместимите светове на Елин Пелин и Йордан Йовков, но не като се търси някакво средно положение, а като се запазва целостта и автентичността на техните позиции. Това проличава особено в забележителния роман на Емилиян Станев „Антихрист”, който Велев нарежда сред световните шедьоври. Доказателство за това авторът търси чрез съпоставка на „Антихрист” с романа „Братя Карамазови” на Достоевски. Новата книга на Велев започва с обширна встъпителна студия на проф. Симеон Янев. От нея ще цитираме само едно от заключителните ù изречения: „Имаме книга, която, занимавайки се с текстовете на трима от най-големите български автори от ХХ век, изменя в определен смисъл ранговия статут на самата литература, доколкото е смъртна присъда на дълбоко вкоренени клишета като „селска литература”, „литература с политически гръбнак”, „литература с недостиг на философски идеи” и дори прорицанията за неминуемата ù смърт в така четената ù малозначност.”", "date": "2018.03.27", "title": "Георги Велев разчита „Български литературни загадки: Елин Пелин, Йордан Йовков, Емилиян Станев”"}
{"url": "http://www.faktor.bg/bg/articles/sanya-zhekova-pred-dilema-da-uchastva-v-svetovnoto-prez-2019-ili-da-prekrati-karierata-si", "text": "Звездата на българския сноуборд Александра Жекова все още не е решила дали ще продължи състезателната си кариера. 30-годишната сноубордистка заяви, че е амбицирана да участва в световното първенство през 2019 г., но има много други фактори, които могат да я накарат да се оттегли. \"Това е тема на моите мисли от известно време насам. Изправена съм пред различни възможности и трябва да взема важни решения в живота си. Трябва да избера дали да продължа да бъда състезател, дали да се насоча към треньорство, към семейство или към някое от десетките неща, които са ми интересни. Предстоят ми важни решения, но все още не знам дали съм готова за тях\", каза Жекова на пресконференция, на която получи наградата си за спортист на месец февруари, пише \"Дневник\". Жекова беше най-добре представилият се българския спортист на втора поредна зимна олимпиада. Тя завърши шеста в големия финал на бордъркроса, след като четири години по-рано в Сочи зае пета позиция и се размина за малко с медала. Това беше четвъртото й участие в олимпийски игри, a след края им българката заяви, че е дала всичко, на което е способна в сноуборда. \"Гаранция никога не може да има. Много бих искала да участвам на световното в САЩ догодина, тъй като останах четвърта на последните две световни първенства. Така че за мен това е стимул и фокус на този етап. Но трябва да мине малко време, за да взема ясното решение какво ще правя, защото спортът е свързан и с много лишения и много голяма концентрация. За да успееш, трябва да имаш един огън и един драйв, който е насочен само в една посока. Всичко друго трябва да остане на заден план. Затова решението е важно\", каза още Жекова.", "date": "2018.03.27", "title": "Саня Жекова пред дилема - да участва в Световното през 2019 или да прекрати кариерата си"}
{"url": "http://www.faktor.bg/bg/articles/real-prodade-biletite-za-macha-s-yuventus-za-osem-minuti", "text": "Само за осем минути \"Реал\" (Мадрид) продаде билетите за домакинския мач с \"Ювентус\" от четвъртфиналите на Шампионската лига, съобщава вестник \"Марка\". Испанският шампион пусна в продажба последните свободни билети в понеделник в 10.00 часа, а в 10.08 сайтът на клуба не приемаше повече заявки. Голяма част от пропуските бяха разпродадени преди това или ангажирани чрез притежателите на сезонни карти. От капацитета на стадион \"Сантяго Бернабеу\" 4000 места ще бъдат отпуснати на \"Ювентус\". Така \"Реал\" ще има около 76 хиляди привърженици за домакинския си мач. По правило в Шампионската лига се отделя и малка буферна зона около сектора с феновете на отбора гост. Миналогодишните финалисти в турнира се изправят един срещу друг първо в Торино на 3 април. Реваншът на \"Сантяго Бернабеу\" е на 11 април. Финалният мач през миналия сезон завърши с победа 4:1 на \"Реал\".", "date": "2018.03.27", "title": "\"Реал\" продаде билетите за мача с \"Ювентус\" за осем минути"}
{"url": "http://www.faktor.bg/bg/articles/ikar-za-poddarzhashta-rolya-na-sofiya-bobcheva-i-yavor-baharov", "text": "Церемонията за наградите \"Икар\" 2018 г., които се присъждат от Съюза на българските артисти винаги в Международния ден на театъра. започна с великолепно изпълнение на световноизвестния цигулар Минчо Минчев в дует с Николай Минчев. Домакин е Народният театър \"Иван Вазов\". Наградата за дебют отиде при актьорите от спектакъла \"Ревизор\" - Сатиричен театър и НАТФИЗ, които благодариха на проф. Здравко Митков и Мина Димитров, съобщи \"24 часа\".  \"Икар\" за куклено изкуство взе спектакълът \"Парченцето\" на Бургаския куклен театър, а наградата за куклена постановка - \"Авеню Q\" Наградата за поддържаща женска роля отиде при София Бобчева за две нейни роли в Народния театър. А наградата за поддържаща мъжка роля взе Явор Бахаров, който пожела успех на брат си Захари Бахаров -  номиниран за моноспектакъла си \"Чамкория\". Церемонията е под знака на девиза на Европейския съюз \"Единни в многообразието\". В нея участва и Стефан Вълдобрев с неговия състав \"Обичайните заподозрени\", които изпълниха на сцената хита си \"Времето лети\".", "date": "2018.03.27", "title": "София Бобчева и Явор Бахаров с \"Икар\" за поддържаща роля"}
{"url": "http://www.faktor.bg/bg/articles/proverkata-za-polucheni-honorari-veche-e-dostapna-onlayn", "text": "От днес физическите лица могат да проверят в сайта на Националната агенция за приходите (НАП) дали за тях има подадени данни от предприятия и от самоосигуряващи се лица за изплащани доходи, различни от тези по трудов договор, например хонорари. Така гражданите ще могат да проверят и попълнят коректно годишните си декларации за облагане на доходите. Е-услугата \"Справка за изплатени доходи (различни от трудови) на физически лица\" е достъпна чрез Портала на НАП за електронни услуги - https://inetdec.nra.bg, с ПИК или електронен подпис. Е-услугата предоставя информация също за вида и размера на изплатения доход, както и за удържания данък. От НАП напомнят, че срокът за подаването на декларациите за облагане на доходите от 2017 г. изтича на 30 април 2018 г., като дотогава трябва да се плати и посоченият в тях данък за довнасяне. Най-бързо и лесно декларациите се подават онлайн с ПИК или електронен подпис. Статистиката от подадените до този момент подоходни декларации на физическите лица сочи, че всяка втора е подадена по електронен път. Информация за попълване и подаване на данъчни и осигурителни декларации и внасяне на суми към бюджета може да се получи на телефона на НАП 0700 18 700 на цената на градски разговор или в сайта на НАП.", "date": "2018.03.27", "title": "Проверяваме получени хонорари вече и онлайн"}
{"url": "http://www.faktor.bg/bg/articles/advokati-na-tsvetan-vasilev-iskat-otstranyavaneto-na-geshev-ot-spatssada", "text": "Защитата на Цветан Василев поиска от спецсъда да отстрани ръководителя на спецпрокуратурата Иван Гешев от делото КТБ, съобщи \"Дарик\". Адвокат Лазар Карадалиев цитира интервюта и изказвания на Гешев пред медиите, които по думите на защитника били тенденциозни.  Днес спецсъдът изслушва страните по процеса за фалита на банката. Карадалиев отново припомни тезата си, че има допуснати нарушения от разследващите още в самото начало, когато Василев е бил в Австрия и е можело да бъде разпитан. Съдът не се съгласи с тезата за отвода на Гешев. Поне час съдът ще мисли по искането на Карадалиев за връщане на делото. Адвокатът настоя, че разследването трябвало да си остане в градската прокуратура в столицата. Защитата изрази съмнение и за това как е прилаган принципът на случайно разпределение на делата в прокуратурата. Част от защитната стратегия на Цветан Василев е да се придаде политически оттенък на делото КТБ, каза ръководителят на спецпрокуратурата Иван Гешев. Представянето на случая като казус, в който се използва законът Магнитски, цели защитна теза, каза Гешев и заяви, че умишлено Василев не се явявал в съда. Престоят му в Сърбия е част от стратегията. По думите му е отпаднало съмнението, че банкерът няма връзка със защитниците си. Гешев отрече теорията на защитата, че материали от разследването са били унищожавани.", "date": "2018.03.27", "title": "Адвокати на Цветан Василев искат отстраняването на Гешев от делото за КТБ"}
{"url": "http://www.faktor.bg/bg/articles/petak-13/vladitsi-gotvyat-v-sryada-puch-na-neofit-toy-ochakva-chudo-ot-ukrainska-ikona", "text": "Само спешното признаване на Македонската православна църква може да спаси патриарх Неофит от подготвяния руски пуч след скандалната визита на руския патриарх Кирил и разкритията, че Софийската митрополия, ръководена от Неофит е отдала на бъдещия собственик на ЧЕЗ Гинка Върбакова едни от най-апетитните имоти на Църквата в центъра на столицата. Това коментират оживено духовници, които очакват утре (сряда) провеждането на поредното заседание на Св. синод. Именно на него се предвижда да бъде реализиран планът за избор на някой от митрополитите като управляващ делата на Софийска епархия, а Сливенският митрополит Йоаникий - като най-старши - да стане председателстващ заседанията на Св. синод. Неофит ще запази условно само привилегии и титлата. Настройката сред владиците срещу патриарха е твърде голяма, не само заради апетитите който да стане негов наместник в София, но и заради тежките финансови далавери, които са оплели целия му досегашен мандат. Митрополитите са бесни и от факта, че Неофит взима еднолични решения по казуси, които са нарушение и на Устава, и на каноните, защото са от компетенцията на Св. синод. Самоволно патриарх Неофит е решил, че ако на 28 май го поканят за 1000- годишнината от създаването на Охридската архиепископия, ще отиде при съседите, а това означава и общо съслужение, което е сигурна стъпка към признаването на Македонската православна църква. Неофит предусеща, че този ход е единственото му спасение от тежката ситуация, защото положителната обществена реакция ще бъде голяма, може да се превърне в герой, а така ще бъдат  Не е била взета думата на синода и при избора на митрополит  Антоний, който трябва да донесе от Йерусалим Благодатния огън на Възкресение. Синодалните старци са били истински скандализирани и от аферата за отдадените  на занижени цени църковни имоти на Гинка Върбакова. Никой от тях не е знаел за тези срамни договори. Софийската митрополия вече призна, че договори с Гинка наистина съществуват, но сега най-вероятно последиците ще отнесат Ловчанският митрополит Гавраил, който е председател на Върховния църковен съвет, но не е осъществил необходимия контрол, или настоящият Врачански владика Григорий. Именно неговият подпис стои под договорите със славната Гинка от Пазарджишко. Но Григорий е бил упълномощен от Неофит да положи подписа си, трябвало е просто да изиграе ролята на бушон. Нескрито в църковните среди се говори, че именно заради тези договори с Върбакова Григорий е издигнат от Неофит за митрополит – жест на благодарност. Пред Faktor.bg митрополит коментира, че независимо от задкулисните игри, патриарх Неофит трябва да понесе цялата отговорност за скандал с Гинка, защото съгласно решение на последния Църковен събор не е създаден единен църковен имотен регистър. А това позволява  Най-силно настроен срещу патриарха е Пловдивският владика Николай, който вече е сформирал свое лоби в синод. Неофит губи за утрешното заседание и подкрепата на митрополит Йосиф. Той няма да пристигне от САЩ, защото е опериран.  Епархийски съветници от Софийска митрополия твърдят, че архимандрит Василий, протосингел на Софийската митрополия е извадил и раздал на всички членове на съвата и на цялата администрация на митрополията копия от „конфиденциалния” договор с ИНЕРКОМ – дружеството на Гинка Върбакова. За този договор митрополит Антоний съобщава, ще бъде предоговарян, а игуменът Никанор, известен с брокерските си увлечения, съобщи пред телевизия, че договорът вече е прекратен едностранно от Софийската митрополия, но от там крият за това. Експерти по вещно право и синодални юристи са коментирали с патриарх Неофит скандала и са го осветлили, че въпросният договор, обвързан със споразумение е неразтрогваем, освен, ако двете страни по него не заявят пред съда такова желание. При тази ситуация Софийска митрополия ще трябва  Именно това ще се окаже удобният повод синодът да приеме, че Неофит или е невменяем и не може да изпълнява функциите си по длъжност или, ако е вменяем - е престъпник и нарушител. Но и двата случая са удобен повод да му бъде отнето ръководството на патриаршията. Това обслужва твърде много Русия, която вече е оттеглила протекциите си за него.  Припомняме, че преди една година поради невменяемост и невъзможност да изпълнява задълженията си Старозагорският владика Галактион беше отстранен от длъжност. Преди 10 години също по имотни причини и корупция беше отстранен все още живият и здрав бивш Йеросалимски патриарх Йериней. Махането му бе подкрепено от всички православни църкви, включително и от българската. На този  драматичен фон патриархът и оредялото му обкръжение могат да се осланят единствено на брътвежите и внушенията на Йоан Варненски, който преди дни, при посрещането на чудотворна икона от Украйна, изпратена от Московска патриаршия в България, обяви, че едно от чудотворните й въздействия било да могат да зачеват всички (без да определя пол, б.р.), а другото - да разрешава сложни юридически казуси. Вероятно владиката, който се ползва с благоволението на Кремъл, е имал в предвид църковната афера с Гинка.", "date": "2018.03.27", "title": "Владици готвят в сряда пуч на Неофит, той очаква чудо от украинска икона"}
{"url": "http://www.faktor.bg/bg/articles/izdahna-akad-nikolay-kaufman-proslavil-balgarskiya-folklor", "text": "На 93-годишна възраст  ни напусна акад. Николай Кауфман – български музиковед, фолклорист и композитор, съобщава сайтът на БНР. Възпитаник на Държавната музикална академия с тромпет и музикална теория. Акад. Кауфман има изключителен принос в проучването и съхраняването на българския музикален фолклор. Част от многогласните му партитури намират място в албума на Марсел Селие, открил за света българския фолклор с \"Мистерията на българските гласове\". Компилацията български народни песни е отличен а с престижната награда “Грами”. Академикът е посветил живота си на събирането и запазването на българските фолклорни музикални мотиви. Заедно със съпругата си обикалят села и събират песни, които познаваме и до днес. Николай Кауфман е автор на над 1000 обработки на български и еврейски (сефарадски и ашкеназки) народни песни за различни хорови и инструментални състави.  Композициите му се изпълняват с огромен успех по целия свят, а на официалната страница на Съюза на българските композитори изказват почитта си към твореца с изпълнението на песента  \"Постой, почекай девойче\".", "date": "2018.03.27", "title": "Издъхна акад. Николай Кауфман - човекът, прославил българския фолклор"}
{"url": "http://www.faktor.bg/bg/articles/i-yuliya-krasteva-satrudnik-na-ds", "text": "Световноизвестният философ, психолог, лингвист и изследовател Юлия Кръстева е била сътрудник на Първо главно управление (външно разузнаване) на Държавна сигурност с псевдоним Сабина. Това става ясно от решение на Комисията по досиетата от вторник. Кръстева е проверена, тъй като е била член на редакционния съвет на \"Литературен вестник\". От съобщението става ясно, че комисията е взела решението си на база документи, изготвени от щатни служители, които се съдържат в личното й дело, което е два тома, и работното й дело, което е запазено. Юлия Кръстева е била регистрирана като сътрудник през юни 1971 г., или пет години след като заминава да следва в Париж със стипендия на френското правителство. Тя е била регистрирана от ст. лейт. Иван Божиков и е сътрудничела на отдели III (европейски страни) и IV (САЩ, Англия и Канада). Юлия Кръстева е родена през 1941 г. в Сливен. През 1966 г., две години след като завършва френска филология в София, заминава за Франция, където става част от водещите философски и литературни кръгове. Прави докторантури по семиология и лингвистика и преподава в университета Diderot в Париж. През 1997 г. получава Ордена на почетния легион на Франция. През 2004 г. й е присъдена Холбергова награда.", "date": "2018.03.27", "title": "И лингвистът Юлия Кръстева донасяла на ДС"}
{"url": "http://www.faktor.bg/bg/articles/ot-1-april-abonamentat-za-tsifrovi-uslugi-stava-validen-v-tseliya-es", "text": "От 1 април 2018 г. европейците ще имат достъп до онлайн съдържанието, за което са се абонирали у дома, където и да се намират в ЕС, съобщи пресслужбата на Европейската комисия. \"Интересите на гражданите са в центъра на всички европейски инициативи в областта на цифровизацията. От 1 април, когато пътувате в ЕС, вече няма да пропускате любимите си филми, телевизионни сериали и спортни предавания, нито ще се лишавате от игрите или електронните книги, за които имате цифров абонамент,\" се казва в съвместно изявление на зам.-председателя на Европейската комисия Андрус Ансип, комисаря по въпросите на цифровата икономика Мария Габриел, българският министър на транспорта Ивайло Московски и евродепутатите Павел Свобода и Жан-Мари Кавада. Правилата ще се прилагат за платени услуги, но доставчиците на безплатно съдържание също могат да се възползват от тях. Полза от тези разпоредби ще имат и доставчиците на онлайн съдържание, тъй като вече няма да им се налага да придобиват лицензи за държавите, в които пътуват техните абонати. Отмяната на ограниченията, които не позволяваха на европейците да ползват при пътуване абонаментите си за цифрови медии и съдържание, е нов успех на цифровия единен пазар след ефективното премахване на таксите за роуминг, от което се ползват потребителите в цяла Европа от юни 2017 г. насам, се посочва в съобщението. Новите правила са пряк отговор на промените в поведението и навиците на европейските граждани, които използват нови технологии. Между 2010 и 2014 г. разходите на потребителите за видео абонаменти са се увеличили със 113% годишно, а между 2014 и 2015 г. броят на потребителите се е увеличил с 56%. Поне 29 милиона души (5.7% от потребителите) в ЕС биха могли да се възползват от трансграничната преносимост, като в бъдеще техният брой се очаква да нарасне значително. Очаква се до 2020 г. той да достигне до 72 милиона души. Почти 60 на сто от младите европейци заявяват, че възможността да ползват абонаментите си при пътуване е важен въпрос при избора на онлайн услуги. Преносимостта на тези услуги дава отговор на предпочитанията на потребителите, като същевременно ще помогне на доставчиците да увеличат броя на абонатите си.", "date": "2018.03.27", "title": "От 1 април абонаментът за цифрови услуги става валиден в целия ЕС"}
{"url": "http://www.faktor.bg/bg/articles/aktsiya-na-gdbop-v-nap-ima-arestuvani", "text": "Специализираната прокуратура и ГДБОП провеждат разследване срещу престъпна група съставена от служители на НАП, извършваща корупционни престъпления, съобщиха от пресцентъра на прокуратурата. Акцията се провежда на територията на София, град Рила и Ботевград. В момента се извършват претърсвания и изземвания в служебни помещения и жилища. По информация на NOVA задържани са повече от 10 души.", "date": "2018.03.27", "title": "Акция на ГДБОП в НАП, има арестувани"}
{"url": "http://www.faktor.bg/bg/articles/sasht-otvrashta-na-lavrov-naglata-ataka-sreshtu-velikobritaniya-spava-po-dobrite-otnosheniya-s-rusiya", "text": "САЩ биха искали да си сътрудничат с Русия, но някои действия на Русия - като \"наглата\" й атака във Великобритания срещу бивши руски шпионин - попречиха на това.   Това заяви говорителят на Белия дом Радж Шах, след като президентът Доналд Тръмп нареди да бъдат изгонени 60 руски дипломати, предаде Ройтерс.   \"Искаме да имаме отношения на сътрудничество. Президентът иска да работи с руснаците, но понякога действията им не позволяват това да стане\", каза Шах.   \"Отравянето в Обединеното кралство, което донякъде доведе до днешното съобщение, бе много нагло действие. Това беше безразсъдно действие\", каза говорителят на Белия дом.", "date": "2018.03.27", "title": "САЩ отвръщат на Лавров: Нагли атаки, като тази срещу Скрипал, спъва по-добрите отношения с Русия"}
{"url": "http://www.faktor.bg/bg/articles/eva-maydel-faktat-che-balgariya-ne-otzovava-ruski-diplomati-ne-oznachava-che-ne-proyavyava-evropeyska-solidarnost", "text": "Евродепутатът от Европейската народна партия Ева Майдел заяви пред БНР. че фактът, че България не е сред страните, отзовали руски дипломати, не означава, че тя не проявява европейска солидарност по случая \"Скрипал\". „Русия вече последователно влошава двустранните си отношения с много от държавите от ЕС и случаят „Скрипал“ е последният такъв. Различните решения на държавите-членки дали да изгонят руски дипломати са основани на много отделни фактори, както на двустранни отношения, каквито тези държави-членки имат с Великобритания или с Русия, но също така и на вътрешнополитически нагласи. Това не променя обаче общата европейска оценка, която беше заявена след Европейския съвет в петък, че Русия е преминала границите на допустимото със случая „Скрипал“ във Великобритания и България ясно каза, че споделя това мнение“, посочи още Майдел. Гоненето на дипломатически служители е акт с много големи потенциални последици за двустранните отношения и трябва да бъде помислен много внимателно, подчерта евродепутатът.", "date": "2018.03.27", "title": "Ева Майдел: Фактът, че България не отзовава руски дипломати, не означава, че не проявява европейска солидарност"}
{"url": "http://www.faktor.bg/bg/articles/evrodeputatat-ot-zelenite-sled-sluchiloto-se-v-solsbari-tryabva-da-se-otkazhem-ot-severen-potok-2", "text": "Евродепутатът от партията на Зелените/Европейски свободен алианс Ребека Хармс изрази разочарование от факта, че България не е сред страните, които експулсират руски дипломати. В интервю за БНР тя определи решението на 14 страни като „добра стъпка“ на солидарност към Обединеното кралство. Тя каза още, че не е изненада реакцията на Русия, която обяви, че няма да остави без последици тази стъпка. „Очаквах Русия да реагира така, както винаги прави, но ако трябва да оценим тази реакция, бих казала, че за пореден път не Европейският съюз е този, който започна конфликта. Нашият натиск е в посока на това да искаме безпристрастно разследване, на което руснаците да дадат конструктивна подкрепа. Съжалявам да го кажа, но аз имам личен опит с разследването около сваления самолет МН17 /над Източна Украйна/, в което Русия никога, ама никога не подкрепи такова разследване“. Не е изненада и това, че ЕС за пореден път е единен, каза тя и подчерта разочарованието си от България. „Аз съм разочарована от България, и то откакто е поела ротационното председателство на ЕС. Тя трябваше да е в групата на страните, които работят по въпроса и да е солидарна с Обединеното кралство. По всяка вероятност има интереси. България, Малта и Кипър имат доста руски туристи и може би това е част от техните аргументи. Гърция и Австрия, например, винаги са поставяли под съмнение санкциите, свързани със събитията в Украйна. Може би има различни причини, но аз определено не харесвам това, защото, за да се постигне нещо по отношение на Русия, Европейският съюз трябва да е обединен, а не разединен. От доста време забелязвам, че президентът Путин е много добър в това да играе с европейците и да ги разединява. И всички трябва да имаме едно наум“, предупреди тя. Според нея Германия трябва да се откаже от проекта „Северен поток“ 2. „Не мога да ви кажа какво точно ще се случи, след случилото се в Солсбъри, трябва да се откажем от „Северен поток“ 2 или поне да го замразим. Както и че докато не се стигне до края на разследването, няма да правим бизнес, както обикновено“. Според Хармс, ако Ангела Меркел иска да защити санкциите, зад които стои лично, то тогава не може да продължи да е зад „Северен поток“2.", "date": "2018.03.27", "title": "Евродепутат от  Зелените: След случилото се в Солсбъри трябва да спрем „Северен поток-2“!"}
{"url": "http://www.faktor.bg/bg/articles/zaharova-sasht-i-evropa-ne-uspyaha-istinski-da-spodelyat-makata-na-rusiya-zaradi-tragediyata-v-kemerovo", "text": "САЩ и Европа не успяха истински да споделят мъката на Русия заради трагедията в Кемерово и проявиха \"с нищо непредизвикана агресия\". Това написа официалният представител на руското министерство на външните работи Мария Захарова на страницата си във Фейсбук.  \"Днес ние научихме много за политиците в европейските и американските държави. По времето, когато всички руснаци почитат паметта на жертвите на трагедията в Кемерова, тези политици наблягат на оповестяването на нови враждебни санкции. Ние винаги сме споделяли скръбта на европейските и американските народи, когато бедата е сполетявала техния дом. Днес ние чухме думи на съболезнования, но станахме свидетели на абсолютно неоправдана агресия. Това е трудно да бъде разбрано и ще бъде трудно да бъде забравено\", написа Захарова.  Припомняме, че на 25 март на четвъртия етаж в мол \"Зимняя вишня\" в Кемерово избухна пожар. По последни данни загиналите са 64, а над 50 пострадали са потърсили медицинска помощ. 13 души са в болница, 40 са поставени на амбулаторно лечение.", "date": "2018.03.27", "title": "Захарова: САЩ и Европа не успяха истински да споделят мъката на Русия заради трагедията в Кемерово"}
{"url": "http://www.faktor.bg/bg/articles/nato-ekspulsira-sedem-ruski-diplomati", "text": "НАТО взе решение да експулсира седем руски дипломати. Това съобщи генералният секретар на алианса Йенс Столтенберг, цитиран от АФП, \"Ройтерс\" и други агенции. Освен това НАТО отказва да издаде акредитации на други трима. Така общият състав на руската мисия в Брюксел е 20 служители. По-рано днес Алиансът обяви, че ще наложи мерки на Русия във връзка със случая \"Скрипал\". Повече от 20 държави решиха да обявят за персона нон грата над 100 руски дипломати.", "date": "2018.03.27", "title": "Натискът към Русия се усилва - и НАТО експулсира 7 руски дипломати"}
{"url": "http://www.faktor.bg/bg/articles/angliya-nyama-da-boykotira-svetovnoto-parvenstvo-po-futbol-v-rusiya", "text": "Великобритания не възнамерява да бойкотира Световното първенство по футбол в Русия през лятото, въпреки нарастващото напрежение между двете страни след отравянето на бившия руски шпионин Сергей Скрипал в английския град Солсбъри на 4 март. Това увери британският външен министър Борис Джонсън, пише news.bg. \"Няма планове за бойкот на Световното първенство, нямаме желание да наказваме английските фенове\", подчерта в британския парламент Джонсън, цитиран от британските медии. Той допълнил, че това е въпрос от компетенциите на Футболната асоциация на Англия, а не на британското правителство. Иначе Великобритания ще бойкотира първенството, като в Русия няма да отидат министри и членове на кралското семейство. Джонсън предупреди руските власти да спазват договора си с ФИФА и да гарантират сигурността на шотландските и английските фенове. Британският първи дипломат отново е повторил позицията си за \"отвратителната\" атака с нервнопаралитично вещество, като добави, че е говорил с колегите си от Европейския съюз.", "date": "2018.03.27", "title": "Англия няма да бойкотира Световното по футбол в Русия"}
{"url": "http://www.faktor.bg/bg/articles/bivsh-poslanik-privikvaneto-na-poslanika-ni-v-moskva-govori-za-naprezhenie-mezhdu-balgariya-i-rusiya", "text": "„Това, че България оттегля посланика си в Москва - Бойко Коцев, за консултации с правителството, означава, че има някакво напрежение между двете страни. В петък се взе решение да бъде изтеглен за консултации посланика на ЕС. Ние повтаряме същия акт”. Това каза в студиото на Нова ТВ бившият посланик на България в Русия (2006 – 2012) Пламен Грозданов. След като два пъти от МВнР обявиха, че България няма да отзовава посланици, днес от Министерския съвет съобщиха, че премиерът е разпоредил на посланик Бойко Коцев да се прибере спешно от Москва в София за консултации с българското правителство. „Позицията ни беше изразена два пъти от Външно - че България няма да отзовава. Но виждате, че нещата се променят всеки час. Нещо е трябвало да бъде предприето”, посочи Грозданов. По думите на бившия посланик „едно е ясно – че има доста неизяснени неща по този случай. Има още какво да се види. Очаква ни напрежение”. Според него засега няма неопровержими доказателства, че Русия стои зад отравянето на бившия шпионин Сергей Скрипал и дъщеря му. „Винаги е по-добре да се преговаря, да се търсят компромисни решения, да се решават проблемите, без да се изостря докрай обстановката, но за съжаление, аз предвиждам в близките месеци да имаме едно много сериозно напрежение между ЕС, САЩ и много страни и Русия”, каза Грозданов. На въпрос каква реакция очаква от Русия, бившият посланик обясни: „Обикновено в практиката същият брой дипломати се отзовават от руската столица. Но тези решения в Русия ги взема президентът.\" „Много трудно се гаси такъв пожар. Няма печеливш от тази битка, за съжаление”, обобщи Грозданов.", "date": "2018.03.27", "title": "Бивш посланик: Привикването на първия ни дипломат в Москва говори за напрежение между България и Русия"}
{"url": "http://www.faktor.bg/bg/articles/ot-letishte-sofiya-otrichat-da-ima-distsiplinarni-proizvodstva-bilo-interpretatsii-v-mediite", "text": "От Летище София отхвърлят интерпретациите в медиите за дисциплинарни производства срещу служители на Министерството на транспорта и аеропорта за случая с допуснатите без паспортна проверка пътници, пристигащи от Франция. Според закона, Летище София не осъществява функции, свързани с паспортно-визов контрол на пътниците, преминаващи през летището, и не извършва проверка за сигурност на пристигащи пътници, затова не е отговорно и за допускането им на територията на страната, подчертават от аеропорта. Оттам уточняват, че условията и редът за постигане на сигурност са подробно описани в Националната програма за сигурност в гражданското въздухоплаване. Отговорните институции пък са посочени в Закона за гражданското въздухоплаване.", "date": "2018.03.27", "title": "От Летище София отричат да има дисциплинарни производства, било интерпретации в медиите"}
{"url": "http://www.faktor.bg/bg/articles/obshtestvo/ulitsata/kmetat-na-smolyan-obyavi-bedstveno-polozhenie-zaradi-svlachishtata", "text": "Кметът Николай Мелемов обяви днес бедствено положение заради затворения участък на републикански път II-86 Соколовци - Смолян - Средногорци при км 109+450 на територията на община Смолян. Това съобщиха от пресцентъра на Общината, пише news.bg. Поводът е писмо от 26 март т.г. на Агенция „Пътна инфраструктура” относно възникнали гравитационни процеси, довели до затварянето на пътя. „Свлачищно-срутищните процеси ще доведат до допълнителни щети и разрушения, както по републиканския път, така и намиращите се в тялото на свлачището електропроводни и водопроводни мрежи. Необходимо е провеждане на спасителни и неотложни аварийно-възстановителни работи в община Смолян на засегнатия участък, както и реализиране на обходен път\", се казва в писмото от АПИ. За овладяване на бедствието Щабът за изпълнение на Общинския план за защита при бедствия и аварии преминава на непрекъснат режим на работа. Забранява се движението и пребиваването на МПС на определения критичен участък.", "date": "2018.03.27", "title": "Кметът на Смолян обяви бедствено положение заради свлачищата"}
{"url": "http://www.faktor.bg/bg/articles/mvr-prodalzhava-da-profilaktira-loshi-grazhdani-zaradi-ruskiya-patirarh-kiril", "text": "Повече от 20 дни след края на визитата на руския патриарх Кирил у нас, МВР продължава необяснимата си акция за профилактиране на граждани, писали срещу руския гост. Обясненията са, че проверките са им наложени от ГДБОП. Вчера обект на подобна мярка е станала украинката с българско гражданство Олена Косева. Тя е председател на Сдружението на украинските общности в България. Извикана е уж като свидетел, но всъщност според нея се оказва разпит, във 2-о РПУ. Предупредена е с протокол ДА НЕ ЗАСТРАШАВА СИГУРНОСТТА НА ДЪРЖАВАТА!  „Точно в 10,40 ми се обади вчера на мобилния  телефон някой си г-н Цветан Димитров и любезно ме покани да дойда във Второ РПУ, да дам сведения. На въпроса ми във връзка с какво ме „канят”, получих лаконичен отговор : „Във връзка с ВАШЕТО ПОВЕДЕНИЕ!”. В 11,32 вече бях във Втора РПУ и се обадих на г-н Димитров, че съм в управлението, качих се до кабинета на въпросния господин.  Тук започва интересното. Отговори ми на въпроса защо ме „поканиха” -  пак по повод визитата на руския г-н Гундяеев, по съвместителство патриарх на РПЦ. Проблемът бил с моя възмутен коментар във връзка с неговото нагло и пълно с лъжи интервю пред БНТ. Всъщност ре-поствах публикацията на Faktor.bg, озаглавена: „Посолството на Украйна избухна срещу изказване на руския патриарх Кирил”. Към нея написах следния коментар: „Като български гражданин и като украинка, възмутена съм до дъното на душата на руската пропаганда, която се лееше вчера от ефира на БНТ. Интервюто с патриарха Кирил е 100% провокация срещу Украйна. Тя е и срещу България. Господа журналисти от БНТ, засрамете се. След като задавате въпроси, свързани с агресията на РФ срещу Украйна, да бяхте поне се ограмотили малко как се оценяват действията на РФ срещу Украйна в света. Или не виждате по-далеч от носа си? Поздравления на колегите от Фактор!”  Оказа се, че в тези думи има  Във Второ РПУ ме накараха да напиша писмено обяснение по повод този пост и да обещая, че аз, лошото момиче, повече няма да правя така. Това вече ме възмути до дъното на душата ми и казах на г-н Цветан Димитров, че разговорът ни е приключил и че аз нямам намерение да участвам в противозаконни действия на българската милиция. Тогава последва неочаквана реакция от господин Димитров – започна с крясъци, скочи от стола си и започна да ме дърпа, викайки, че никъде няма да ходя, че щял да ме задържи за 24 часа. Казах му че е редно да се осъзнае и, че никой не му дава право да се държи с мен по този начин.  Повторих му същите думи няколко пъти и чак след това той успя да се овладее, въпреки, че повтаряше, че ще ме затвори за 24 часа! Поисках адвокат или да ми разрешат да повикам своя, но предупредих, че без защитник повече няма да говоря. Това вбеси отново господина. Успях да се обадя на съпруга си по телефона, обясних какво се случва в кабинета на милиционера. След това той разговаря около 5 минути с Димитров. В резултат на разговора постигнахме консенсус: милиционера ще ми връчи писмена призовка за явяването ми, в която да бъде цитирано на какво основание ме викат – така се сдобих с номера на писмото от ГДБОП- и, ако не се съглася да напиша собственоръчно, че отказвам да давам показания, милиционерът сам ще го напише и ще извика двама свои колеги като свидетели да подпишат въпросното негово писание. С това веселбата във Второ РПУ приключи. Във въпросния протокол г-н Цветан Димитров написа само, че ме е предупредил да не застрашавам сигурността на страната и да действам съгласно действащото законодателство. Разбира се протокол не ми дадоха – уж защото не съм го подписала”, описва скандалната случка Олена Косева. Тя е категорична, че е възмутена от случилото, защото е добросъвестен гражданин и данъкоплатец. „Ще направя всичко, зависещо от мен всички ние да живеем в мирна, европейска и процъфтяваща България! Не съм съгласна с тези сталински мерки и съветски похвати,   Ще се качвам на Шипка с украинско и българско знаме! А ако ми ги конфискувате - ще ушия нови! Ще почитам българи, украинци,  румънци и други народи, дали живота си за свободата на родината си. А Вие , господа от ГДБОП и МВР, вместо да ловите мухи в облаците и да защитавате интересите на чужда държава по-добре да насочите усилията си за опазване на сигурността на България и  гражданите й” казва още Косева. Припомняме, че по време на визитата на руския патриарх МВР профилактира със същите мотиви и други граждани. В същото време вече шести месец МВР и ГДБОП не могат да установят и профилактират крайни русофили, които през октомври миналата година отправиха от фейсбук директни заплахи срещу 6 политици, както и премии от по 10 бона за главите им.", "date": "2018.03.27", "title": "МВР продължава да профилактира „лоши” граждани заради руския патриарх Кирил"}
{"url": "http://www.faktor.bg/bg/articles/obshtestvo/ulitsata/otkriha-martav-sofiyski-biznesmen-kray-narechenski-bani", "text": "Убийство на софийски бизнесмен край Нареченски бани. Тялото му е било открито с много прорезни рани в микроязовир по пътя за Пампорово. Задържани за убийството са съдружникът на жертвата, известен като Севдалин Тотото, както и неговият син. Те имали крайпътно заведение и се предполага, че са имали конфликт за пари. Преди убийството съдружниците се скарали, стигнало се и до бой.", "date": "2018.03.27", "title": "Откриха мъртъв софийски бизнесмен край Нареченски бани"}
{"url": "http://www.faktor.bg/bg/articles/obshtestvo/zakon-i-red/prez-may-startirat-razpitite-na-svideteli-po-deloto-ktb", "text": "В началото на май започват разпитите на свидетели делото за фалита на КТБ, реши спецсъдът, след като цял ден изслушваше всички \"За\" и \"Против\" старта на същинския процес. Следващото заседание е на 9 май. Тогава трябва да бъде прочетен обвинителният акт, който в своя съкратен вариант е 600 страници. След това са разпитите на свидетели и експерти. 20 юни 2014 Българската народна банка  постави под специален надзор КТБ, след като получи писмо с искане от нея за това заради \"изчерпване на ликвидността и преустановяване на разплащанията, както и на всички видове банкови операции\". БНБ отне правата на акционерите и назначи квестори. 22 юни 2014 Бившата „Креди Агрикол – България“ (банковата група КТБ) е поставена под специален надзор. 29 юни 2014 Президентът обяви политически консенсус и подкрепа за банковaта система след консултации с партиите, които имат представители в ЕП и управителя на БНБ. 11 юли 2014 Председателят на УС и изп. директор на КТБ Орлин Русев и главният касиер Маргарита Петрова са задържани. Основният собственик Цветан Василев ще се издирва.  Лицензът на банката ще бъде отнет, но всички средства и сметки на граждани и фирми ще бъдат защитени и прехвърлени към дъщерното дружество \"Креди Агрикол\"-България, коята банка ще бъде одържавена.  13 юли 2014 Четирима души са обвинени за източването на КТБ: зам.- главният счетоводител на трезора Борислава Тренева, главният счетоводител Мария Димова, изпълнителният директор на КТБ Орлин Русев и главната касиерка на банката Маргарита Петрова.  14 юли 2014 На консултации при президента е постигнат консенсус незабавно да започне процедура за влизане на България в единния банков надзорен механизъм на ЕС. Защитени са депозитите до 100 000 евро. Ще се извършва международен одит на КТБ. 16 юли 2014 Пада банковата тайна за КТБ.   12 август 2014 Прокуратурата обяви, че банкерът Цветан Василев е обвинен в присвояване в особено големи размери от КТБ и е обявен за издирване от Интерпол от 28 юли. Обвинени са и бивши шефове на банката.  26 август 2014 Цветан Василев е обявен за издирване във всички страни членки на Интерпол. Освен това е запорирано неговото и на другите разследвани за КТБ имущество. 25 август 2014 Мажоритарният собственик на КТБ Цветан Василев заяви, че скоро ще представи решение за оздравяване на банката. Банкерът, който по това време е в неизвестност, публикува писмо, в което увери, че работи усилено за стабилизиране на КТБ с Оманския фонд и други инвеститори. 18 септември 2014 Българската прокуратура изпрати на сръбските власти молбата за екстрадиция на мажоритарния собственик на КТБ Цветан Василев. Цветан Василев обяви пред журналисти в Белград, че няма да се върне доброволно в България.   29 септември 2014 Готви се закон за синхронизация с директивата на ЕС, така че когато банка спре плащанията, гаранционният фонд ще започне да плаща и без тя да е фалирала.  1 октомври 2014 Властите в Лихтенщайн потвърдиха, че разследват Цветан Василев по подозрение за пране на пари.  27 октомври 2014 Депутатите от ДПС Делян Пеевски и Йордан Цонев внасят законопроект за КТБ. 6 ноември 2014 БНБ отнема лиценза на Корпоративна търговска банка. 4 декември 2014 Първи ден за изплащане на гарантирани влогове в КТБ. 25 хил. вложители са изтеглили 1.07 млрд. лв. от Фонда за гарантиране на влоговете. 12 декември 2014 ТБ \"Виктория\" започна да обслужва клиентите си. 1 март 2016  Правната комисия в парламента гласува промени в Закона за банковата несъстоятелност, според които докладът на консултантите “Аликс партнърс” за фалита на КТБ ще може да стане публичен. От ФГВБ се обявиха против промените.  16 март 2016 Бившият собственик на КТБ Цветан Василев се яви за първи път във Висшия съд в Белград, за да бъде изслушан по делото му за екстрадиция в България. 11 март 2016 Депутатите приеха на първо четене промени в Закона за банковата несъстоятелност, с които да се гарантира пълна прозрачност около фалита на КТБ. Ще бъде публикуван секретният доклад на \"Аликс Партнърс\". 3 май 2016 Основният акционер в КТБ Цветан Василев и негови съучастници са източили от банката 2.5 млрд. лева, стана ясно от доклада на \"Аликс Партнърс\". 9 юни 2016 Делото за източването на КТБ е прехвърлено на Спецпрокуратурата заради  повдигане на нови обвинения срещу Цветан Василев за създаване и ръководене на организирана престъпна група за длъжностно присвояване.​ 20 юли 2017 г. Спецпрокуратурата внесе в съда обвинителния акт по делото “КТБ“. Документите за \"най-голямата финансова измама\" с всички копия са над 210 000 страници, заявиха от прокуратурата. На съд отиват Цветан Василев и още 17 души, обвинени за организирана престъпна група.  9 февруари 2018 Парламентът прие на второ четене промени в Закона за банковата несъстоятелност, внесени от Делян Пеевски и Йордан Цонев от ДПС заради КТБ. Източник: Нова ТВ", "date": "2018.03.27", "title": "През май стартират разпитите на свидетели по делото КТБ"}
{"url": "http://www.faktor.bg/bg/articles/katastrofa-na-okolovrastnoto-blokira-dvizhenieto-v-rayona-na-tets-lyulin", "text": "Движението по път II-18 Софийски Околовръстен път между ж.к. Обеля 1 и ж.к. Люлин 1 в района на ТЕЦ \"Люлин\" се осъществява временно в една лента, двупосочно, поради ПТП, съобщиха от пресцентъра на Агенция \"Пътна инфраструктура\". Трафикът се регулира от Пътна полиция.", "date": "2018.03.27", "title": "Катастрофа на Околовръстното блокира движението в района на ТЕЦ \"Люлин\""}
{"url": "http://www.faktor.bg/bg/articles/politika/hlyab-i-pasti/borisov-ne-se-podvede-po-radev-i-bsp-da-prevarne-sreshtata-s-erdogan-v-patriotichna-mobilizatsiya-na-elektorata", "text": "Срещата във Варна постигна очакваното и то не е малко. Добронамереният тон и снимката накрая са свидетелство, че диалогът между ЕС и Турция продължава. Основната пресечна точка на интереси е споразумението за бежанците - то беше препотвърдено, което е важно за Европа. По отношение на авторитарните практики в Турция - нарушаването на права на хиляди задържани - напредък няма. Самият факт, че се говори с президента Ердоган въпреки тях, е компромис в полза на Турция. Това, което иска премиера на Австрия Курц - незабавно прекратяване на преговорите с Турция - би лишило ЕС от инструменти за влияние върху тази страна. В този смисъл то не е разумно. Формалното оставяне на преговорния процес за присъединяване на Турция отворен е в полза на ЕС. То е и надежда за опозицията срещу Ердоган в Турция. Митническото споразумение е   Продължаването на диалога би позволило този лост да се използва ефективно. По Сирия позициите на ЕС и Турция се разминават. Ердоган иска безусловна подкрепа срещу кюрдите, която няма как да получи. Тук той е в изолация, обаче, защото Русия и САЩ са също срещу него. В този смисъл Ердоган ще търси някакъв компромис или ще се опита да \"изтъргува\" липсата на подкрепа от страна на Европа за компромиси по други теми - митническото споразумение, енергия или нещо друго. Българското участие в срещата не е като посредник - ние сме част от ЕС. Президентът ми като тракийските земи и сърдечните граници на Ердоган. Добре е, че Борисов не тръгна в посока на медийни задявки с Турция. Българските интереси се гарантират при единна външна политика на ЕС и при здравина на нашите институции, включително армията. Медийните задявки никога нищо не са решили. Що се отнася до двустранния диалог с Турция, в тази ситуация той може да е успешен само при общо подобряване на отношенията ЕС-Турция. Така че добре е  Обществени протести срещу репресиите в Турция са нещо нормално и демонстрират запазената чувствителност на хората към безобразията на режима в съседна страна. За съжаление у нас те бяха сравнително малки - може би и затова сме удобни като място за срещи. Трябва да свикнем, че понякога разговори се водят и с хора, които не споделят базови принципи на политическия ни морал. Разговорите с тях - дори споразумения с тях по важни теми - не ги оневиняват, нито са израз на подкрепа за действията им. В крайна сметка запазването на мира и добросъседството понякога изисква компромиси. За момента компромисите в границите на разумното. Като цяло, без да става дума за някакъв дипломатически пробив, все пак във Варна имаше свършена работа. *Текстът е публикуван на фейсбук страницата на автора.", "date": "2018.03.27", "title": "Борисов не се подведе по Радев и БСП - не превърна срещата с Ердоган в патриотична мобилизация на електората"}
