{"url": "https://www.faktor.bg/bg/articles/novini/balgariya/osven-ds-i-voennoto-razuznavalo-tarashelo-v-lichnata-korespondentsiya", "text": "Не само Държавна сигурност, но и Разузнавателното управление на Генералния щаб на БНА (военното разузнаване при комунизма, б.а.) е имало право да претърсва частната кореспонденция, влизаща и излизаща от България по време на тоталитарното управление на БКП, пише сайтът  Негласната проверка на пощата е известна в комунистическите служби като Мероприятие – 9 (М-9). През 1973 г. са изготвени строго секретни указания относно: Подобряване на работата при организиране на провеждане на мероприятие 9. Документът е подготвен за утвърждаване от началника на РУ-ГЩ ген. Зикулов. С него е указано, че оперативните отдели на военното разузнаване имат право да правят заявки за извършване на Мероприятие – 9 при: вербовка на агентура, с която са организирани агентурни връзки чрез кореспонденция; за лица, които се използват за конспиративни адреси; за лица от задграничната агентура, състоянието на която се следи чрез кореспонденция; за агентура на българска територия, на която се изучават връзките; за лица, които се изучават и разработват с цел вербовка; за всички изпратени на задгранична работа оперативни работници; за сътрудници, изпратени на задгранична работа; цялата кореспонденция от НРБ за чужбина. Добитите чрез престъргването на пощата материали се копират в повечето случаи, само по в някои случаи материалите са достъпни в оригинал. Документът е включен в сборника „Военното разузнаване при комунизма”, 2012 година.", "date": "2019.02.19", "title": "Освен ДС и военните разузнавали, тарашели в личната кореспонденция"}
{"url": "https://www.faktor.bg/bg/articles/sarbiya-prizna-maduro-za-prezident-na-venetsuela", "text": "Сърбия продължава да се изолира на Балканите и в Европа. Държавата призна президента на Венецуела Николас Мадуро, защото спазва международното право и зачита волята на народа, заяви външният министър Ивица Дачич, цитгиран от агенция Фонет. Тази страна има приятелско отношение към Сърбия. Що се отнася до Косово, Венецуела винаги е гласувала така, както е било правилно за Сърбия, каза Дачич. Външният министър подчерта, че Сърбия не бива да се меси във вътрешните отношения на други държави. Уважаваме волята на всяка страна, каза Дачич.", "date": "2019.02.19", "title": "Сърбия продължава да се изолира в Европа, призна Мадуро за президент на Венецуела"}
{"url": "https://www.faktor.bg/bg/articles/novini/balgariya/novi-praktiki-siderov-poiska-vsichki-ministri-da-mu-raportuvat-v-parlamenta", "text": "\"Коалиционният съвет взе решение да бъде изслушван в парламента всеки министър за изпълнението на управленската програма. Това каза пред „Фокус“ председателят на ПГ на „Обединени патриоти“ и лидер на ПП „Атака“ Волен Сидеров. \"Освен изслушване, на министрите ще им бъдат задавани и въпроси. Процедурата ще се прави за първи път в българския парламент и изслушването няма да се случва в петъчния парламентарен контрол\", обясни той.  „Министрите да се отчитат за това, какво вършат. Всички камери, микрофони и диктофони са в парламента, а в министерствата, където е реалната власт и където се разпределят пари, обществени поръчки и прочее, медиите имат ограничен достъп. Сега това ще се промени, защото ще викаме всички министри на изслушване и те кажат какво са направили и какво предлагат да се направи. Това ще се обсъжда, дискутира и гласува. Това е съвсем нов момент в парламентарната практика“, обясни той. Според Волен Сидеров това е добре на фона на опитите на БСП да направят парламентарна криза. По думите му до такава няма да се стигне.", "date": "2019.02.19", "title": "Сидеров въвежда нови практики, иска всички министри да му рапортуват в НС"}
{"url": "https://www.faktor.bg/bg/articles/tsvetan-tsvetanov-zavetite-na-apostola-i-do-dnes-prodalzhavat-da-badat-uchebnik-po-rodolyubie", "text": "\"С колегите от ПГ на ГЕРБ и младежите от МГЕРБ тази вечер се включихме в официалната възпоменателната церемония по отбелязване на 146-ата годишнина от гибелта на Васил Левски. За мен беше чест с хиляди граждани да се поклоним пред героичното дело на Апостола на българската свобода\". Това написа във Фейсбук зам.-председателят на ГЕРБ Цветан Цветанов, който присъства тази вечер пред паметника на Васил Левски по повод 146-годишнината от гибелта му.  \"Неговите дела завинаги ще останат в общественото съзнание като емблема на българското освободително дело. А заветите му и до днес продължават да бъдат учебник по родолюбие, морална устойчивост, висока нравственост и вяра в човешкия дух\", се казва още в съобщението на председателя на ПГ на ГЕРБ.", "date": "2019.02.19", "title": "Цветан Цветанов: Заветите на Апостола и до днес продължават да бъдат учебник по родолюбие"}
{"url": "https://www.faktor.bg/bg/articles/novini/balgariya/mihail-konstantinov-deputatite-da-izchakat-reaktsiyata-na-prezidenta-i-togava-da-debatirat-za-izborniya-kodeks", "text": "\"Депутатите да започнат обсъждането на внесения от ГЕРБ законопроект за промени в ИК и да преминат към гласуването им след реакцията на държавния глава\". Това посъветва политическият анализатор проф. Михаил Константинов пред \"Фокус\".  Той обясни, че в противен случай се създава юридически казус да се отменят текстове на документ, който все още не съществува. Според него скандалите около Изборния кодекс са били абсолютно излишни и ще окажат лошо влияние върху репутациите на политическите сили.  „Идва момент на отвращение у народа от неговите политици. Съществува огромна пропаст между народа и политиците, които са приемани за лоши. Тази пропаст е недопустима, а тя се разширява все повече. Необходимо е тя да се свие и да изчезне. В момента много голям шанс би имал несистемен играч, но друг въпрос е, какво ще произлезе от това. Виждали сме как завършват новите играчи. Управляващите губят престиж и подкрепа, но и опозицията не печели“, коментира той. Константинов призова българските политици да се осъзнаят, да се смирят, да помислят какво е завещал Апостола на свободата, чиято кончина отбелязваме днес.", "date": "2019.02.19", "title": "Михаил Константинов: Депутатите да изчакат реакцията на президента и тогава да дебатират за Изборния кодекс"}
{"url": "https://www.faktor.bg/bg/articles/ninova-i-radev-se-zdravisaha-uhileni-pred-besiloto-na-apostola", "text": "Корнелия Нинова и Румен Радев си направиха обща снимка след официалнoто поклонение пред паметника на Васил Левски. В деня, в който скърбим за Апостола и за неговата гибел, изведнъж лидерката на БСП и държавният глава смениха физионовиите си. Само минути преди това двамата бяха сериозни и тъжни, но за фотоса, който си направиха, се усмихнаха празнично.  Двамата са се хванали за ръце, като че искат да затвърдят силната връзка между \"Позитано\" 20 и \"Дондуков\" 2 и да счупят устата на \"клеветниците\", които казват, че имало топли отношения между БСП и президента. Остава въпросът дали са били откровени тежките скръбни думи на Радев преди това пред паметника на Васил Левски. Истинска ли е била тъжната физиономия на Корнелия Нинова, която също беше на поклонението пред Апостола? Или всичко е било фалш за пред камерите и фотоапаратите?", "date": "2019.02.19", "title": "Нинова и Радев се снимаха щастливи пред бесилото на Апостола в един от най-тъжните дни за България"}
{"url": "https://www.faktor.bg/bg/articles/rumen-radev-1-10", "text": "Румен Радев не пропусна отново в речта си по повод паметта на Васил Левски да включи политически мотиви. Президентът използва думи на Апостола на свободата и намекна, че днес имало посегателство над избора на управници и като че ли забрави, че самият той бе на избори само преди две години, но тогава всичко беше честно. Държавният глава очевидно намеси последните страсти около промените на Изборния кодекс в речта си за Дякона, с което отново остави в ступор стотиците, които се събраха, за да поднесат цветя в памет на Левски, както и хилядите пред екраните на БНТ.   \"Преди 146 г. тук на това място бе обесен Васил Левски. Оттогава близо век и половина на таи дата се явяваме на символичен рапорт пред паметника на Апостола. За да му кажем какво става с неговата и нашата България, какво става с чистата и святата република, с братството без оглед на вяра и народност\", каза в началото на словото си президентът.  Пред паметника на Васил Левски по повод 146-годишнината от обесването му присъстваха още председателят на парламента Цвета Караянчева, вицепрезидентът Илияна Йотова, патриарх Неофит, кметът на столицата Йорданка Фандъков, министри, депутати и дипломати.  \"Още ли народната работа стои над всичко или вече просто ѝ казваме политика? От Дякона не ни останаха много написани думи, но и те са достатъчни, за да разберем какво мисли той за нашето време. В републиката, пише апостолът, всекиму ще се държи сметка за делата. Така ли е днес? Работим изцяло български и не искаме да се водим по никого извън българското“, заявява Левски. Но така ли е днес? В бляновете си великият карловец вижда как хората избират свободно своите управници и в тази нова България всичко зависи от висшегласието. Днес и това право е обект на посегателство. Неслучайно пред османските власти Левски изрича едни горчиви думи: „И нашите българи желаят свободата, но я приемат, ако им се поднесе в къщите на тепсия“, посочи президентът.", "date": "2019.02.19", "title": "Радев не се сдържа, дори и в речта за Левски намекна за Изборния кодекс"}
{"url": "https://www.faktor.bg/bg/articles/cherven-sotsiolog-1", "text": "Влошена е политическата обстановка след промените в изборното законодателство, открояват се два въпроса на правовата държава и законността, коментира пред „Фокус“ социологът Юрий Асланов, който никога не е крил своите пристрастия към БСП.  „Това са въпросите за избора на нова ЦИК, чийто мандат изтича през март и вторият въпрос е да се приложи законът, приет през 2015 г., за внедряване на машинно гласуване във всички избирателни секции. И по двата въпроса се направиха някакви странни и нелегитимни договорки извън формата на управляващата коалиция по непубличен начин. По тези два въпроса просто трябва да се приложи законът. Ако ние наистина се смятаме за правова държава и уважаваме законността, Народното събрание има 2 варианта на поведение – или да отмени тези закони и да приеме нови, или да ги приложи“, коментира Юрий Асланов.  Той каза още, че са важни и другите две условия, поставени от БСП за връщането им в парламента – промяната на мнозинството за вземане на решение в избирателните комисии и отмяна на правото на гражданите за подаване на касационни жалби към съда за изборния резултат. Струва си да се поддържа натиска към управляващите да направят отстъпки и по тях, добави социологът.  Машинното гласуване няма да преустанови на 100% порочните практики, но ще преодолее 2/3 от тях, смята социологът.  \"По този въпрос се ползват много странни аргументи и така вече пета година. За 5 години държавата можеше да се организира 30 пъти поне, за да спази закона. Няма никакви пречки и в момента да го направи, разбира се, ако парламента направи промени в някой закони, в това число и в Закона за обществените поръчки, защото не може ЦИК за 1 месец да организира обществена поръчка, както сега е по закон – 30 дни преди изборния ден и да я изпълни. Това е невъзможно. Може да се организира машинното гласуване, като отсега трябва да се започне процедурата\", коментира той.  Юрий Асланов каза още, че за това гласуване се разпространяват откровени лъжи, че навсякъде било забранено. По думите му забраната се отнася за дистанционното електронно гласуване. Има държави с многогодишен опит в машинното гласуване и преброяване на гласовете като Холандия и Дания, добави социологът.", "date": "2019.02.19", "title": "Юрий Асланов: Машинното гласуване е факт, лъжа е, че навсякъде е забранено"}
{"url": "https://www.faktor.bg/bg/articles/yordanka-fandakova-1-1", "text": "\"Левски е онзи един син на България, чийто стъпки още кънтят, а словата му още отекват и будят. Това каза кметът на София Йорданка Фандъкова по време на възпоменателната церемония по отбелязване на 146-ата годишнина от обесването на Васил Левски\". „По традиция на мястото на това бесило честваме свободата си. Този паметник, който дълги години след Освобождението стои белязан само с купчина камъни, се превърна в свято място за паметта на България. Тук, преди 146 години, на края на София, завършва земния си път онзи “един син“ на България, чийто стъпки още кънтят, чийто слова още отекват и будят, чийто поглед още сепва, тревожи и задължава“, каза Фандъкова. „Един Левски не искал да направи компромис с духа на епохата”, пише Захари Стоянов в биографията на Апостола. „Въпреки всички перипетии и несгоди, въпреки малките и големи предателства, Левски не прави компромис с две неща. С вярата в българския народ, в способността на обикновените хора, да погледнат над хляба си и да копнеят за свободата. И с мечтата и каузата за Свободна и Независима България“, изтъкна кметът на столицата. По думите ѝ тази негова вяра събужда и вълнува, задължава и създава. „С нея преди повече от век българските революционери дръзнаха да предизвикат на бой цялата мощ на вековната империя със своите ръждясали шишанета и две-три черешови топчета, защото нямаше нищо по-силно от тази вяра. Както пишат биографите на Левски, той не беше само революционер, апостол и бунтовник, а и учител. Той не само насърчава отварянето на училища, а цялото му дело е един незавършващ урок за това какво означава да бъдем българи и свободни хора. Днес, във времето на неспирната показност, на постоянния стремеж към ефектна публичност в потоци от образи и думи - все по-малко държим сметка за тежестта на истината и съдържанието. Думите ни заливат и отминават. И често забравяме да видим кой какво е свършил. “Не думи трябват, а дела”, казва Апостола на свободата. Свободата не е дума, с която да украсяваме желанията си, а работа - всекидневна, тиха работа, която се върши с достойнство и твърдост, не с разточителност, не с хвалби, не с многословие. “Часът на свободата, казва Левски - призовава всеки българин да покаже на дело родолюбието”. А родолюбието е свършена работа, че дори и да се откажеш от своето и да не търсиш личната сметка. За тази цел дърпането в различни посоки не помага. Защото \"ако искаме да пребъде България и да я опазим чиста и свята, ние щем, не щем, трябва да си кажем кривиците и да вървим заедно“, допълни кметът. Фандъкова заяви, че сме длъжни да свеждаме поглед пред уроците на Апостола и да не допуснем на това бесило да увисне неговата вяра в нас и неговата мечта за България.", "date": "2019.02.19", "title": "Фандъкова пред паметника на Апостола: Думите ни заливат, а забравяме да видим кой какво е свършил"}
{"url": "https://www.faktor.bg/bg/articles/ek-otnovo-razmaha-prast-na-polsha-zaradi-natisk-varhu-sadii", "text": "Еврокомисията ще предприеме действия срещу Полша, ако нейното правителство оказва натиск върху съдиите, защото са се консултирали със Съда на ЕС за законността на съдебните реформи в страната. Предупреждението отправи първият зам.-председател на ЕК Франс Тимерманс, който отговаря за върховенството на закона. Той говори преди началото на Съвета „Общи въпроси“. Предупреждението се съдържа в отговор на писмото на Iustitia – най-голямата съдйска асоциация в Полша. Нейните членове молят Тимерманс да предприеме действия срещу властите във Варшава. Причината е упражняваният според Iustitia тормоз от страна на евроскептичното правителство във Варшава тормоз над магистрати, които оспорват законността на съдебните реформи, като искат мнение от Съда на ЕС. „Всеки полски съдия е и европейски съдия. Затова никой не трябва да се меси в правото на един съдия да поставя въпроси пред Съда на ЕС“, каза Тимерманс. „Ако това се превръща в нещо постоянно, ако съдиите са заплашени от дисциплинарни мерки, защото питат Съда в Люксембург, тогава Еврокомисията, рабира се, ще трябва да действа“, допълни комисарят, без обаче да даде подробности. Комисарят не каза нещо много по-различно за Полша и след заседанието на Съвета „Общи въпроси“. Но заяви, ч Варшава все пак е постигнала напредък в някои от сферите, към които ЕК има забележки. Сред тях обаче не е върховенството на закона. Но все пак има възможност за диалог. На 24 септември 2018 г. Еврокомисията реши да даде Полша на Съда на ЕС. Мотивът бе, че законодателството на страната е несъвместимо с това на Съюза. Според Брюксел спорните съдебни реформи лишават съдебната система от независимост и я поставят под контрола на управляващата партия \"Право и справедливост\" (ПиС). На 19 октомври базираният в Люксембург съд нареди на Варшава да спре реформата във Върховня съд. На 18 декември Полша отстъпи и спря ранното пенсиониране на съдии.", "date": "2019.02.19", "title": "ЕК отново размаха пръст на Полша заради натиск върху съдии"}
{"url": "https://www.faktor.bg/bg/articles/antoniy-galabov-bsp-otkazva-da-predstavya-interesite-na-svoite-izbirateli", "text": "Парламентарните практики в този парламент са изчерпани - показало го е мнозинството, а сега, след като най-голямата опозиционна партия напуска парламента, това означава предсрочни избори. Това подчерта в интервю за БНР политологът доцент Мария Пиргова, според която „президентът е достатъчно опитен и готов да се справи с една такава ситуация“, говорейки за предстоящите европейски и местни избори, плюс предсрочни избори.  „Мнозинството на ГЕРБ напоследък показва, че не може да се справи в управлението - 10-годишният модел е изчерпан, а погледнато принципно е крайно време вече този модел да се смени“, каза още Пиргова, според която „виждаме един диктат на министър-председателя по всички въпроси“.  „Десетгодишното управление на ГЕРБ вече създава национални проблеми за много години напред - в демографско отношение, както и в образователно, здравно и културно, а корупционните практики, които се разкриват, не могат да бъдат преодолени, ако не се смени управлението и не се направи опит за укрепване на съдебната система“, добави тя. „Имаме задачата като държава да се върнем към устоите на държавата и институциите, а за тази цел ГЕРБ трябва да напусне властта. Затова смятам, че напускането на парламента от страна на БСП в случая е справедливо - не може за един ден, за 24 часа, да се сменя мнение на цяла парламентарна група. Това означава, че е изчерпана, безпринципна, притисната“, каза още доц. Пиргова, според която „парламентаризмът ще може да бъде възстановен след едни предсрочни избори“. „Не очаквам никакви предсрочни парламентарни избори“, подчерта в ефира на \"Хоризонт\" социологът професор Антоний Гълъбов, според когото: „Когато най-голямата опозиционна партия абдикира от ролята си на коректив на управлението, това не означава, че предстоят предсрочни избори, а означава, че тази партия отказва да представя интересите на своите избиратели в пленарна зала“.  „Работата на всяка опозиция е да бъде коректив на управлението, работата на всяка опозиция е да присъства на дебата - да изразява различно мнение, да прави различни предложения, да подобрява законодателството, а не да се среща с гражданите и да бъде извън парламента, защото не успява да постигне нищо в него“, подчерта проф. Гълъбов.  „Защитата на парламентаризма се прави чрез самия парламент, а решението на една политическа формация какво да направи и как да се държи парламентарната група не е прецедент, нито е нещо извън парламентарната практика“, добави социологът, според когото „най-важно е решенията да бъдат взимани в пленарна зала“: „Важно е и всички интереси в българското общество, които са представени в съответния състав на Народното събрания да могат да бъдат пълноценно дискутирани и в това отношение напускането на опозицията е лош пример от гледна точка на парламентарна практика“.  „Опозицията - и нейното място, и смисъл е в пленарната зала - всяко напускане на парламента означава, че става дума за политическа стратегия, която търси извънпарламентарно и респективно извънзаконови средства за въздействие върху политическия процес“, каза още проф. Гълъбов, според когото „избирателите на БСП би трябвало да пожелаят техните представители да бъдат там, където им е мястото“. „Едно подобно напускане означава, че БСП разбира, че не може да постигне нищо в Народното събрание и делегира цялата отговорност на управляващата коалиция, което е проблем\", добави социологът.", "date": "2019.02.19", "title": "Антоний Гълъбов: БСП отказва да представлява интересите на своите избиратели"}
{"url": "https://www.faktor.bg/bg/articles/mlada-zhena-skochi-ot-most-v-tsentara-na-sofiya", "text": "35-годишна жена е скочила от моста на бул. \"Витоша\" и бул. \"България\" тази сутрин около 10 ч., предаде \"24 часа\". Тя веднага е била откарана в болница от екип на Бърза помощ, но въпреки усилията на лекарите по-късно е починала от нараняванията, съобщиха от СДВР. На мястото е направен оглед. По случая се води разследване. Ще бъдат разпитани и очевидци на трагедията.", "date": "2019.02.19", "title": "Млада жена се прости с живота си, скачайки от мост в центъра на София"}
{"url": "https://www.faktor.bg/bg/articles/ikonomika/turizam/edinen-registar-shte-bori-siviya-sektor-v-turizma", "text": "Министърът на туризма Николина Ангелкова ще представи днес Единната система за туристическа информация. Тя ще свързва в реално време регистрите на местата за настаняване с Министерството на туризма, НАП, МВР, НСИ и общините. Създаването на този регистър ще даде възможност да се увеличат приходите от нощувки, системата е и част от борбата със сивия сектор, напомнят от ресорното министерство. В системата ще бъдат включени местата за настаняване от клас А и Б, като въвеждането на данните е задължително по закон.  Предварителните прогнози показват, че в рамките на 3 години след въвеждането на системата приходите от нощувки трябва да се повишат с 20% спрямо сегашните стойности.", "date": "2019.02.19", "title": "Единен регистър ще бори сивия сектор в туризма"}
{"url": "https://www.faktor.bg/bg/articles/bond-shte-iznese-2-kontserta-v-balgariya-prez-mart-po-sluchay-20-godishniya-si-yubiley", "text": "Най-успешният струнен квартет в историята на музиката - BOND, ще изнесе 2 концерта в България през март по случай 20-годишния си юбилей на сцената. Първата спирка на сексапилните инструменталистки е София - на 26 март, в зала 1 на НДК от 20:00 часа. В Пловдив са ден по-късно. От създаването си през 2000 г. формацията е реализирала милионни продажби. До този момент Таня Дейвис (първа цигулка), Еос Чатър (втора цигулка), Елспет Хенсън (виола) и Гай-И Уестерхоф (чело) са записали в биографията на BOND над 55 платинени и 15 златни диска. Свирили са и до пирамидите в Гиза, и на „Уолстрийт“ в Ню Йорк… Чуйте какво разказа в аванс Марта Радева от организаторите пред Катя Василева.", "date": "2019.02.19", "title": "BOND ще изнесе 2 концерта в България по случай 20-годишния си юбилей"}
{"url": "https://www.faktor.bg/bg/articles/bfs-samnitelnite-machove-na-vereya-sa-sreshtu-beroe-slaviya-i-tsska", "text": "Председателят на Дисциплинарната комисия кум БФС Юрий Кучев, разкри кои са съмнителните мачове, заради които Верея отнесе своята глоба. Старозагорският клуб бе санкциониран с 5000 лева след сигнал от УЕФА по подозрение, че отборът е манипулирал мачове. \"Ако не ме лъже паметта, ставаше дума за мачове срещу Берое, Славия и ЦСКА. УЕФА има специален софтуер, с което прихваща отклонения в залаганията за определени срещи. В случая Верея на три пъти е попадал в тази графа, и УЕФА изпрати официален сигнал до нас\", сподели Юрий Кучев пред БТВ. По темата говори и административният директор на Верея - Николай Демирев. \"Мачовете, за които получихме сигнали са загубата ни от Славия с 0:4, от Берое с 0:6 и за мача с ЦСКА. Да плащаме глоба, че сме паднали само с 0:1, това не го разбирам. Някой от нас трябва да влезе в съблекалнята на ЦСКА и да им каже да ни вкарват ли? Не знам как да го разбирам. В криза сме, нормално да падаме с 3,4 или 5 на нула. Когато играем добре е нормално да е с 0:1 или да направим 0:0. Ако кажете, че и мачът с Лудогорец е нагласен, това ще бъде върхът на айсберга. Нашият отбор играе единствено за оцеляването си в елита, не влизаме в схеми и уговорки\", сподели Демирев. Отборът на Верея заема последното място в родния елит с едва 6 точки, а последната победа на старозагорци бе на 8 март 2018-а.", "date": "2019.02.19", "title": "БФС: Съмнителните мачове на Верея са срещу Берое, Славия и ЦСКА"}
{"url": "https://www.faktor.bg/bg/articles/lyubo-penev-i-tsska-otnesoha-soleni-globi-ot-bfs", "text": "Българският футболен съюз се засегна от думите на Любослав Пенев по време на пресконференцията му преди мача на ЦСКА и Ботев (Враца). Новият наставник на \"червените\" атакува централата още след първия си мач начело (загуба от Черно море с 0:1), оправяйки остри реплики към ръководството и съдиите на мача във Варна. \"Ръководството на БФС, начело с президента и неговите помощници, не спомагат с нищо. Какво направиха за 15 години те? Бичуват, наказват, линчуват българския футбол. Страдат футболисти, треньори, отбори. Страда съдийството, което е един много тежък проблем. Тук трябва първо да си изчистим тинята. БФС е една ябълка, отвън изглежда прекрасно. Но е изгнила от алкохол, от екстри\", заяви Пенев в понеделник. БФС глоби наставниак с 5000 лева, а клуба ЦСКА с още 4000 лв.  Ето какво е съобщението на Дисциплинарната комисия: Във връзка с множество сезирания до комисия \"Етика и феърплей\" и Дисциплинарната комисия при БФС на извънредно свое заседание ДК реши: За нанесени обиди в средствата за масова информация към ръководството на БФС, засягащи човешкото достойнство, етиката и морално-етичните изисквания, на основание чл.37, ал.1, т.17, ал.1, б.А от ДП /2018/2019/ - ДК наказва Любослав Пенев - лицензиран като пом. треньор на ПФК \"ЦСКА-София\" гр. София с глоба в размер на 5000 лева. За унизителни и обидни изказвания публично, в печатни, телевизионни и електронни медии за честта и достойнството на футболните съдии, на основание чл.37, ал.1, т.17, ал.2, б.Б от ДП /2018/2019/ - ДК наказва Любослав Пенев - лицензиран като пом. треньор на ПФК \"ЦСКА-София\" гр. София с глоба в размер на 4000 лева.", "date": "2019.02.19", "title": "БФС се ядоса на Любо Пенев, наложи му солена глоба персонално и на ЦСКА"}
{"url": "https://www.faktor.bg/bg/articles/pochina-karl-lagerfeld", "text": "Знаменитият моден дизайнер Карл Лагерфелд почина на 85-годишна възраст, съобщава британското издание Mirror, като се позовава на източници от „Шанел“, където работеше модната икона. Дизайнерът, който беше креативен директор на „Шанел“, е бил болен в продължение на две седмици преди да издъхне в болница в Париж. Той управляваше емблематичната модна къща, създадена от Коко Шанел, повече от три десетилетия, произвеждайки до 8 колекции годишно - за радост на модните редактори, фенове и колекционери.", "date": "2019.02.19", "title": "Почина модната икона  Карл Лагерфелд"}
{"url": "https://www.faktor.bg/bg/articles/predsedatelyat-na-kfn-karina-karaivanova-depozira-ostavkata-si", "text": "Председателят на Комисията за финансов надзор (КФН) Карина Караиванова депозира пред Народното събрание оставката си, съобщиха от комисията. От 1 март Карина Караиванова се присъединява към екипа на Европейската банка за възстановяване и развитие. Тя е номинирана от Министерски съвет за представител на България в Съвета на директорите на ЕБВР. Кариерата й започва като експерт в Министерство на финансите, като достига до позицията заместник-министър, която заема в два кабинета. Тя беше избрана за председател на КФН през 2016 г. Караниколова заяви, че е свършила цялата работа, за която е поела ангажимент при встъпването си в длъжност.  „През този период беше извършена за първи път от създаването на КФН реформа по отношение подобряване на надзора на небанковия финансов сектор, която установи процедури, включващи начина на финансирането на дейността на КФН и определяне на отговорностите на председател, заместник-председатели и член на комисията“, отчете тя и допълни, че промяната в начина на функциониране на КФН е условие за допускането на България в механизма ERM II – чакалнята за еврозоната. Въпреки изтъкнатите от нея позитиви, работата на Караниколова беше силно критикувана покрай скандалите с фалиралата ЗК „Олимпик”, които бръкнаха в джоба на хиляди българи. Заради проблема с неизплатените застрахователни полици през лятото подаде оставка зам.-председателят на комисията, който да отговаря за застраховането – Ралица Агайн. Шест месеца по-късно, неин заместник все още не е назначен. По думите на Караниколова, не е имало кандидатура, която да срещне подкрепата на депутатите. След напускането й комисията ще остане само с трима членове, но според председателя на КФН в оставка, те могат да вземат решения - въпреки че по закон трябва да са петима.", "date": "2019.02.19", "title": "Председателят на КФН Карина Караиванова депозира оставката си"}
{"url": "https://www.faktor.bg/bg/articles/globyavat-do-6000-lv-neregistriranite-hoteli", "text": "\"До 6000 лв. може да стигне глобата за собственици на хотели и други места за настаняване, които не са ги вписали в Единната система за туристическа информация (ЕСТИ)\". Това обяви при представянето й туристическият министър Николина Ангелкова. Срокът за въвеждане на данните в системата е 1 октомври, поясни тя и добави, че при трето хванато нарушение на нерегистриран туристически обект санкцията е заличаването и лишаване от право на дейност.", "date": "2019.02.19", "title": "Глобяват с до 6000 лв. и затваряне нерегистрираните хотели"}
{"url": "https://www.faktor.bg/bg/articles/spas-garnevski-radev-se-darzhi-kato-opozitsionen-glavatar-yahnal-podopechnata-si-bsp", "text": "\"Най-малко президентът Румен Радев има право да се изявява като корифей на демократичните процеси в страната. За 2 години от мандата си, вместо да изпълнява конституционната си роля на обединител на нацията, той далеч прекрачи пълномощията си и се превърна в неин разединител. Превъплътил се в опозиционен главатар и яхнал подопечната си БСП, Радев пропагандира заедно с червените за смяна на установената демократична система. Смяната те свеждат основно до отстраняване на „лошата“ ГЕРБ и лидера й Бойко Борисов от власт с всички възможни средства\". Това каза пред \"Марица\" депутатът от ГЕРБ Спас Гърневски.  \"Изявлението на президента, че се погазва демократичността в България и се гарантира служебна победа за управляващите, е клевета. Надявам се да е плод на непознаване на изборните правила и логика от самия него и некомпетентни съветници. Ако не е това, то явно някой подготвя опит за дестабилизация и хаос в страната с цел държавен преврат, нещо като разширено издание на аферата „Костинброд“, сътворена от БСП срещу ГЕРБ на 11 май 2013 г. С промените в Изборния кодекс няма как да се осигури служебна победа на никоя партия. Те биха повлияли на резултата на отделни кандидати, но в рамките на партийната им листа. Ако някой можеше да манипулира избори по действащата изборна система, нямаше да позволи на Румен Радев да бъде избран за президент\", казва още Гърневски.", "date": "2019.02.19", "title": "Спас Гърневски: Радев се държи като опозиционен главатар, яхнал подопечната си БСП"}
{"url": "https://www.faktor.bg/bg/articles/nato-poisko-ot-srabskoto-mo-da-se-izchisti-ot-svarzani-s-chuzhdi-sluzhbi-sluzhiteli", "text": "По информация от вицепредседателя ВМРО-ДПМНЕ Александър Николовски, НАТО изисква от Скопие да извърши кадрови промени в Министерството на отбраната, за да стане член на Организацията на Северноатлантическия пакт, информира \"Фокус\". Уточнява се, че става въпрос за отстраняването от длъжност на голям брой хора, които заемат висши постове в кабинета на министър Радмила Шекеринска, в Генералния щаб и във военното разузнаване, съобщава близкото до кръговете на ВМРО-ДПМНЕ скопско електронно издание „Курир“, като подчертава, че хърватските медии потвърждават твърденията на Николоски.  Ръководството на Министерството на отбраната на Македония в момента се състои от хора с дълбоки лични, семейни, оперативни и политически връзки с Република Сърбия, привежда изданието заключение в статия на вестник „Хрватска Данас“.  Държавен секретар в Министерството на отбраната е Драган Николич, син на бивш офицер от Югославската народна армия (ЮНА). Освен ангажимента към партията и за насърчаване на хора, близки до СДСМ, той няма съществен принос за МО, пише хърватското издание, като допълва:  „Държавен съветник, а също и най-близкият сътрудник на министъра на отбраната Радмила Шекеринска и главен експерт „Човешки ресурси“ е Мирослав Стояновски, бивш капитан на ЮНА по време на агресията срещу Хърватия и окупацията на Вуковар, обвинен в убийството на невинни граждани. След окупацията на Вуковар той е повишен в пост майор в тогавашната ЮНА. Началникът на военното разузнаване Горан Василевски е човек, свързан със сръбската армия, което отново е пряка причина дълго време да не получи сертификат за сигурност“.  Въпросът, зададен от хърватските медии, е дали Македония ще има такава организационна структура, която очевидно е свързана с партньор, който не е член на НАТО, и дали в този случай Република Сърбия може да бъде истинският партньор на всички останали членове на НАТО, особено в Хърватия?  Николоски наскоро предупреди за картината, като отбеляза, че до армията са достигнати указания на НАТО, че има хора на изключително високи постове в кабинета на Шекеринска и в Генералния щаб на армията, които са сътрудници на чуждестранни външни служби и поради тази причина следва да бъдат отстранени от служба, за да бъде Македония надежден партньор.", "date": "2019.02.19", "title": "НАТО поиско от македонското МО да се изчисти от висши служители, свързани с чужди служби"}
{"url": "https://www.faktor.bg/bg/articles/medii-parviyat-chovek-izletyal-v-kosmosa-napuska-rusiya-strahuvayki-se-ot-presledvane", "text": "Елитният съветски космонавт Алексей Леонов напусна Русия заради заплаха от преследване. Това пише изданието Rzeczpospolita. Официалната версия за причините е лечение. Легендарният 84-годишен космонавт твърди, че заминал в чужбина за лечение на бъбреците и нуждата от диализа. Различно мнение за заминаването му обаче има руският адвокат Марк Фейгин. \"В края на краищата, това, което трябва да отбележим по отношение на заминаването от Русия на космонавт Леонов е: не е толкова страшно да си летял в космоса, отколкото да бъдеш в затвора \"Лефортово\" като обвиняем\", пише адвокатът в Twitter. Изданието още отбелязва, че заминаването на Леонов от Русия в момента изглежда съвсем не е било случайно, тъй като той е бил член на консултативния съвет на инвестиционния фонд Baring Vostok. Както е известно на 15 февруари неговият основател - американският гражданин Майкъл Калви, е бил арестуван в Москва и обвинен в финансови измами, както и в шпионаж. Освен това на 16 февруари беше съобщено, че има подозрения към още пет топ мениджъри от Baring Vostok.", "date": "2019.02.19", "title": "Елитен космонавт напуснал Русия, страхувайки се от преследване"}
{"url": "https://www.faktor.bg/bg/articles/novini/balgariya/atlanticheski-savet-na-balgariya-izgonete-pone-trima-ruski-diplomati", "text": "Атлантическият съвет на България поиска на оставките на главния прокурор и ръководството на ДАНС и вътрешния министър заради случая „Гебрев“ и трансферите на пари от Венецуелската държавна петролна компания през българска банка. С ъветът поиска и изгонването на поне трима руски дипломати като предупреждение, че страната ни няма да търпи руска намеса предаде БНР.  Димитрин Вичев – съпредседател на Атлантическия съвет, обясни причините за исканите оставки. „В нашата декларация констатираме с много голяма тревога, че на практика се доказва, че по тези случаи, българските специални служби, които, забележете, са имунната система на държавата, практически досега не са направили нищо съществено. За трансфера на огромни суми от държавната петролна компания на Венецуела отново научаваме благодарение на сигнали от САЩ, от нашите съюзнически служби. Къде  в това уравнение, са нашите специални служби? Къде е нашата прокуратура? Къде е МВР?“, каза той. Вичев посочи в предаването „Преди всички“ на програма „Хоризонт“, че „през тези две години, откакто съществува съветът, многократно са информирали българските власти за подривната дейност на руските служби. „В наши статии и публикации, в конференции и в доклади сме алармирали, че България е обект на тежка хибридна атака, че България в момента е във война, необявена, хибридна… Ние в нашата декларация казваме, че от две години съобщаваме, че в България има паравоенни проруски организации, които са обучавани от руски инструктори. Нищо до този момент няма“, посочи атлантикът. По думите на Димитрин Вичев „има достатъчно публикации и за паравоенни организации и за връзки на руския служби в областта на енергетиката, в областта на прането на пари“.", "date": "2019.02.19", "title": "Атлантически съвет на България: Изгонете поне трима руски дипломати"}
{"url": "https://www.faktor.bg/bg/articles/sadat-potvardi-che-savetnik-na-rumen-radev-e-zloupotrebil-s-lichni-danni", "text": "Един от членовете на правния съвет на президента Румен Радев – Борислав Цеков, както и назначеният от държавния глава представител в Комисията за защита от дискриминация Петър Кичашки са злоупотребили с лични данни. Това е решил Софийският апелативен съд, потвърждавайки обжалваното от Цеков и Кичашки постановление на Комисията за защита на личните данни (КЗЛД)\", предаде \"Свободна Европа\". Случаят е от 2016 година, когато правозащитникът и блогър Светла Енчева алармира, че ЕГН-то й се е оказало в списъка на лицата, подкрепящи Инициативен комитет с представляващ Петър Кичашки, който се е регистрирал като застъпник на теза в инициирания от Слави Трифонов референдум. На злоупотребата тя се натъкнала случайно. Веднага след случая Енчева подава жалба в КЗЛД. Година по-късно комисията установява, че Цеков и Кичашки, бивши кандидат-депутати от листите на БСП, наистина са използвали данните на Енчева и на още десетки граждани, сред които и тези на журналистката от бТВ Канна Рачева. Т.е. имената и данните им присъстват в подписка в подкрепа на инициативен комитет, но те никога не са давали съгласие за това. КЗЛД постановява глоба от по 10 000 лева за двамата. Кичашки е глобен, защото е председател на инициативен комитет, регистриран с ЕГН-та и подписи на хора, които изобщо не са подозирали, че фигурират в подобна подписка. Цеков пък е деларирал, че Светла Енчева е дала данните си и се е подписала „пред него“. Двамата обжалват решението на комисията през 2017 г. През февруари 2019 г. Софийският административен съд отвхърля жалбите им. И ги осъжда да заплатят съдебните разноски по случая. Така съдът потвърждава решението на КЗЛД, че Цеков и Кичашки са злоупотребили с данните на граждани, за да регистрират инициативен комитет за референдума на Слави Трифонов. Тандемът Цеков-Кичашки стана известен година преди допитването на шоумена. През 2015 г. Петър Кичашки и председателят на Института за модерна политика Борислав Цеков успяват да се възползват от текст в Изборния кодекс, който дава възможност новорегистриран субект (или такъв, който не получава държавна субсидия) да ползва 40 000 лева от държавата за рекламиране на позициите си във връзка с националното допитване за изборните правила. Редица инициативни комитети обаче насочиха сумите си само към един сайт и рекламирането на практика бе фиктивно. Експерти предупредиха, че по този начин се източват държавни средства, а ЦИК не успя да се противопостави, нито да установи формални нарушения. Част от инициативните комитети бяха свързани директно или индиректно с Петър Кичашки и Института за модерна политика, а рекламите бяха публикувани в страницата \"Хаштаг.бг\", собственост на съпругата на Кичашки – Милена Кичашка. Една година по-късно, по време на референдума на Трифонов, двамата са открили нова схема, изпробвана вече от някои партии – ползване на лични данни на хора, които не са дали съгласие, за запълване на необходимата бройка, изисквана да се регистрираш като застъпник на една или друга позиция. Целта отново бяха медийните пакети от по 40 000 лева. Въпреки че случаите около Цеков и Кичашки бяха медийно известни, а КЗЛД бе установила злоупотребите им, държавният глава Румен Радев „трудоустрои“ Цеков и Кичашки. Първият бе назначен в правния съвет на президента, а вторият през август 2017 година получи място от квотата на Радев в Комисията за защита от дискриминация.", "date": "2019.02.19", "title": "Съдът потвърди, че съветник на Румен Радев е злоупотребил с лични данни"}
{"url": "https://www.faktor.bg/bg/articles/novini/balgariya/kabinetat-sazdava-struktura-za-borba-s-falshivite-novini", "text": "Правителството създава звено за борба с дезинформацията, което трябва да заработи до края на месеца. То ще бъде в структурата на Министерския съвет, като за него ще отговаря вицепремиер, според източници на \"Дневник\". Създаването му е заложено в съвместния план за действие на Европейската комисия и Европейския парламент, приет през декември миналата година. Българското звено ще представлява \"точка за контакт\" със системата за бързо реагиране, която ще е под ръководството на върховния представител на Европейския съюз по въпросите на външните работи (в момента на поста е Федерика Могерини, но през ноември Европейската комисия ще има нов състав). Засега не е известно дали и какъв персонал ще има тази структура, какви технически и експертни възможности ще използва и къде ще бъде разположена.  Конкретният служител, който персонално ще контактува, ще получава и много политическа информация. Поради това това не става дума просто за чиновник администратор. От правителството не отговарят кой ще е вицепремиерът, отговарящ за борбата с дезинформацията, най-вероятно това ще е Томислав Дончев. В някои от европейските държави за това са създадени стратегически звена към Министерството на външните работи. Системата за бързо предупреждение е част от Плана за действие за борба с дезинформацията на Европейската комисия и Федерика Могерини. Насочена е към опити и заплахи от трети страни да манипулират свободни и открити дискусии в държавите членки на ЕС, като под \"трети страни\" негласно се визира основно Русия. \"Постоянните целенасочени кампании за дезинформация срещу Съюза, неговите институции и политики вероятно ще се увеличат в периода до изборите за Европейски парламент през 2019 г. Това изисква спешни и незабавни действия за защита на Съюза, неговите институции и неговите граждани\", пише в плана. Целите на системата за бърза реакция са тя да осигури координация между държавите членки, Европейката комисия, Европейската служба за външна дейност и обмен на информация за \"фалшива\" информация в реално време. Контактната точка (т.е. българският вицепремиер) ще координира дейсвията на всички компетентни национални власти по получените в системата сигнали. Европейската системата ще се основава на \"обезопасена\" платформа, на която държавите членки да могат да споделят информация (некласифицирана и само от открити източници) за чуждестранни кампании и опити за разпространяване на фалшиви новини. Това ще бъде и пространството за съгласуване на реакциите на държавите. Планира се системата да е свързана със съществуващите Координационен център за реагиране при извънредни ситуации, както и Ситуационния център на Европейската служба за външна дейност (тези системи работят 24/7). В плана на ЕС се предвижда системата да работи заедно с вече съществуващите мрежи на Европейския парламент, НАТО и на Г7.", "date": "2019.02.19", "title": "Кабинетът създава структура за борба с фалшивите новини"}
{"url": "https://www.faktor.bg/bg/articles/tsentralnata-banka-v-kitay-s-poreden-bezumen-hod", "text": "Властите в Китай рязко увеличиха наливането на пари в банковата система на страната с надеждата да подкрепят икономическия ръст, който започна да дава признаци на срив след търговските неразбории със САЩ. През декември 2018 година бе регистрирано намаляване на износа с 4.4%, а икономическия ръст се забави до минимални нива за последните 28 години. Точно това доведе и до новото вливане на пари, наречено от експерти \"безумен ход\", съобщи Bloomberg. Тези 685 милиарда долара, пуснати от Централната банка на Китай през януари са с 1.5 пъти повече от средствата, налети в банките преди година. Този на практика \"финансов допинг\" за икономиката на страната е съизмерим с годишния БВП на страни като Саудитска Арабия или Швейцария. С това дългът на икономическите субекти в Китай подскочи с цели 5% за месец. Ако темповете се запазят, това ще означава ръст на дълга за година с 60% - темп, наблюдаван в световната икономика след Втората световна война заради кредитирането на европейските икономики по плана Маршал. Тази финансова политика се отрази и на юана - от април 2018 година, когато САЩ въведоха мита за китайските стоки, националната валута поевтиня със 7.9%. Само година преди това в Пекин говореха за необходимостта да бъде обуздан \"кредитния дракон\", но търговският спор с Вашингтон принуди властите да преосмислят позицията си по този въпрос. Проблемите на Китай в икономиката са много по-дълбоки и тревожни. Цялата икономическа система на страната през последните 10 години е построена върху хронично увеличаване на дълга на юридическите субекти и той вече вероятно е три пъти над БВП на страната. Днес всеки долар нов дълг в страната създава едва 33 цента нов БВП. Де факто това превръща Китай в огромна финансова пирамида, лихвените проценти по кредитите изяждат 20% от китайския БВП, а плащанията по задължения се правят само чрез поемане на нов дълг. Въпросът сега е кога балонът в Китай ще се спука и колко тежко ще се отрази това на цялата световна икономика.", "date": "2019.02.19", "title": "Централната банка в Китай с пореден безумен ход"}
{"url": "https://www.faktor.bg/bg/articles/novini/svyat/evropa-pribyagva-do-shampionska-namesa-za-protivodeystvie-na-ikonomicheskata-mosht-na-kitay-i-sasht", "text": "Европейските лидери преоткриват призива за оказване на помощ на пазара, за да се противопоставят на подкрепяния на държавно ниво китайски капитализъм, коментират в редакцията на водещото американско списание The Wall Street Journal. „Правителствената намеса в изграждането на корпоративни „шампиони“ беше стандарт в Европа в следвоенните десетилетия, но избледня на фона на приватизацията и дерегулацията, които започнаха през 80-те години на миналия век. Сега борбата на Европа да се справи с китайската правителствена координация на бизнеса и икономическата мощ на САЩ накара повече европейски политици да подкрепят интервенционизма“, пише изданието по повод решението на Германия и Франция за изготвянето на стратегия за създаване на европейски индустриални „шампиони\". Съответното бе обявено след среща в Берлин между френският министър на икономиката Бруно Льо Мер и германския му колега Петър Алтмайер. Първият конкретен проект за сътрудничество ще бъде производството на електрически батерии.", "date": "2019.02.19", "title": "Европа прибягва до „шампионска“ намеса за противодействие на икономическата мощ на Китай и САЩ"}
{"url": "https://www.faktor.bg/bg/articles/novini/balgariya/krasimir-karakachanov-pri-premiera-se-razbrahme-da-zapazim-stabilno-pravitelstvoto", "text": "Ясно е, че в малката коалиция има проблеми. Важно е да се запази мнозинството в парламента и правителството да е стабилно. Това заяви в ефира на Би Ти Ви министърът на отбраната Красимир Каракачанов. Той уточни, че днешният консултативен съвет при премиера беше не е бил да се разбират за преференцията, а за да стегнат дисциплината в парламента след излизането на БСП.  От ВМРО сме били винаги за преференцията, за да може да има съревнование. Това е един стимул хората да бъдат по-активно. По време на КС обаче обсъдихме, след като БСП саботират работата на парламента, необходимостта да се затегне дисциплината. Когато си избран за депутат - стой в НС и се бори. Тактиката да се бойкотира работата на парламента е позната. Но така само се сваля и без това сринатия имидж на НС, а не се решават проблемите на хората. Каракачанов е убеден, че концепцията за решаване на проблемите със циганското население не е нито антихуманна и антиконституционна.  Нека ДПС да кажат кое в концепцията е расисткото, кое е ксенофобското. Аз не съм глупов човек, зная добре каква ще бъде реакцията на ДПС и на разни правозащитни организации. Всички текстове са съобразени със законодателството и с Конституцията на страната, изтъкна вицепремиерът и даде редица примери в тази посока.  Лидерът на ВМРО коментира и темата за участието на ОП на предстоящите евроизбори. Разбрах днес, че НФСБ е решил, че без значение дали ще се явяват в коалиционен формат или в самостоятелен, ще настояват Валери Симеонов да води листата. Но за мен не е важно кой ще води евролистата. За мен най-разумният вариант е ОП да се явим с обща листа на евроизборите. Така ние спечелихме третото място на парламентарните избори. ВМРО издига Ангел Джамбазки, който е в топ 10 на евродепутатите по активност. Очакваме и Атака да направят своята номинация. Нека да оставим обаче избирателите на ОП, които са 500 000, на вътрешни избори да определят кой да бъде водач на евролистата. Така се прави в САЩ и в други страни има такава практика. Ако кажат Валери Симеонов - няма проблеми. Това е културно, демократично и патриотично, затова ще го предложа на партньорите в малката коалиция. Не ми се влиза в пазарлък кой кандидат е по-добър и по-можещ, отсече Красимир Каракачанов.", "date": "2019.02.19", "title": "Каракачанов: Ще предложа \"българският патриот\" да ни подреди евролистата"}
{"url": "https://www.faktor.bg/bg/articles/zaloviha-dvama-teroristi-sas-17-bombi-v-germaniya", "text": "Германската полиция арестува двама граждани на Босна и Херцеговина, на 17 и на 28 години, след като намери 17 ръчни бомби в багажника на автомобила им, съобщи хърватският информационен сайт Индекс, цитиран от БТА. Двамата били арестувани в Дрезден при проверка на колата им, при което били открити 17 ръчни бомби, готови за употреба. Полицията подозирала двамата, че пренасят наркотици, и довела специално обучено куче. По-късно бе установено, че двамата пребивавали в Германия легално.", "date": "2019.02.19", "title": "Заловиха двама терористи със 17 бомби в Германия"}
{"url": "https://www.faktor.bg/bg/articles/12-oferti-za-am-struma-prez-iskarskoto-defile", "text": "Отворени са офертите в обществената поръчка за избор на изпълнител за проектиране и строителство на лот 3.2.2 или още 10,4 км от автомагистрала „Струма“, в участъка между Кресна и Крупник. Това е платното в посока Кулата - София, което ще преминава източно от Кресненското дефиле по ново трасе. Цялата близо 24-километрова отсечка от Кресна до Крупник е разделена на два лота - 3.2.1 и 3.2.2, за да може на обекта да се работи едновременно и проектът да завърши в срока на ОП „Транспорт и транспортна инфраструктура“. Отворените 12 оферти по реда на постъпването им в деловодството на Агенция „Пътна инфраструктура“ за лот 3.2.2 са на: ОБЕДИНЕНИЕ „КРЕСНА“, с участници: „ИСА 2000“ ЕООД, „ЕВРО АЛИАНС ТУНЕЛИ“ ЕАД и „АВТОМАГИСТРАЛИ ЧЕРНО МОРЕ“ АД;", "date": "2019.02.19", "title": "12 оферти за АМ \"Струма\" през Искърското дефиле"}
{"url": "https://www.faktor.bg/bg/articles/vsichki-zam-predsedateli-na-sgs-podadoha-ostavka", "text": "Всички заместник-председатели на Софийския градски съд са подали оставка. Това става дни, след като новият председател на съда Алексей Трифонов встъпи в длъжност, съобщи lex.bg.  Оставки са депозирали Десислава Попколева, Даниела Борисова и Албена Ботева. Попколева беше и.д. шеф на СГС от над една година, почти веднага, след като Калоян Топалов подаде оставка през октомври 2017 г. Тя е ръководител на Гражданското отделение – въззивни състави. Даниела Борисова пък ръководи Наказателното отделение и разглежда искания по Закона за специалните разузнавателните средства. Албена Ботева е шеф на Гражданското отделение. Висшият съдебен съвет отказа да разгледа оставките, за да не остави новия шеф Алексей Трифонов безпомощен без екип. Той встъпи предварително на поста, без да изчака делото по жалбата, с която се оспорва избора му, и с това си навлече недоволството на колегите си.", "date": "2019.02.19", "title": "Всички зам.-председатели на СГС подадоха оставка"}
{"url": "https://www.faktor.bg/bg/articles/poslednite-migove-na-shaban-shaulich", "text": "Подробности около последните мигове от живота на Шабан Шаулич бяха разкрити от сръбския външен министър Ивица Дачич. \"След удара певецът излезе от колата, но изведнъж му прилоша и той припадна. Пристигналите на мястото на трагедията медицински екипи оказаха на Шаулич спешна помощ и го откараха в болница. Там му дадоха някакъв медикамент и той заспа, завинаги\", каза първият дипломат на Белград пред телевизията от страната си \"Пинк!\". По думите на Дачич певецът не е имал външни наранявания и това потвърждава първоначалната информация, че изпълнителят си е отишъл от инфаркт. \"Ние трябва да изчакаме и окончателното заключение на съдебните медици\", каза още ръководителят на външнополитическото ведомство на западната ни съседка. \"Нашата задача на този етап е транспортираме тялото на покойниците. Смятам, че Шаулич трябва бъде погребан на Новото гробище в Белград\", изрази мнението си министърът на външните работи. Шаулич загина след катастрофа край западния германски град Дортмунд на 17 февруари. Неговият спътник и колега Мирсад Керич почина ден по-късно от раните си, а в жестоката катастрофа пострада и кумът на певеца Слободан (Слоба) Стоядинович.", "date": "2019.02.19", "title": "Разкриха подробности за последните мигове на Шабан Шаулич"}
{"url": "https://www.faktor.bg/bg/articles/ivan-geshev-nay-mashtaben-e-sluchayat-s-telk-vav-varna-sumite-stigat-do-2500-lv", "text": "Това е само началото на нашите действия, не става дума за кампанийност, а за сериозна организирана в цялата страна дейност на МВР под ръководството на Прокуратурата на Република България. Това заяви на пресконференция заместник-главният прокурор Иван Гешев за разследването на МВР за издаване на медицински удостоверения за нетрудоспособност на лица без сериозни медицински проблеми.    \"Към този момент се потвърждава, че не става въпрос за недофинансиране на този социален проблем, свързан и с лицата с различна степен нетрудоспособност, пари има, но голяма част от тях - предполагам, че никой не може да каже колко, но по-голямата част от тях отиват в лица, които не се нуждаят от тях, нямат никакви сериозни медицински проблеми и ако имат, те не са по-различни от който е да е български гражданин, вкл. и присъстващите в тази зала\", обясни Иван Гешев.   По думите му като мащаб най-сериозното нарушение, което е констатирано, е случаят във Варна. \"На много места това е превърнато в доходоносен бизнес, в \"търговско предприятие\". Дори хора в това престъпно сдружение, фирма, сами си търсят клиентите и си ги набират. Случаите в Силистра са предимно в циганските махали - говорим за 600 лева, за лица с по-малък капацитет за плащане, във Варна стигаме до 2500 лева\", каза още зам.-главният прокурор.   \"Ефектът от тези лоши практики е в няколко насоки - първата, че тези пари не стигат реално до хората, които имат нужда от тях, инвалиди; вторият проблем е, че тези пари в крайна сметка стимулират определени части от населението да не работят, което рефлектира и върху трудовия пазар в страната, няма стимул да работят.   Друг проблем, който бе идентифициран, е че хора с инвалидни пенсии могат да работят допълнително - т. е. осигуряваш си такава пенсия и няма пречки да работиш и увеличаваш дохода си. Следващият проблем към този момент е, че НОИ почти не разполага с реални инструменти за контрол над издаване на определени медицински удостоверения, единственият механизъм е да атакува определени такива, в които се съмнява в тях, пред НЕЛК, пред самата структура, която издава тези удостоверения\", продължи Иван Гешев.   \"По мое мнение, а и на колегите, не е правилно и не води добри резултати НОИ да нямат контрол и на нея да й се казва, че няма изход, освен да отпусне пари. Според нас трябвя да се промени законовата регламентация в тази насока. Това, което правим с колегите, няма да реши проблемите. Освен социални, проблемите са и проблеми в законодателството, което допускат това да се случи\", каза още зам.-главният прокурор.   Иван Гешев отчете, че за 2017 и 2018 г. в цялата страна са образувани 46 проверки и досъдебни производства, а само от началото на годината тези проверки са 44 в рамките на месец, месец и нещо. \"Това, което можем ние да направим, е да хващаме проблема, когато се е развил, не разполагаме с никакви средства за т. нар. профилактика за недопускане на това. Само с комплексни действия този проблем може да бъде решен, но голяма част от отпусканите в тази насока милиарди, са нецелево изразходвани. Тоест пари в държавата има, но се краде много или се харчат за неща, за които не са предназначени\", обобщи той.   За разкритата престъпна схема с ТЕЛК удостоверения във Варна стана ясно, че в основата на доходоносното посредничество са двама братя от сирийски произход, с българско гражданство, които живеят със семействата си в морската столица. Групата била много здраво капсулирана, дейността й се основавала на използването на специални пароли.   Главен комисар Христо Терзийски, директор на ГД \"Национална полиция\", уточни, че към края на януари 2019 г. са разпитани 400 души в рамките на проверката.   Директорът на ГДБОП главен комисар Ивайло Спиридонов добави, че реалната работа е започнала от май миналата година от Варна. \"Първоначалната информация, която получихме, гласеше, че на територията на Варна има лица, които осъществяват посредническа дейност при получаването на фалшиви ТЕЛК-решения\", поясни главен комисар Спиридонов.", "date": "2019.02.19", "title": "Иван Гешев: Случаят с ТЕЛК във Варна е най-мащабният, сумите стигат до 2500 лв."}
{"url": "https://www.faktor.bg/bg/articles/povdignaha-obvinenie-na-19-godishniya-aleks-za-ubiystvoto-v-kyustendil", "text": "Окръжната прокуратура в Кюстендил повдигна обвинение срещу 19-годишния Алекс Иванов за убийството на 35-годишния Валери Дъбов, както и за опит за убийство на повече от едно лице. Младежът е задържан с прокурорско постановление за 72 часа, като най-вероятно утре държавното обвинение ще внесе искане в Окръжиня съд в Кюстендил за налагане на най-тежката мярка за неотклонение \"задържане под страна\".  На Иванов, който е от циганския клан Гольовците и живее в края на циганския квартал \"Изток\", е наложена и забрана за напускане на пределите на страната. 12 души са задържани за масовото сбиване пред заведение в центъра на Кюстендил в неделя сутринта, когато беше убит 35-годишният Валери Дъбов, а четирима души бяха ранени. Един от пострадалите бе транспортиран в \"Пирогов\" с много тежка фрактура на черепа и с кръвоизлив в мозъка. Столичните лекари се борят за живота му.  В Кюстендил познават 35-годишния Валери като добър, скромен и трудолюбив човек, който винаги помагал. Твърди се, че той е минавал случайно пред заведението, където група роми не били пуснати, защото били много пияни, и така станал бой. Намесил се за да помогне, но бил прободен с нож в сърцето и издъхнал на място.", "date": "2019.02.19", "title": "Повдигнаха обвинение на 19-годишния Алекс за убийството в Кюстендил"}
{"url": "https://www.faktor.bg/bg/articles/nad-700-apteki-zatvaryat-utre", "text": "В София и в страната 762 аптеки утре няма да работят. Това каза за БТА Антон Вълев, председател на Национална аптечна камара. Близо 40 от аптеките са в София, уточни той.  Затварянето на аптеките е в знак на протест, чрез който от Камарата настояват за национална лекарствена политика, а \"не хаос и прокарване на корпоративни интереси\" в сферата на здравеопазването; за въвеждане на Национална система за електронна рецепта, електронно досие на пациента, дигитализация на здравеопазването; за интегриране на Европейската система за верификация на лекарствата в Националната система за електронна рецепта; за интегриране на Националната система за следене на наличностите от лекарства в аптеките против нерегламентирания реескпорт в системата за електронна рецепта; за електронна свързаност на аптеките със системата на НАП и др.  От камарата настояват още и за създаване на реални финансови инструменти, чрез които аптеките да могат да въведат всички тези системи, тъй като е непосилно да бъдат въведени за тяхна сметка и без възможност да калкулират тези разходи в цената на услугата. В призив за национален протест, се допълва, че трябва да има \"единни държавни цени на лекарствата, отпечатани от производителя върху опаковката на всяко лекарство, а не както сега само във веригите аптеки, част от вертикалната структура на някои заводи и дистрибутори, лекарството да се предлага на пациента на цена по-ниска от тази, на която същите продават лекарството на необвързаните с тях аптеки на магистър-фармацевти\".", "date": "2019.02.19", "title": "Над 700 аптеки затварят утре"}
{"url": "https://www.faktor.bg/bg/articles/18-godishen-e-sas-schupen-nos-i-v-bezsaznanie-sled-sbivane-v-pernishko-uchilishte", "text": "18-годишен ученик е със счупен нос и е изпаднал в безсъзнание след сбиване в училище в Перник, предаде БНР.  Полицията изяснява причините за инцидента, при който две момчета - на 16 и 18 години, са се сбили. Те са прегледани от лекар. 16-годишното момче е задържано за 24 часа с полицейска мярка. По случая е образувано е досъдебно производство.", "date": "2019.02.19", "title": "18-годишен е със счупен нос и в безсъзнание след сбиване в пернишко училище"}
{"url": "https://www.faktor.bg/bg/articles/rumanski-skior-blasna-9-godishno-dete-v-pamporovo", "text": "9-годишно дете е било блъснато от румънски скиор на писта в Пампорово. Това съобщи дежурният в Планинската спасителна служба към Българския червен кръст в курорта, цитиран от \"Фокус\". На място веднага е пристигнал екип от спасители, които са констатирали, че детето е с комоцио, но е в съзнание и без фрактури. То е транспортирано с линейка до болницата в Смолян за преглед и наблюдение.", "date": "2019.02.19", "title": "Румънски скиор блъсна 9-годишно дете в Пампорово"}
{"url": "https://www.faktor.bg/bg/articles/betonen-kas-premaza-kola-v-sofiya", "text": "Шокиращ инцидент е станал на улица \"Алфред Нобел\" в кв. \"Гео Милев\", в непосредствена близост до МВнР и Първо РПУ. Огромен бетонен се стовари върху паркирана кола и почти я смля, съобщават очевидци във Фейсбук. Автомобилът е бил паркиран до оградата на строежa, от който се е откъснал бетонният къс. Няма информация за пострадали хора.", "date": "2019.02.19", "title": "Бетонен къс премаза  кола в София"}
{"url": "https://www.faktor.bg/bg/articles/iskren-veselinov-bsp-da-obyasnyat-drebnite-tsirkadzhiyski-nomera-da-ne-vlyazat-v-parlamenta", "text": "БСП вън от НС - проблем на опозицията е да обясни своето поведение. Да обясни защо прави дребни циркаджийски номера, за да привличат вниманието. За мен е необяснимо излизането им от парламента,  за мен няма реален мотив да не влязат в НС. Това заяви в студиото на Нова ТВ депутатът от ОБ Искрен Веселинов.  Той е убеден, че няма реална причина като коалиционни партньори на ГЕРБ патриотите да излизат от управлението.  Що се отнася до Концепцията на Красимир Каракачанов за интеграцията на ромите няма да бъде използвана от ОП, за да се извиват ръцете на партньорите. Още повече, че в момента се дебатира около нуждата да бъдат изгладени и прецизирани текстовете. Всички обаче са наясно, че е крайно време да се вземат реални мерки, които да спрат рецидивите в ромската общност, на които сме свидетели почти всеки ден.  Според Веселинов на ДПС се правят жестове на парламентарно ниво, за да се впишат в нормалния парламентарен живот. На въпрос на водещите имат ли ОП номинация за първи в евролистата за предстоящите евроизбори. Веселинов бе категоричен, че това трябва да е човек, който ще е най-разпознаваем и активен. Трите партии трябва да намерят технологията и да открият този човек, посочи депутатът от Обединени патриоти.", "date": "2019.02.19", "title": "Искрен Веселинов: БСП да обяснят дребните си циркаджийски номера да не влизат в парламента"}
{"url": "https://www.faktor.bg/bg/articles/atakata-na-bsp-prodalzhava-sotsialistite-poiska-razpuskane-na-parlamenta", "text": "Снощи панически беше внесен нов законопроект за промени в Изборния кодекс. Ние сме категорични, че една грешка не може да бъде поправена с друга грешка. Това, което трябваше да бъде направено, беше много просто. От ГЕРБ трябваше да изчакат президентът да наложи вето и тогава да се обсъдят необходимите промени. Отчитаме промяната в позицията на ГЕРБ, но с тези си действия те отново принизяват ролята на парламента. Това обяви на пресконференция днес депутатът от БСП Крум Зарков. Днес сутринта чухме, че коалицията е стабилна. Въобще не обърнахме внимание на тази новина. На всички е ясно, че коалицията е нестабилна. Последният факт за това е, че НФСБ обявиха, че ще се явят сами на изборите. На всички е ясно, че тази коалиция се крепи от ДПС. Ние няма да влизаме в парламента и от ГЕРБ да не ни говорят за парламентаризъм. Вчера във внесения законопроект Цвета Караянчева е подписана шеста. Първият човек в държавата и председател на НС е подписан шести. Това показва колко важен е парламентаризма за ГЕРБ. За да има стабилен парламентаризъм, този парламент трябва да се разпусне. За да има рестарт на политическия живот, трябва да има предсрочини избори. Днес ние взехме решение и направихме график как ще обикаляме нашите структури по места и ще се запознаваме с проблемите на хората, за да ги решаваме. На всички е ясно, че има политически криза, но има и икономическа такава. Ще направим всичко възможно да решим проблемите на хората, зарече се като верен социалист Зарков. \"Избори 2 в 1 са възможни. За нас този парламент е изчерпан и са необходими предсрочни избори. Ние няма да влизаме в този парламент. Този парламент не може да допринесе за решението на нито един проблем на българските граждани\", категоричен беше червеният депутат.", "date": "2019.02.19", "title": "БСП продължава своя \"поход към властта\"- иска разпускане на парламента"}
{"url": "https://www.faktor.bg/bg/articles/siriya-izrigna-sreshtu-erdogan-nyama-da-mu-pozvolim-da-vazrodi-osmanskata-imperiya", "text": "Ние няма да позволим на турския президент Реджеп Ердоган да възстанови Османската империя, каза говорителка на сирийския президент Башар Асад, предаде РИА Новости. \"Анкара има болни амбиции. Ердоган мечтае да възстанови империя и подготвя агресия срещу нашата независима страна. Неговите илюзии ще бъдат разбити на пух и прах в Сирия. Ние сме готови да отговорим на агресорите и те ще съжаляват за нападението\", категорична бе Бусейна Шаабан. Турският президент обяви в края на 2018 г., че ще започне въоръжена операция в Северна Сирия срещу кюрди милиции, смятани от Анкара за филиал на обявената за терористична организация Кюрдска работническа партия (ПКК). Кюрдите са  съюзник на САЩ в Сирия и Ирак в борбата им срещу Ислямска държава. Сирия бе под османска власт от ХVI до началото на ХХ век.", "date": "2019.02.19", "title": "Сирия изригна срещу Ердоган: Няма да му позволим да възроди Османската империя"}
{"url": "https://www.faktor.bg/bg/articles/makron-frantsiya-podkrepya-teritorialnata-tsyalost-na-gruziya", "text": "\"Франция подкрепя териториалната цялост на Грузия\", заяви френският президент Еманюел Макрон на днешната си среща в Париж с грузинската президентка Саломе Зурабишвили, предаде Асошиейтед прес. Избраната наскоро Зурабишвили е родена във Франция е работила като френски дипломат. Макрон осъди създадените граници между провинциите Южна Осетия и Абхазия и останалата част на Грузия. Тбилиси изгуби контрол върху двата района след войната с Русия през 2008 г., припомня АП. Френският президент отбеляза, че Франция винаги е призовавала Русия да спазва условията на мирното споразумение от 2008 г. Зурабишвили благодари на Франция за подкрепата и призова за по-тясно икономическо, военно и културно сътрудничество между двете страни.", "date": "2019.02.19", "title": "Макрон осъди руския терор в Грузия"}
{"url": "https://www.faktor.bg/bg/articles/tsveta-karayancheva-se-sreshtna-s-ruskiya-deputat-andrey-klimov", "text": "Председателят на Народното събрание Цвета Караянчева обсъди с Андрей Климов – член на Съвета на Федерацията на Федералното събрание на Руската федерация, възможностите за задълбочаване на парламентарното сътрудничество между България и Руската федерация. Съпредседателят на Групата за приятелство България – Русия Красимир Велчев също участва в разговора, предадоха от пресцентъра на Народното събрание. Председателят на Народното събрание отбеляза, че отношенията между България и Русия се основават на дългогодишни исторически традиции, културна близост и приятелски връзки между двата народа. Българските народни представители отдават огромно значение на развитието на двустранния парламентарен диалог. Цвета Караянчева посочи, че навършването на 140 години от установяването на дипломатически отношения между България и Русия е важно събитие, което ще бъде отбелязано. Тя информира госта за честванията, посветени на 140 години от Учредителното събрание и приемането на Търновската конституция. Председателят на българския парламент декларира, че Народното събрание е готово да продължи да работи за утвърждаване и разширяване на парламентарното сътрудничество между България и Русия. Цвета Караянчева подчерта, че възможности за задълбочаване на сътрудничеството има в областите на икономиката, образованието и културата. Важно е да положим усилия за развитие на отношенията в областите на енергетиката и туризма, добави председателят на Народното събрание. Цвета Караянчева посочи, че българското Черноморие е желана дестинация от руските туристи и че страната ни полага усилия да стане предпочитано място за почивка през всички сезони на годината. Депутатът от Съвета на Федерацията на Федералното събрание на Руската федерация Андрей Климов отбеляза традиционно добрите отношения между България и Русия. Той изрази увереност, че парламентаристите от двете страни могат да си сътрудничат в редица области от взаимен интерес и подчерта, че групите за приятелство могат да играят голяма роля за активизиране на парламентарния диалог.", "date": "2019.02.19", "title": "Цвета Караянчева се срещна с руския депутат Андрей Климов"}
{"url": "https://www.faktor.bg/bg/articles/yunker-nikoy-nyama-da-se-protivopostavi-na-otlagane-na-brekzit", "text": "\"Никой няма да се противопостави\" на отлагане на Брекзит, заяви председателят на Европейската комисия Жан-Клод Юнкер, цитиран от ДПА и БТА.  Агенцията определя този коментар като един от най-силните сигнали досега от страна на ЕС, че ще позволи на Великобритания да забави излизането си от съюза.  \"Всяко решение за искане на повече време зависи от Великобритания. Ако такова искане бъде отправено, никой в Европа няма да му се противопостави\", казва Юнкер в интервю, което ще бъде публикувано днес в германския вестник \"Щутгартер цайтунг\".  Той отбелязва, че няма идея с колко евентуално може да бъде отложено излизането на Великобритания от ЕС.  \"Що се отнася до Брекзит, това е като да бъдете пред съд или в открито море; в ръцете на Бог сме\", коментира Юнкер.  Британският парламент отхвърли договореното от премиерката Тереза Мей споразумение за Брекзит. ЕС от своя страна отказва да предоговори сделката, припомня ДПА.  Главната спънка е т. нар. предпазен механизъм с цел границата на остров Ирландия да остане отворена след Брекзит.  Миналия месец британският парламент прие поправка, която задължава правителството да предоговори предпазния механизъм, но до момента няма особен напредък в преговорите по въпроса между Лондон и Брюксел, отбелязва ДПА.", "date": "2019.02.19", "title": "Юнкер даде силен сигнал от ЕС: Никой няма да се противопостави на отлагането на Брекзит"}
{"url": "https://www.faktor.bg/bg/articles/sarbite-besni-na-makedonskite-ambitsii-kam-zapada-skopie-e-tsentar-na-shpioni", "text": "Сръбският министър на отбраната Александър Вулин обвини Скопие, че е станал център на дейностите на чуждестранните разузнавателни служби против Белград, предава белградското радио „Б92“. Вулин заяви още, че „Скопие е това, което някога беше Будапеща: център на разузнавателните дейности срещу Сърбия“. Според сръбския министър, столицата на Македония е станала мястото, откъдето идват финанси и подкрепа за „доносници и измамници“ от целия регион, за политици, които вярват, че да си сътрудничиш с чужденците е единственият начин да вземеш властта. „Силната позиция на президента Александър Вучич, че Сърбия няма да приема нареждания от посланик, го постави под пряко нападение на службите. Скопие се превърна в пространство, от което те стартират и от което те ще започнат атаки срещу Сърбия“, заяви той пред „Вечерне новости“. Вулин отправи тези тежки критики към македонското правителство след срещата на премира Зоран Заев с един от лидерите на сръбската опозиция Драган Джилас в Скопие.  Припомняме, че вчера от НАТО и ЕС заявиха, че ако Македония се справи с ангажиментите си, които е поела към Гърция, до края на годината ще получи зелена светлина за преговори. В същото време Сърбия все още се намира в здравата прегръдка на Кремъл и явно новите настроения в Македония вече дразнят безкрайно много Русия.", "date": "2019.02.19", "title": "Сърбите бесни на македонските амбиции към Запада: Скопие е център на шпиони!"}
{"url": "https://www.faktor.bg/bg/articles/tramp-sotsializmat-vav-venetsuela-umira", "text": "Съединените щати се стремят към мирен преход във Венецуела, но всички опции остават на масата, заяви американският президент Доналд Тръмп, цитиран от \"Ройтерс\" и БТА. В реч, която произнесе в Маями, в южния щат Флорида, пред аплодиращо го множество, състоящо се предимно от венецуелски и кубински имигранти, Тръмп призова висшите венецуелски военни да приемат амнистията, предложена им от признатия от САЩ за временен президент председател на парламента Хуан Гуайдо. \"В противен случай ще загубите всичко, като рискувате вашето бъдеще и живота си\", предупреди ги той в Международния университет на Флорида на фона на големи знамена на Съединените щати и Венецуела. Тръмп подчерта, че ако венецуелските военни продължат да подкрепят Мадуро, \"няма да намерят сигурно убежище, лесен изход или път за измъкване\". \"Ще загубите всичко\", предупреди той. Тръмп призова още венецуелската армия да не блокира изпращането на хуманитарна помощ в страната, както и да не вреди на признатия от САЩ за временен президент на страната председател на парламента Хуан Гуайдо и други опозиционни лидери. По-рано този месец представител на Белия дом каза пред \"Ройтерс\", че Съединените щати комуникират директно с венецуелски военни и ги призовават да изоставят Мадуро. Сътрудници на Тръмп прогнозираха открито нови дезертьорства в редиците на венецуелските въоръжени сили. Досега обаче малко венецуелски офицери се обърнаха срещу Мадуро, отбелязва \"Ройтерс\". Източник във Вашингтон, близък до венецуелската опозиция, изрази съмнение, че администрацията на Тръмп е направила достатъчно, за да насърчи по-масов бунт в редиците на венецуелската армия. Има подозрения, че много офицери във Венецуела извличат облаги от корупция и наркотрафик. Президентът на САЩ използва речта си, за да осъди категорично социализма, който според него умира в цялото Западно полукълбо. Тръмп нарече Мадуро \"марионетка\" на комунистическа Куба. Ентусиазираната аудитория на събитието, което премина в стила на предизборна кампания, включваше много кубински и венецуелски имигранти. Тръмп иска да увеличи подкрепата си сред гласоподавателите във Флорида от латиноамерикански произход, насочил поглед към кампанията си за преизбиране. Очаква се на президентските избори през 2020 г. южният щат отново да има ключова роля, отбелязва \"Ройтерс\". Социализмът във Венецуела умира, а \"свободата и демокрацията се възраждат\", каза Тръмп, цитиран от ТАСС. \"Ние сме тук, за да обявим, че настъпва нов ден в Латинска Америка. . . Във Венецуела и в цялото Западно (полукълбо) умира социализмът и се възраждат свободата, благоденствието и демокрацията\", прокламира Тръмп. Той добави, че \"венецуелският народ иска свобода и демокрация и Съединените щати са на негова страна\". САЩ \"се молят за това народът на Венецуела да се освободи възможно най-бързо\", каза преди своя съпруг първата дама Мелания Тръмп, цитирана от ТАСС. Тя увери, че венецуелците са на прага да си върнат свободата. Гуайдо също се обърна към аудиторията в предварително записано видеообръщение, предаде \"Асошиейтед прес\". Той благодари на президента на САЩ и на щата Флорида за подкрепата. \"Днес има дебат между демокрацията и диктатурата - между живота и смъртта. Днес тази борба е екзистенциална\", каза Гуайдо на испански език. Малко след като произнесе речта си, Тръмп написа в Туитър: \"Призовавам всеки член на режима на Мадуро: Сложете край на този кошмар на бедност, глад и смърт! ДАЙТЕ СВОБОДА НА ВАШИЯ НАРОД! Дайте свобода на вашата страна! Сега е време всички венецуелски патриоти да действат заедно, като единен народ. Нищо не може да е по-добро за бъдещето на Венецуела!\" Мадуро обаче отхвърли призива на американския си колега Доналд Тръмп за неговото отстраняване от власт, предадоха \"Асошиейтед прес\" и ТАСС. В изявление, излъчено по държавната телевизия на Венецуела, той каза, че речта, която Тръмп произнесе в Маями пред венецуелски имигранти, е била \"почти в нацистки стил\". Във Венецуела утре ще пристигнат 300 тона лекарства и хуманитарна помощ от Русия, обяви Мадуро, цитиран от ТАСС.", "date": "2019.02.19", "title": "Тръмп: Социализмът в цялото Западно полукълбо умира!"}
{"url": "https://www.faktor.bg/bg/articles/zhurnalist-na-hibridnata-voyna-na-rusiya-zapadat-otgovori-s-hibridno-pravosadie-bez-prezumptsiya-za-nevinnost", "text": "Темата за санкциите на Запада, предприети към Русия заради анексията на Крим, окупирането на източните части на Украйна, кризата в Керченския проток и мащабната хибридна война, която води Кремъл срещу демократичния свят, коментира журналистът Константин Ремчуков* пред \"Ехото на Москва\". \"Не става дума просто да обръщаме внимание или не на санкциите. Защото всяка санкция се отразява по някакъв начин, стеснява полето за нормално развитие по отношение на търговията със суровини, продажбите на стоки. Сътрудничеството. Е, всичко това е свързано с процеса на възпроизвеждане, с който се борим почти 20 години. Затова, разбира се, не може да не обръщаме внимание. Но логиката трябва да бъде разбрана. Това е предопределено от фундаменталните решения, които бяха взети на Запад по отношение на Русия и заради проблемите в Крим, преди всичко. И на второ място, заради проблемът с  източната част на Украйна. Ето защо, ако прочетете, както  понякога правя аз, документи на Конгреса, свързани със санкциите към Русия, то за мен лично няма нещо изненадващо. Защото просто трябва да запомним, че не само има санкции, но можем да видите тяхната продължителност, да разберем смисъла на тези санкции. Ще ви дам пример. Когато се готвех за предаването, си спомних, че преди година и половина написах една доста добра статия, която и вие публикувахте на 24 юли 2017. \"Това не са само нови санкции, а фундаментално нов натиск върху руския елит\" - така беше озаглавена статията ми. Тя предизвика голям читателски интерес. Сега ще ви припомня някои неща. “Вниманието е насочено и към онази част от законопроекта, посветена на проблема за противодействие на руското влияние в Европа и Евразия. В него се твърди, че конгресът разкрива опитите на Русия да повлияе на политическите процеси в Европа и Евразия чрез предоставяне на ресурси на политически партии и групи от гражданското общество, които да сеят недоверие към демократичните институции, да насърчават ксенофобски и нелиберални възгледи и да подкопават европейското единство. Не по-късно от 90 дни след приемането на закона президентът на Съединените щати трябваше да представи доклад \"За организациите на СМИ (медиите), контролирани и финансирани от руското правителство.\" Той трябваше да включва информация за тези медии, които са повлияли на резултатите от предизборните кампании във всяка страна в Европа и Евразия през предходната година, включително за пряка подкрепа на политически партии, кандидати, лобистки кампании и действия на неправителствени организации и структури на гражданското общество. САЩ подкрепят създаването на комисия за свободата на медиите в Съвета на Европа, подобна на Венецианската комисия за върховенство на закона. Тази комисия трябва да подготви експертни препоръки към правителствата за поддържане на законови и регулаторни режими, които да подкрепят свободните и независими медии и информират гражданското общество по начин, който да му позволи да разграничава информацията, която се базира на конкретни факти, и  мненията, които се основават на дезинформацията. Конгресът одобри финансов ресурс за противодействие на руското влияние в размер на 250 милиона долара през 2018-1919 година. Сега, ако си припомним този текст от 2017-та година, нима виждате нещо изненадващо в това, че бяха спрени „Rush Tudey“ и някои други наши телевизионни канали. Ето как точно работи западната бюрокрация. Решенията се вземат от конгреса и след това се съобщават. Тогава се създават институции. И тогава служителите започват да правят всичко това, подготвят тези доклади, информират, дават примери. На базата на тези примери се вземат тези решения. В същото време нашите хора започват да претендират за някакъв принцип, как се нарича, че не са виновни? - презумпция за невинност. На нас ни е отказано. На всички нива. Както на частно ниво, така и на държавно. Никой няма да разбере. Защото в началото си мислеха, че всеки един е предоставил надеждни данни в този процес, а ние казахме: не, тук на изток от Украйна няма наши войници, в Крим - там има само учтиви \"зелени човечета\". И това, което стана с  документи - те са се заблудили. А кои са тези? - отидоха в отпуск. Така започна хибридната война в този мащаб, за който разбираме чак сега. В началото беше една бъркотия. Честно казано. 14-15-16 година. Тъй като не очакваха, ги хванаха за ръчичката и им казаха: „Не, просто вървях, събирах диви малини. И се загубих. Къде са малините? Тук видях храсти от малини. Е, дявол знае, може би е нещо друго, наречено малини.\" И всички те се хванаха на въдицата, Меркел пострада най-много. Говорих с нейни близки хора. Защото първоначално тя се смяташе за човек, възможно най-сигурният, който може да даде надеждна информация от комуникацията си с Путин. Тя се обадила на Путин и попитала: \"Вашите войски на изток от Украйна ли са?\". Той и казал: \"Не.\" Тя привикала всички други лидери и им казала: \"Аз говорих със самия Путин, няма...\". Фактите обаче са други. Защото след това Западът прогледна и заяви: руснаците водят хибридна война срещу нас и ние ще проведем хибридна справедливост срещу тях. Според нея презумпцията за невиновност за всеки субект от Руската федерация е елиминирана. Доверието е загубено. Това е моята гледна точка относно сегашното състояние на конфронтация между Русия и Запада. Затова и по този начин разбирам на този етап нашето противопоставяне на Запада и нашето отношение към санкциите.\"", "date": "2019.02.19", "title": "Руски журналист: На хибридната война на Русия Западът отговори с хибридно правосъдие - без презумпция за невинност"}
{"url": "https://www.faktor.bg/bg/articles/lavrov-1", "text": "Съединените щати искат по източния бряг на река Ефрат в Сирия да бъде създадена псевдодържава и да бъде разцепена арабската страна. Това заяви днес на пресконференция в Москва руският външен министър Сергей Лавров, предаде ТАСС.   По думите му ситуацията в североизточната част на Сирия е създадена заради \"незаконното пребиваване там на САЩ\", които под предлог борба с тероризма са взели за съюзници \"основните кюрдски структури\", но всъщност покрай \"някакви бойни действия\" срещу \"Ислямска държава\" водят до \"образуването на квазидържава на източния бряг на Ефрат\". Лавров обвини Вашингтон, че сега открито заявяват, че \"даже и да се изтеглят от Сирия, ще поддържат кюрдите, но само докато кюрдите не започнат да сътрудничат със сирийското правителство и Русия\". \"Тяхната цел [на САЩ] е да разцепят Сирия\", заключи руският външен министър. Той добави, че Вашингтон активно влага средства в \"квазидържавата\" и принуждава съюзниците си да плащат за възстановяването на тази част на Сирия, но им забранява да финансират възстановяването на останалата част на Сирия под контрола на правителството.  На пресконференцията си Сергей Лавров обяви за нелегитимни плановете на САЩ сами да решават кой да контролира т.нар. буферна зона в Сирия. \"Не мисля, че САЩ имат перспектива, когато заявяват, че сами ще решават кой да гарантира сигурността в така наречената буферна зона. [. . .] \"Искрено съветвам всички онези, които САЩ ще поискат да пуснат там, три пъти да помислят, преди да се решат на това поредно противоправно действие\", каза външният министър на Русия.", "date": "2019.02.19", "title": "Лавров с нова конспирация: САЩ прави \"квазидържава\" в Сирия"}
{"url": "https://www.faktor.bg/bg/articles/apelativniyat-spetssad-evgeniya-baneva-ostava-v-sledstvenata-kiliya", "text": "Бизнес дамата Евгения Банева, която е обвинена за участие в престъпна група, присвояване, пране на пари и данъчни престъпления, остава в следствената килия. Това реши Апелативният спецсъд, който потвърди ареста й от първата инстанция, пише \"24 часа\". Според тримата съдии има доказателства по делото, че Банева е виновна за престъпленията, в които е обвинена. Те обаче упрекнаха прокуратурата, че е повдигнала обвинения на бизнес дамата за това, че като изпълнителен директор на \"Полимери\" е присвоявала пари, но всъщност тя не е заемала този пост за времето , което твърди прокуратурата. Магистратите прецениха, че заради тежките обвинения срещу Банева, на свобода тя може да извърши друго престъпление. Така накратко звучат аргументите на съда да остави Банева зад решетките. По-рано тя поиска да излезе на свобода, за да се грижи за трите й малолетни деца, които в момента били поверени на нейни роднини.", "date": "2019.02.19", "title": "Апелативният спецсъд: Евгения Банева остава в следствената килия"}
{"url": "https://www.faktor.bg/bg/articles/obshtestvo/zakon-i-red/evgeniya-baneva-s-nov-opit-da-izleze-ot-aresta", "text": "Апелативният специализиран наказателен съд разглежда жалбата на Евгения Банева.  Миналата седмица тя беше оставена в ареста заради опасност от извършване на друго престъпление и повлияване на свидетели. Днес Банева ще опита да промени мярката си за неотклонение. Тя вече анонсира, че е възможно да се кандидатира за евродепутат. В края на октомври семейство Баневи бяха задържани на летището в Ница, а месец по-късно екстрадирани у нас. Двамата са обвинени в участие в организирана престъпна група за пране на пари и данъчни престъпления.", "date": "2019.02.19", "title": "Евгения Банева с нов опит да излезе от ареста"}
{"url": "https://www.faktor.bg/bg/articles/galap-interneshanal-mezhdunarodnata-politika-na-sasht-i-rusiya-destabilizirat-sveta", "text": "Международната политика на САЩ и Русия дестабилизират света. Това сочат данни от международно изследване „В края на годината“ на световната асоциация „Галъп интернешънъл“, проведено в 57 страни по целия свят. В същото време повече от половината от интервюираните българи смятат, че външната политика на ЕС има стабилизираща роля.  Почти еднакъв дял – съответно 56% и 52% – от 52 494 интервюирани граждани по целия свят имат негативно мнение по отношение на ролята на двете военни суперсили, като само един от четирима вярва, че външната им политика има стабилизиращo въздействие върху международните отношения. Около 2/3 от руснаците са убедени, че външната политика на тяхната държава има стабилизиращ ефект. Процентът сред американските граждани по отношение на външната политика на САЩ обаче е значително по-нисък - това отразява дълбоките вътрешни разделения в общество им. Европейският съюз се възприема глобално като най-стабилизиращата сила в света и има положителни нетни стойности (разлика между дяловете на положителни и дяловете на отрицателни отговори) във всички изследвани региони, с изключение на Русия и Западна Азия. Външната политика на Китай се възприема отрицателно, но не в такава степен, в каквато тази на САЩ и Русия. Данните от България сочат сериозно одобрение за международната политика на Европейския съюз. 60% смятат, че тя е стабилизираща, а 16% са на обратната позиция. Останалите нямат мнение. Нетната стойност (+44) е осезаемо по-висока от глобалната (+14). С ниска нетна стойност (-36) е отношението на българите към външната политика на САЩ. По отношение на руската външна политика 43% от българските граждани са отговорили положително срещу 27% отрицателно, т.е. нетната стойност е +16. Останалите нямат мнение.  Въпреки, че външната политика на Китай получава също положителна нетна стойност (+4), твърде големият процент (52%) отговорили „Не знам“ сочи по-скоро липса на знание по темата.  Въпросът за международната политика на четирите суперсили е зададен в 54 държави сред общо 52 494 души. Във всяка изследвана страна е реализирана представителна извадка от около 1000 мъже и жени, интервюирани по метода „лице в лице“, по телефона или онлайн.", "date": "2019.02.19", "title": "„Галъп интернешънъл“: Международната политика на САЩ и Русия дестабилизират света"}
{"url": "https://www.faktor.bg/bg/articles/nov-tip-izmama-za-refinasirane-na-bankovi-krediti", "text": "29-годишна жена е станала жертва на нов тип телефонна измама - за рефинансиране на банкови кредити. Това съобщава Новини.бг, позовавайки се на информация от ОДМВР - Шумен. За нова схема на телефонна измама съобщила в полицията вчера 29-годишна жена от Нови пазар. Тя била въведена в заблуда след обаждане по мобилен телефон преди няколко дни. Обадил ѝ се мъж, който се представил за финансов сътрудник към банкова институция. Обяснил, че фирмата, в която работи, предлага няколко услуги, между които съдействие за рефинансиране на банкови кредити или съдействие за теглене на заеми от банкови институции. Непознатият попитал жената дали има парични затруднения и след като получил положителен отговор, казал, че ще съдейства. Последвали няколко допълнителни обаждания, в които той поетапно разбрал в коя банка има кредит, и какъв е размерът на задълженията на младата жена. След като му дала ЕГН, приела обаждане от „финансовия сътрудник“. Мъжът обяснил, че е проучил кредитното й досие и че ще съдейства да се рефинансира кредита ѝ, като за случая е необходимо да изтегли по-голяма сума. Трябвало да заплати само 280 лева за услугата. Парите трябвало да бъдат преведени на името на една от служителките във фирмата. 29-годишната превела исканата сума. След това получила повторно обаждане, в което ѝ било казано, че е необходимо да преведе още 900 лева. Парите щели да седят замразени по нейната сметка като гарант и ако има закъснение по обслужване на кредита, вноската ще бъде погасявана с тях. На името на същата „служителка“ били преведени още 900 лева. 29-годишната жена от Нови пазар чакала да й бъдат пратени документите за одобрение и рефинансиране на кредита. След като не ги получила, вчера подала сигнал за измамата в полицията. По случая е образувано досъдебно производство.  Отново напомняме на хората, че трябва да бъдат изключителни внимателни и предпазливи, когато приемат телефонно обаждане от непознат. В никакъв случай да не предоставят лични данни и информация с какви парични средства разполагат, къде живеят и имат ли спестявания.  \"Измамниците са доста ловки и използват всяка казана неволно дума по време на разговор като своя информация. Искат ли ви пари по телефона - бъдете сигурни, че става въпрос за измамна схема. Ако получите обаждане от непознат, който иска пари от вас по различен повод прекъснете връзката, свържете се с ваш близък и го информирайте. Ако не успеете позвънете на телефон 112 или на дежурните телефони в полицейските управления\", посочиха от ОДМВР - Шумен.", "date": "2019.02.19", "title": "Нов тип измама - за рефинасиране на банкови кредити"}
{"url": "https://www.faktor.bg/bg/articles/manipulativen-film-izkara-balgarskite-turtsi-teroristi-a-palachite-ot-ds-spasiteli-na-balgariya", "text": "Faktor.bg предлага три позиции за скандалния филм: „Скандален филм по bТВ “Репортерите - 2 част” за Възродителния процес!!! Тезите накратко:  Възродителният процес е провокиран и предизвикан от Турция - теза “достойна” да предизвика днес дипломатически скандал.  Участието на ДС в него цели единствено да предотврати терористични актове. Ни дума за зверските насилия и убийства.  Българският опит показал,че едно ислямизирано население никога не можело да бъде интегрирано. Всичко това,тази груба пропаганда и фалшификация е защитавана 45 минути от активни служители на ДС.   От 1990 г. излезнаха стотици документи, книги и разследвания за Възродителния процес. Само нашата комисия публикува два сборника с над 430 документи и никъде няма каквито и да било следи, да не говорим за доказателства в подкрепа на тези инсинуации. Но когато се съпоставят мемоарите на така наречените ДС разузнавачи и Документите от техните архиви, оцелели във времето, а те не са малко, става ясно кой лепна това петно в историята на България. ДС е била просто маша в ръцете на БКП, вдъхновена за тази срамна операция от големия съветски брат.\" „На 17.02.2019 г., близо 30 години след Майските събития, доживяхме в най-гледаното време в национален ефир да станем свидетели на нагъл апотеоз на „възродителите“, които не само не са понесоха наказание, а се чувстват горди от действията си… Филмът представлява грубо изопачаване на историческата истина за асимилационната кампания срещу етническите турци, български граждани и помаците. Къде остана Законът за обявяване на комунистическия режим в България за престъпен, приет от Народното събрание на 26.04.2000 г.? Къде остана Декларацията, осъждаща опита за насилствена асимилация на българските мюсюлмани приета от Народното събрание на 11.01.2012 г.? Останаха в архива на Народното събрание, погребани под дебелия слой прах на забравата. Къде е историческата справедливост за над 1 милион насилствено преименувани и над 360 хил. депортирани? Защо във филма не са отразени разпределителните лагери, където хората чакат със седмици да ги изпратят към границата, лишени от храна и вода. Защо не са изнесени данни как Държавният съвет издава постановление, с което определя колко пари и имущество могат да носят „екскурзиантите“ със себе си? Имало изселническа психоза, ами след 1985 г. когато армията и МВР с танкове, БТР, и КПП сменяха насилствено имената, хората се чудеха каква ще е следващата стъпка. А що се отнася до твърденията за искане на автономия, те са реални само в главата на неколцина офицери от Държавна сигурност, които са превърнали в цел на своето съществуване да прикрият най-голямото престъпление на Комунистическия режим в България.  Нелегалните организации които създавахме,имаха за цел да спрат преименуването и да осигурят на етническите турци гаранции за нормален живот в собствената им държава. Ние никога не сме искали автономия, никога! bТВ дължи извинение за тази гавра с чувствата на хората, които освен че не получиха справедливост и правосъдие в държавата си и не бяха обезщетени, са длъжни в най-гледаното време в неделя вечер да гледат самодоволните физиономии на бивши ДС велможи, които за разлика от репресираните, днес взимат тавана на пенсиите благодарение на това, че се пенсионираха като полковници, генерали, доценти, професори и т.н. Молим СЕМ да се самосезира по случая, а аз няма да стъпя в bТВ, докато не получим извинение”. \"Героите\"-кадесари от рекламното филмче на bТВ, излъчено в неделя, пропуснаха една малка подробност: поне двама от тримата разстреляни за атентатите 1984-1987, са АГЕНТИ НА ДЪРЖАВНА СИГУРНОСТ! Първият, Елин Демирев Маджаров с предишно турско име Емин Мехмедалиев Алиев, е продавач на сладолед в автогара ''Запад'' в Бургас, бивш сервитьор от елитни бургаски заведения. Той поддържал връзки с хора от турското консулство в Бургас, пътувал често из Североизточна България, събирал и предавал сведения за лица, изповядващи исляма, които имали желание да се изселят от страната. Явно някъде сгафя в двойната си игра, и го изхвърлят от ДС. Друг от терористите, Алцек Чакъров - моряк в ''Океански риболов'', е действащ сътрудник на Държавна сигурност! Също двоен агент - работи и за турското разузнаване с  псевдоними Абдула, Дениз, Моряка. Елин Маджаров, Алцек Чакъров и Сава Георгиев са разстреляни през септември 1988 в Софийския централен затвор. Братът на Елин, Севдалин, получава 6 години. Амнистиран е от Желю Желев в началото на 1990 г. Има и пети съучастник - действащ офицер, който чрез второ лице предава взривни материали на терористите. Официалната версия за него е, че се хвърля през прозореца по време на разпит и умира на място пред сградата на Главното следствено управление. И до днес на пръсти се броят хората, видели работните дела на агентите Елин и Алцек, както и оперативните дела на ДС - ''Мерзавци'' и ''Двуличник'' срещу членовете на терористичната група. Така и не бе изяснено кой е финансирал атентаторите и тайна ли са били за спецслужбите срещите на Алцек Чакъров с турския разузнавач Кадир Сойлу от консулството в Бургас. Никой още не е отговорил и защо Алцек Чакъров е бил включен от ДС в \"оперативно-издирвателните мероприятия\" срещу собствената му терористична група???? Но иначе кадесарите са герои и са предотвратили превръщането на България \"във втори Кипър\"... Финалът на филма бе потресаващ: едно от ченгетата заяви, че се оказало, че \"интеграцията на ислямизирано население е практически почти невъзможна\". Ми да ги преименуваме пак, бе, другари-кадесари!”", "date": "2019.02.19", "title": "Манипулативен филм изкара българските турци  терористи, а палачите от ДС - спасители на България"}
{"url": "https://www.faktor.bg/bg/articles/bivshiyat-konkurent-na-klintan-sandars-otnovo-se-kandidatira-za-prezident-na-sasht", "text": "Американският сенатор от Върмонт Бърни Сандърс обяви, че ще участва на президентските избори през 2020 г., съобщават \"Ройтерс\" и Националното обществено радио на САЩ. Социологическо проучване от август 2018 г. показва, че сенаторът ще победи президента Доналд Тръмп на изборите през 2020 г. Анкетата на Politico/Morning Consult разкрива още, че Тръмп изостава с 12% от бившия вицепрезидент Джо Байдън и Сандърс. Американският лидер също така е на 4% зад сенатора от Масачузетс Елизабет Уорън. Проучването, в което са участвали 1 974 души, е от 16-18 август. 77-годишният Бърни Сандърс изненада демократите с много силна предизборна кампания през 2016 г. Той изгуби от Хилари Клинтън на първичните избори в Демократическата партия на САЩ. \"Започнахме политическата революция с кампанията през 2016 г. и сега е време да придвижим революцията напред\", каза независимият сенатор в интервю за Vermont Public Radio. Но тази предизборна кампания несъмнено ще е много различна от тази през 2016 г. Сандърс влиза като основен кандидат с бившия вицепрезидент Джо Байдън, който все още не е обявил официално, че ще участва на изборите. В годините след загубата на Клинтън Сандърс остана национален лидер на Демократическата партия, макар че все още отказва да се присъедини. Сандърс подчерта, че причината да се кандидатира е свързана с това, че Демократическата партия е станала по-лява.", "date": "2019.02.19", "title": "Бивш конкурент на Хилъри Клинтън отново се кандидатира за президент на САЩ"}
{"url": "https://www.faktor.bg/bg/articles/novini/balgariya/georgi-markov-ako-vavedem-mashinnoto-glasuvane-znachi-sme-debili", "text": "С премахването на преференциите се отнемат права на българските граждани, каза за БНР депутатът от гражданската квота на ГЕРБ Георги Марков, който призова премиерът Борисов да се намеси във връзка с промените в Изборния кодекс. „В България така или иначе преференциите бяха възприети добре от българските избиратели, създаде се в тях впечатление, че им се отнемат придобити вече избирателни права и то е така. Хората свикнаха с тези преференции, те са някакво освежаване на пропорционалната избирателна система и беше голяма грешка това, че ние ги отнехме\". В предаването „Преди всички“ Марков коментира как сега ГЕРБ са променили мнението си за преференциите след подкрепата за предложението на ДПС и премахването им: „Според мен признат грях не е грях в политиката и ето решението е: ще си върнем преференциите такива, каквито са били, и нещо, което е много важно и за което настоях пред Г-н Борисов и пред ръководството на ГЕРБ, тъй като аз не съм член на партията, да започне и то започна, процедура по избиране на нова избирателна комисия, тъй като иначе съществува риск, че едни избори, проведени с една избирателна комисия, чийто мандат е изтекъл, може да доведе до дело в Конституционния съд за касиране на изборите\". Относно това защо сега ГЕРБ се съгласяват за нова ЦИК, след като преди това се противопоставяха на искането на социалистите, Георги Марков каза: „Аз винаги съм твърдял между колегите, че трябва да се избере нова ЦИК, не просто защото така ми е хрумнало, а просто защото в закона е казано, че на 21-ви, ако не се лъжа, март мандатът на тази изтича. Аз не влизам в ролята на някакъв мъдрец, но в момента, в който тези промени станаха факт, бих камбаната, че ние трябва да дадем заден ход и просто трябва да ги коригираме тези неща заедно с всичко друго“. Марков коментира и внасянето на нови промени в изборното законодателство преди ветото на президента по предишните: \"Има политическо решение за това, че ще бъдат възстановени преференциите във вида, в който са били, това е политическо решение преди президентът да се е произнесъл. Как той ще се произнесе, дали ще наложи вето, дали няма, е негово право, както и наше право е дали ще приемем, дали няма. Това, че отделни народни представители са внесли някакъв законопроект, всеки народен представител - дали ще е Цветанов, дали Иванов, дали ще е Цветанка, има право на законодателна инициатива. Внесли са законопроект, предстои да бъде обсъждан, какво ще стане от този законопроект не мога да ви  кажа. Това, за което аз настоявам, това е да се преустанови вече дебатът за изборите, включително и за тази, изразът ще ми е много силен, дебилщина да гласуваме с машини./…/.И понеже сме тръгнали към Европа, ако го въведем, значи сме дебили, защото никъде, в нито една развита западна демокрация, в нито една централноевропейска страна, няма машинно гласуване, то е обидно за европейските и за българските граждани.“", "date": "2019.02.19", "title": "Георги Марков: Ако въведем машинното гласуване, значи сме дебили"}
{"url": "https://www.faktor.bg/bg/articles/ek-shte-predostavi-obshto-116-1-miliona-evro-za-12-golemi-ekologichni-i-klimatichni-proekti-v-balgariya-i-dr-chlenki", "text": "Европейската комисия ще предостави общо 116,1 милиона евро за дванадесет големи екологични и климатични проекта в България, Чехия, Естония, Унгария и Словения, както и в Австрия, Финландия, Гърция, Италия и Португалия, съобщава сайтът Emerging-europe.com. \"Програмата LIFE на ЕС за финансиране на проекти за опазване на околната среда и природата е идеален пример за това, че европейските фондове правят реални промени по места, подобрявайки качеството на живот на милиони европейски граждани\", заяви европейският комисар по околната среда, морското дело и рибарството Кармену Вела. \"Новата инвестиция ще помогне на държавите - членки да получат ресурси, за да отговорят на опасенията на гражданите относно качеството на въздуха и водата и да спрат загубата на биологично разнообразие\", допълни тя. Проектът по програмата LIFE обхваща три области: качество на въздуха, природата и водата. Първата от тези области е свързана с основно опасение на гражданите на ЕС. Това опасение е отразено в значителната финансова подкрепа, която ще бъде предоставена на градове в България и в Унгария за справяне със замърсяването на въздуха посредством действия като замяна на замърсяващи системи за отопление на домакинствата, или развитие на устойчив обществен транспорт и инфраструктура за велосипеди и електрически превозни средства. Следват интегрирани проекти в Чешката република, Унгария, Португалия и Словения, които да спомогнат за опазването на природата на Европа, за подпомагане на ефективното прилагане на политиката за биоразнообразие и за подобряване на управлението на мрежата от защитени територии на ЕС, известна като \"Натура 2000\". Не на последно място, финансирането по програмата LIFE ще помогне на Австрия и Естония да комбинират ефективно управление на речните басейни с управление на риска от наводнения и опазване на природата, така че техните водни басейни да могат да поддържат биоразнообразието. Според Emerging-europe.com Словения ще получи най-много средства по тази европейска програма - 44,3 млн. евро плюс още 27,3 млн. евро за проекти, насочени към намаляване на емисиите на парникови газове. В действителност се счита, че Словения има едно от най-високите нива на биоразнообразие в ЕС, като 38% от страната е включена в мрежата от защитени зони \"Натура 2000\", което обуславя и представянето на най-големи по размер средства по програмата LIFE.", "date": "2019.02.19", "title": "ЕК ще предостави общо 116,1 милиона евро за 12 големи екологични и климатични проекта в България и др. членки"}
{"url": "https://www.faktor.bg/bg/articles/sns-naredi-postoyanen-arest-za-advokat-i-dvama-kurieri-na-tsvetan-vasilev", "text": "Постоянен арест за един адвокат и двама куриери на Цветан Василев, наложи състав на Специализирания наказателен съд (СНС). Тримата задържани – Мартин Апостолов, Георги Запрянов и Здравко Босаков са обвинени за пране на пари през 2013 г. Според Специализираната прокуратура парите са източвани през \"фирми-бушони\" от КТБ. Обвиненията срещу тримата са по делото, което държавното обвинение води срещу съпругата на Цветан Василев – Антоанета. Решението не е окончателно , пише \"Правен свят\" . Един от арестуваните – Мартин Апостолов е адвокат, считан за изключително близък до Василев, което се потвърждава и от участието му в ръководството на една от ключовите фирми на фалиралия банкер – ТЦ ИМЕ, която е имала ключова роля около източването на КТБ.    Другите двама арестувани – Георги Запрянов и Здравко Босаков са били също сред най-близкия кръг около Василев преди рухването на банката. Макар да са се грижили предимно за осигуряване на логистиката на бившия банкер, двамата имат участия в търговски дружества, които също са получавали необезпечени кредити от фалиралия трезор.   След бягството на Василев от България, имената на двамата се появяват в различни публикации, според които, Запрянов и Босаков са имали грижата ежемесечно да транспортират големи суми пари до Белград. Тези финансови средства са нужни за осигуряването на луксозния начин на живот на Василев и семейството му в Сърбия, както и за плащането на скъпата му частна охрана в сръбската столица.   В последните години двамата бивши шофьори на Василев, които са имали ролята и на негови персонални икономи, са били ключов фактор и в трансфера на парични потоци, идващи от близки до Цветан Василев лица, с които са покривани разходите по издръжката на мрежата от поръчкови медии, \"журналисти\", анализатори и интернет тролове, ангажирани с опазване на интересите на фараона у нас.", "date": "2019.02.19", "title": "СНС нареди постоянен арест за адвокат и двама куриери на Цветан Василев"}
{"url": "https://www.faktor.bg/bg/articles/ratko-mladich-idva-posledniyat-mi-mig", "text": "Идва моят последен миг на този свят, каза Ратко Младич пред Международния съд за военни престъпления в Хага. Командирът на сръбските паравоенни формирования от войната в Босна и Херцеговина (1995-1995 г.) пред служители на ООН заяви, че здравословното му състояние се влошава. \"Въпреки медицинските експертизи, в които пише, че здравето ми е задоволително, състоянието ми става все по-тежко и по-тежко. Всяко едно движение ме затруднява. Дори излизането  навън става все по-тежко за мен\", каза той, цитиран от белградското радио Б92. Младич поиска също да посети гробовете на свои близки. \"Желая да се простя с майка и дъщеря ми Ана (сложила край на живота си през 1994 г. в Белград), преди да се видим там горе\", заяви бившият военен.", "date": "2019.02.19", "title": "Ратко Младич: Идва последният ми миг"}
{"url": "https://www.faktor.bg/bg/articles/nfsb-otiva-samostoyatelno-na-evrovota-valeri-simeonov-vodi-listata", "text": "НФСБ ще се яви самостоятелно на предстоящите европейски избори. Водач на листата ще бъде председателят на партията Валери Симеонов. Това обяви на пресконференция зам.-председателят на НФСБ Борис Ячев В последните месеци бяха водени разговори в двустранен формат – с ВМРО, поради това, че на няколко поредни коалиционни съвети липсваше представител на партия \"Атака\". Бяха коментирани доста възможности, включително и явяване в двустранен формат ВМРО - НФСБ. За съжаление, от няколко седмици тези разговори станаха безрезултатни. Останалите партии предприеха действия по-скоро за самостоятелно явяване – номинациите за водач на листа на Ангел Джамбазки от знайни и незнайни структури, желанието и действията на \"Атака\" да се формира някакъв друг тип коалиция – консервативен или някакъв друг блок. Ние уважаваме тези действия на коалиционните ни партньори, но щом те сочат за самостоятелно явяване, естествено е и ние да предприемем действия към самостоятелно явяване. В името на коалиционното партньорство ние до този момент не сме провеждали срещи с други политически формации, заяви Ячев. Борис Ячев уточни, че Валери Симеонов не е присъствал на днешното заседание на Съвета на управляващата коалиция поради ангажименти. Аз като зам.-председател на НФСБ бяха упълномощен да присъствам и да взема отношение по всички въпроси, които се разискват. Това не е прецедент, правят го и други партии от коалицията, каза Ячев. Най-вероятно ще подкрепим новата идея за състава на Централната избирателна комисия, аз лично обаче не виждам как това може да стане лесно технологично до европейските избори. Чисто егоистично, ние бихме имали полза да има нов състав на ЦИК, тъй като бихме имали представител там, а в момента нямаме, заяви Борис Ячев. Не смятам, че отделното явяване на евроизборите ще създаде трусове в управлението, тъй като трите партии имаме отделни ангажименти с ГЕРБ. А и днес на коалиционния съвет чухме от Красимир Каракачанов и Волен Сидеров, че отделното явяване няма да създаде трусове, каза още зам.-председателят на НФСБ.", "date": "2019.02.19", "title": "След неуспешни преговори НФСБ отива самостоятелно на избори"}
{"url": "https://www.faktor.bg/bg/articles/i-yaponiya-prizna-huan-guaydo-i-go-priznava-za-vremenen-prezident-na-venetsuela", "text": "Японското правителство изрази подкрепа за опозиционните сили на Венецуела начело с Хуан Гуайдо и го признава за временен президент на страната, заяви във вторник японският външен министър Таро Коно, цитиран от ТАСС. Освен това първият дипломат на Токио изрази загрижеността си, че до сега във Венецуела не са проведени нови президентски избори, независимо от активните призиви за това от редица стран", "date": "2019.02.19", "title": "И Япония призна Хуан Гуайдо за временен президент на Венецуела"}
{"url": "https://www.faktor.bg/bg/articles/borisov-podnese-tsvetya-pred-pametnika-na-vasil-levski-v-sofiya", "text": "Министър-председателят Бойко Борисов поднесе цветя пред паметника на Васил Левски в столицата по повод 146 години от смъртта на Апостола на свободата. Това съобщиха от правителствената информационна служба.  Премиерът Борисов отдаде почит към делото и паметта на великия български революционер. Цветя поднесоха и вицепремиерът  Красимир Каракачанов и лидерът на \"Атака\" Волен Сидеров.", "date": "2019.02.19", "title": "Борисов поднесе цветя пред паметника на Васил Левски в София"}
{"url": "https://www.faktor.bg/bg/articles/novini/balgariya/upravitelka-na-bankov-klon-izteglila-400-000-leva-ot-smetki-na-klienti", "text": "Управителка на клон на банка в Нова Загора е задържана заради това, че е теглила пари от сметките на клиенти без тяхното знание.  Престъплението е извършвано в продължение на много време. По информация на \"Хоризонт\" на БНР отклонената сума е около 400 000 лева. Случаят се разследва от полицията в Сливен. ", "date": "2019.02.19", "title": "Управителка на банков клон изтеглила 400 000 лева от сметки на клиенти"}
{"url": "https://www.faktor.bg/bg/articles/kiril-dobrev-trabi-che-bsp-postignala-uspeh-za-grazhdanite-ama-nyama-da-se-varne-v-parlamenta", "text": "Заместник-председателят на БСП Кирил Добрев вече започна да тръби за \"успехи на партията\".  А те били успехи на гражданското общество, БСП била изразител на неговите идеи. Изявление, което граничи с абсурда, разбира се.  Постигнатите успехи в Избирателния кодекс (ИК) са победа на гражданското общество, но това не е достатъчно, за да се върне БСП в парламента. Това заяви в интервю за предаването ни \"12+3\" на БНР -  Кирил Добрев, както уточни, че „напускането на парламента е парламентарен подход - това е крайна мярка“, тъй като „ножът е опрял до кокала“. „Приемам постигнатите успехи в Избирателния кодекс като частична победа и това не е победа на БСП, а победа на тези милион и половина граждани, които изразиха правото си на преференциален вот на последните избори. Това е победа на гражданското общество и смятам, че те го заслужават, а БСП беше просто изразител на техните идеи“.  „Остават две ключови неща, които трябва да бъдат свършени, за да се върне БСП в парламента“, добави Добрев: „Това е правото на всеки политически субект да обжалва решенията в съда - правото на всяка партия да търси правата си в съда, което е отнето. Възможността  2/3 от състава на Избирателната комисия да взима решение, защото знаете как се взимат решения и как се попълват протоколи. И трето - машинното гласуване“, подчерта заместник-председателят на БСП, както и уточни че експерти са направили изчисление, че „ако бъдат осигурени 4 172 машини, 3 милиона и половина граждани ще могат да упражнят правото си на глас в тези машини, ако те бъдат поставени в големите секции“.  „Убеден съм, че при едни честни избори този модел на управление ще приключи“, подчерта още Кирил Добрев.", "date": "2019.02.19", "title": "Кирил Добрев тръби, че БСП постигнала победа за гражданите, ама няма да се върне в парламента"}
{"url": "https://www.faktor.bg/bg/articles/tsvetanov-shte-prodalzha-da-vodya-razgovori-i-s-dps-i-s-bsp", "text": "\"Аз също искам да се присъединя към казаното от колегите. Имаме да изпълняваме програмата и се справяме успешно\", заяви на специалния брифинг лидерът на парламентарната група на ГЕРБ Цветан Цветанов след коалиционен съвет при премиера Бойко Борисов, който продължи точно час. Той напомни, че заради добрата събираемост от следващата година ще има нова възможност за увеличаване на доходите с 10%. „Всичко това показва, че управленската програма се изпълнява“, добави Цветанов. Относно кворума в парламента, председателят на ПГ на ГЕРБ заяви, че заради отсъствието на БСП, ще трябва да се ограничат други дейности на депутатите, като участие в комисии, сесии на ОССЕ и други. Във връзка с промените в Изборния кодекс, Цветан Цветанов заяви, че промените в изборното законодателство не се правят заради капризите на БСП, а водещи от обществения интерес. „Самата БСП по начина, по който прави политиката си, се дистанцира от реалния парламентаризъм. Не знам дали БСП ще участват въобще в следващи парламентарни избори, защото така няма как да се прави политика, няма как да се защитава обществото“, каза той. „Благодаря на колегите ми, че всички се отнасяме дисциплинирано към отговорностите, които имаме и изпълняваме управленската си промяна\", заяви Цветан Цветанов за партиите от Обединените патриоти. „Не е нормално омразата да носи политически дивиденти. Не ултимативно трябва да се защитават позиции, както прави БСП“, добави Цветанов.Управленската програма ще се изпълнява, коалицията е стабилна. Аз съм провел разговор и с ДПС, и с БСП, подчерта той. \"Това е част от политическата култура. Ще продължа да водя разговори и с ДПС, и с БСП\", подчерта Цветанов. БСП прехвърля вътрешните си проблеми върху държавата. Нинова иска нова ЦИК, защото тази е избрана от Мая Манолова, когато председател на БСП е Михаил Миков, а не Нинова. Мандатът на сегашната приключва на 31 март, всичко е в срок, обясни Цветанов. Вече направихме предложение за процедура за смяна на Централната избирателна комисия. Това каза пред журналисти в парламента зам.-председателят на ГЕРБ Цветан Цветанов, след заседание на лидерите на управляващата коалиция, предаде БТА. В средите на БСП обаче се говори, че Корнелия Нинова иска да отстрани от ЦИК членовете на нейната партия, които са там от предишното ръководство на социалистите, каза Цветанов. Вътрешните противоречия на БСП винаги излизат като национална тема, посочи Цветанов. Нинова принуди всички депутати на БСП да не участват в заседанията на парламента и ако някой реши да влезе в пленарна зала, ще бъде обвинен, че има договорки с управляващите и пак ние ще бъдем основните виновници за разкола в БСП. Това е стягане на дисциплината с един авторитарен начин на поведение, каза Цветанов. Хубаво е, че в ГЕРБ няма авторитарен лидер, какъвто е Корнелия Нинова, имаме демократичен лидер, защото, когато се чуят различни мнения, премиерът Борисов винаги е готов да направи отстъпка, каза още Цветанов. За нас не е проблем да номинираме в ЦИК тези, които са си вършили работата - проблемът е за БСП, защото те искат да махнат хората, които не са на Корнелия Нинова, каза Цветанов.", "date": "2019.02.19", "title": "Цветанов: Нинова иска свои членове в ЦИК, сегашните са избрани по времето на Миков"}
{"url": "https://www.faktor.bg/bg/articles/novini/balgariya/novi-sluchai-na-morbili-9-mesechno-bebe-i-19-godishnata-mu-bremenna-mayka", "text": "Продължават да се увеличават случаите на морбили у нас. По последни данни на здравното министерство заболелите вече са 27.  Три от тях са в Софийска област. Всички седем деца, постъпили в УМБАЛ „Света Анна”, са с придружаващи заболявания.Настанените за лечение вчера дете на две години, 10-месечно бебе и 19-годишната му майка, която е бременна – заразили са се в детското отделение на болницата в Разлог.  Те са без опасност за живота.  „Всички са от София, но по адресна регистрация са извън София – от Костенец. Състоянието им е задоволително – с остра вирусна инфекция, каквото представлява морбилито. Няма опасност за плода при това заболяване. Те ще останат 4-5 дни, докато премине острата фаза на заболяването и карантинния период. Няма информация да са влизали в контакт със здрави хора”, посочи д-р Атанас Мангъров, началник на детското отделение в Инфекциозна болница. Д-р. Мангъров допълни, че основната причина да се разболеят е, че пациентите са неимунизирани. „Това са хора, които непрекъснато са в движение. Регистрирани са на едно място, живеят на друго, на практика те нямат личен лекар, а ако имат не могат да ги контролират. Може да се очаква, че всички, които са били в контакт с тези 27 души и не са имунизирани, да се заразят”, каза още д-р Мангъров. Всички лекари на територията на страната следва да подходят с особено внимание към пациенти със съмнение за морбили, напомнят от ресорното министерство. Епидемиолозите призовават родителите при установен пропуск в имунизационния статус на детето си, сами да потърсят общопрактикуващия си лекар.", "date": "2019.02.19", "title": "Нови случаи на морбили - 9-месечно бебе и 19-годишната му бременна майка"}
{"url": "https://www.faktor.bg/bg/articles/novini/balgariya/dimitar-delchev-vremeto-za-obedinenie-na-desnitsata-izticha-fatalno", "text": "Около три месеца преди изборите за нов Европейски парламент, от Движение \"България на гражданите\" все още подкрепят широкото дясно обединение у нас, което да се яви съвместно на вота, което пък би им дало възможност за поне един избран евродепутат. Десните партии вече се обединиха, но в протест срещу поправките в изборните правила, по-специално срещу промяната на прага за преференциален вот. В студиото на \"България сутрин\"  Bulgaria ON AIR  председателят на Движение \"България на гражданите\" Димитър Делчев каза, че е доволен от обединението поне за протест, но по думите му от горчивия опит се знае, че за да има и политическо обединение трябва да има равнопоставеност между десните. \"Времето за обединение изтича фатално, затова съм доста песимистично настроен колко бързо ще успеем да се организираме да се явим заедно на тези избори, а трябва да се изчистят много важни въпроси\", заяви Делчев. Пред Bulgaria ON AIR той посочи още, че за избирателите ще е много по-важно да има дългосрочно обединение на десните политически сили. \"Въпросът не е да се борят срещу ГЕРБ, тук въпросът е да запазят поне малкото демократични елементи в изборите. Ние считаме, че наистина се прави опит да се направи убийство на демократичния елемент в изборите\", категоричен беше председателят на \"България на гражданите\". Димитър Делчев е категоричен, че трябва да има обединение в дясно, защото опитът показа, че ако са разделени нямат добър резултат.", "date": "2019.02.19", "title": "Димитър Делчев: Времето за обединение на десницата изтича фатално"}
{"url": "https://www.faktor.bg/bg/articles/novini/balgariya/otnovo-opasno-mrasen-vazduh-v-golemite-gradove-u-nas", "text": "Отново мръсен въздух у нас. Липсата на вятър стана причина за задържане на замърсители в ниските атмосферни слоеве.  Почти във всички по-големи градове станциите отчитат повишаване на концентрацията на фини прахови частици. Ученици с астма ще могат да отсъстват от занятия, когато въздухът е опасно мръсен Тази сутрин това е най-осезаемо в Русе, Горна Оряховица и Пловдив, където стойностите са 2 пъти над допустимите.", "date": "2019.02.19", "title": "Отново опасно мръсен въздух в големите градове у нас"}
{"url": "https://www.faktor.bg/bg/articles/novini/balgariya/pensionerka-dari-vsichkite-si-spestyavaniyata-za-pametnik-na-levski", "text": "Пенсионерка от Мездра дари спестяванията си за паметник на Апостола в Мездра и църква, свързана с историята на революционните комитети, която тъне в разруха. На  пет километра от Мездра, в село Долна Кремена, са останките на уникална  каменна средновековна църква.Тук през 1872 г. Васил Левски е основал един от тайните си революционни комитети. Нехайството на потомци и институции личи отвсякъде – и от разцепената на две фасада, и от рухналия покрив, през който се показват дървета, и от избелелите образи по стените. Оцелял през робство и войни, храмът е на път да изчезне в мирно време, поругаван и от търсачи на съкровища.Следите от иманярите личат от многобройните изкопи около храма, в търсене на съкровища са разрушили и зида зад храмовата икона на фасадата. Пенсионерка превърна мечтата на живота си в реалност, като дари спестяванията си от 10 хил. лв за паметник на Апостола.  „Това е целият ми съзнателен живот, за 42 години трудов стаж, бях си обещала, че всичко, което имам, го посвещавам за тая кауза. Имала, казват, дала, не е така, много хора имат, но не всеки би дал всичко”, сподели Пенка Георгиева, дарител. Най-голямото удовлетворение на Пенка е, че пред бюст-паметника на Апостола на свободата днес се покланят много деца. Сега Пенка си е поставила нова задача – да помогне за поставянето на паметна плоча в родното градче на писателя Николай Хайтов, посочил къде е гробът на Левски.", "date": "2019.02.19", "title": "Пенсионерка дари всичките си спестяванията за паметник на Левски"}
{"url": "https://www.faktor.bg/bg/articles/siderov-predi-koalitsionniya-savet-kvorum-shte-ima", "text": "Съветът на управляващата коалиция започна своето заседание, на което се очаква да се обсъжда осигуряването на кворума в НС, след като БСП реши да напусне пленарната зала. Лидерът на \"Атака\" Волен Сидеров заяви преди заседанието, че \"Атака\" няма проблем да присъства в зала. \"Като говорим за кворума, ние от „Атака“ можем да кажем ясно, че сме били коректни в това отношение. Кворумът по-скоро се пропуква, когато пътуват депутати, а те пътуват доста. Не знам,  от ГЕРБ също трябва да стегнат редиците, защото от наша страна няма да има проблем. Когато трябва да има кворум, даже спираме всякакви пътувания в чужбина и прочие\", заяви Сидеров. По думите на Сидеров коалицията ще остане стабилна, независимо дали трите патриотични организации ще се явят заедно на евроизборите. Според него трябва да има пълен управленски мандат. \"В крайна сметка трябва да кажат обаче! Всеки е свободен да избира коалицията, в която да влезе, но да кажат ясно какво ще бъде!\" Вчера след среща на Изпълнителната комисия на ГЕРБ за изборните промени премиерът и лидер на партията Бойко Борисов обяви, че ще покани на среща коалиционните партньори. Очаква се осигуряването на кворума в Народното събрание да бъде обсъдено заради обявеното от БСП решение да напуснат парламента. \"Защото ние, след като искаме да сме управляваща коалиция, просто всички трябва да ходят на работа. Тогава няма да ни е нужно да търсим друга подкрепа за кворум в парламента\", заяви Борисов в понеделник. Позицията на социалистите засега остава непроменена въпреки внесеното в парламента от управляващите искане за законови промени, с които се очаква връщането на досегашния режим за преференциалното гласуване и нов избор на ЦИК. БСП настоява да бъдат изпълнени и другите им искания за Изборния кодекс.", "date": "2019.02.19", "title": "Сидеров преди коалиционния съвет: Кворум ще има, коалицията остава стабилна"}
{"url": "https://www.faktor.bg/bg/articles/novini/balgariya/razchistiha-izhvarlenite-kray-gara-yana-opasni-toksichni-otpadatsi", "text": "Токсичните отпадъци, които бяха изхвърлени край гара Яна, вече са разчистени. 29 тона са премахнати и складирани на площадка, която е лицензирана. Пътят се охранява, но вече е със свободен достъп.  Една от най-вероятните версии е неуредени сметки между фирмата, която е съхранявала токсичните вещества, и фирмата собственик. Опасност за  населението в района няма, увери Красимир Димитров, директор на дирекция „Аварийна помощ и превенция” към Столична община. По думите му всички замервания показват, че няма отклонения от нормите. „Вчера ликвидирахме последствията от това изхвърляне на варели. Третирахме с хидратна вар местата, така че да няма въздействие върху почвата. Големи разливи не е имало, имало е малко разпръскване на вещества, които са събрани от фирмата”, заяви той.  Ще бъдат направени още замервания, РИОСВ постоянно следи района, увери Димитров.  Задържан и пуснат под гаранция още вчера беше собственикът на склада.", "date": "2019.02.19", "title": "Разчистиха изхвърлените край гара Яна опасни токсични отпадъци"}
{"url": "https://www.faktor.bg/bg/articles/bivsh-shef-na-ruskoto-razsledvane-napuska-us-administratsiyata", "text": "Заместник-главният прокурор и заместник-министър на правосъдието на САЩ Род Розенстайн, който наблюдаваше разследването за руска намеса в изборите през 2016 г., ще подаде оставка в средата на март, предаде БТА. Новината бе потвърдена пред Асошиейтед прес от неназован служител на правосъдното министерство. Очаква се Белият дом да назначи заместник на Розенстайн тази седмица. Новината е очаквана след утвърждаването на Уилям Бар за нов главен прокурор и правосъден министър на САЩ. Розенстайн се озова в центъра на няколко скандала около администрацията на президента Доналд Тръмп. Той бе отговорен за назначаването на специалния прокурор Робърт Мълър, който  разследва предполагаемата намеса на Русия в президентските избори в САЩ през 2016 г. Бившият изпълняващ длъжността директор на ФБР Андрю Маккейб каза, че Розенстайн е бил толкова разтревожен от решението на Тръмп да уволни директора на ФБР Джеймс Коми през май 2017 г., че е говорил за позоваване на 25-ата поправка в конституцията с цел отстраняване на президента. Като лансирал идеята да носи подслушвателно устройство и да запише Тръмп, докато си говорят за отстраняването му от администрацията. Розенстайн, който често става обект на гнева на Тръмп, отрече тези твърдения.", "date": "2019.02.19", "title": "Бивш шеф на „руското разследване“ напуска US администрацията"}
{"url": "https://www.faktor.bg/bg/articles/angela-merkel-raztrevozhena-sam-ot-rastyashtata-agresiya-na-sasht-po-otnoshenie-na-severen-potok-2", "text": "Германският канцлер Ангела Меркел е разтревожена от растящата агресия на САЩ по отношение на строителството на газопровода „Северен поток 2“, съобщи в понеделник американската агенция Bloomberg, като се позова на три различни източника, предава ТАСС, цитирана от \"Фокус\". Според източниците, в германското правителство са обезпокоени какви ще бъдат бъдещите мерки на администрацията на президента на САЩ Доналд Тръмп спрямо газовия проект, след като Берлин успя да пресече опитите на Вашингтон да настрои против него европейските съюзници. Както отбелязват източниците, в течение на последните десет дни, американските дипломати са се опитали да склонят високопоставени чиновници от Париж и Брюксел да втвърдят позициите си по отношение на проекта. Руската агенция припомня, че „Северен поток 2“ предполага строителството на газопровод с две разклонения с обща мощност 55 млрд. куб. м. газ годишно от бреговете на Русия през Балтийско море до Германия. Както се очаква, тръбопроводът ще бъде пуснат до края на 2019 година. На 13 февруари Съветът на ЕС и Европейският парламент предварително одобриха разширяването на Газовата директива на Европейския съюз на основата на значително доработен и смекчен проект за поправки, разработен от Германия и Франция. На 18 февруари в хода на Мюнхенската конференция по сигурността, вицепрезидентът на САЩ Майк Пенс подчерта колко е твърда позицията на САЩ спрямо газопровода и призова ЕС да последва техния пример. По-рано Вашингтон нееднократно критикува проекта, а посланикът на САЩ в Германия Ричард Гренел даже предупреди писмено германските фирми за възможно въвеждане на ограничителни мерки срещу тях заради подкрепата за строителството на „Северен поток 2“.", "date": "2019.02.19", "title": "Ангела Меркел: Разтревожена съм от растящата агресия на САЩ по отношение на  „Северен поток 2“"}
{"url": "https://www.faktor.bg/bg/articles/karakachanov-sled-koalitsionniya-savet-zatyagame-distsiplinata-nyama-da-razchitame-na-bsp", "text": "Премиерът Бойко Борисов събра на Коалиционен съвет в Министерски съвет ГЕРБ и „Обединени патриоти“, за да обсъдят кворума в Народното събрание. След края на съвета брифинг дадоха Цветан Цветанов, председател на ПГ на ГЕРБ, Волен Сидеров, лидер на „Атака“ и вицепремиерът и министър на отбраната Красимир Каракачанов. \"Парламентаризмът няма алтернатива. Да отсъстваш от парламента, не е добре. Ще покажем, че сме управляващата коалиция, която ще изпълни мандата, независимо от изборната година, в която влязохме. Имаме много неща да вършим по отношение на доходите, на пенсиите\", заяви Сидеров. „С кворума няма да има проблем, с присъствието в залата няма да има проблем. Напротив, предвиждаме по-бързо внасяне на някои законопроекти“, добави Волен Сидеров. Каракачанов от своя страна заяви, че действително коалиционният съвет не се е събирал няколко седмици. \"Затягаме дисциплината. Няма да разчитаме на БСП, който си играят на иде ми – дойде ми като БСП. Българският народ е изпратил всички в парламента, за да работят\", заяви вицепремиерът. На брифинга Красимир Каракачанов съобщи, че изразява и мнението на ВМРО, което гласи, че трите партии трябва да се явят заедно на евроизбори. Ако това не се случи обаче, отношението им и позицията им кум управлението няма да се промени, обясни той. Министърът коментира и концепцията му за ромите. „Очаквам от ресорните – образование, социална политика, вътрешни работи конкретни предложения по тезите в концепцията. След което всичко ще бъде обобщено“, коментира Красимир Каракачанов.", "date": "2019.02.19", "title": "Каракачанов след коалиционния съвет: Затягаме  дисциплината, няма да разчитаме на БСП"}
{"url": "https://www.faktor.bg/bg/articles/mihail-konstantinov-popravkite-v-ik-byaha-glupost-mashinnoto-glasuvane-sashto-e-glupost", "text": "Премиерът Борисов нареди \"ремонт\" на новите изборни правила. Той събра Изпълнителната комисия на ГЕРБ и обясни, че ако президентът не наложи вето, спорните правила трябва да бъдат преработени. Това може да успокои партньорите от ВМРО, но няма да върне БСП в парламента, докато не бъде въведено машинното гласуване още на изборите за Европейски парламент в края на месец май. \"Поправките в Изборния кодекс бяха глупост. От такива имаше нужда, но не в този им вид. Трябваше да бъде взето решение какво ще се прави с ЦИК, тъй като да се сменя тя преди изборите е нелепо\", отбеляза в студиото на \"България сутрин\" политическият анализатор проф. Михаил Константинов. По думите му е можело просто да бъде направена поправка в закона.   \"Машинното гласуване също е глупост. Никъде в Европа няма такова. Белгия е единствената държава, в която има подобие на такова\", отсече още Константинов. Пред Bulgaria ON AIR той допълни, че почти никъде няма и интернет гласуване. Събитията, настъпили през последните три години, сринали електронното гласуване в двете му форми - машинно и дистанционно. Вчера парламентарната група на ГЕРБ внесе в деловодството на Народното събрание изменение на Изборния кодекс, с което се възстановяват преференциите в бюлетините. Според премиера Борисов от БСП съумяват с една лъжа, че преференцията отпада, да манипулират общественото мнение. Според министър-председателя тази Централна избирателна комисия и изборен закон били на БСП и било \"нахално\" сега да изопачават нещата.  Опозицията от своя страна няма да се върне в парламента, защото не били изпълнени всички условия, които са поставили на управляващите. Те настояват за въвеждане на машинно гласуване във всички секции в страната. От левицата вече са изпратили сигнал до Венецианската комисия за направените промени в изборното законодателство у нас. По същата тема организират и среща с европейските посланици следващата седмица.", "date": "2019.02.19", "title": "Михаил Константинов: Поправките в Изборния кодекс  бяха глупост, машинното гласуване също е глупост"}
{"url": "https://www.faktor.bg/bg/articles/novini/svyat/16-amerikanski-shtata-vnesoha-sadeben-isk-sreshtu-obyavenoto-izvanredno-polozhenie-ot-tramp", "text": "Коалиция от 16 американски щата начело с Калифорния внесе съдебен иск срещу обявяването на национално извънредно положение от президента Доналд Тръмп с цел набавяне на средства за изграждане на стена по границата с Мексико, предаде БТА, цитирайки АП и Ройтерс. Вчера главният прокурор на Калифорния Хавиер Бесера обвини администрацията, че нарушава конституцията на САЩ. \"Президентът Тръмп се отнася към върховенството на закона с пълно презрение\", отбеляза Бесера. Той обяви, че \"днес, в Деня на президентите в САЩ, ние завеждаме дело срещу президента Тръмп, за да блокираме злоупотребата с президентските правомощия от негова страна\". Съдебният иск бе внесен в Окръжния съд на Северна Калифорния. Главните прокурори на още 15 американски щата се присъединиха към жалбата - Вирджиния, Делауер, Илинойс, Колорадо, Кънектикът, Мейн, Мериленд, Мичиган, Минесота, Невада, Ню Джърси, Ню Мексико, Ню Йорк, Орегон и Хавай. Президентът на САЩ обяви национално извънредно положение, за да заобиколи Конгреса и да си набави средства за построяване на обещаната от него стена по границата с Мексико с цел спиране на нелегалната имиграция. По-рано законодателният орган прие компромисен бюджет, за да избегне ново блокиране на федералната администрация. Конгресът отпусна близо 1,4 милиарда долара за погранична стена, а извънредното положение ще позволи на Тръмп да си набави още 6,7 милиарда долара.", "date": "2019.02.19", "title": "16 американски щата внесоха съдебен иск срещу обявеното извънредно положение от Тръмп"}
{"url": "https://www.faktor.bg/bg/articles/gerb-i-obedineni-patrioti-shte-obsadyat-kvoruma-v-narodnoto-sabranie", "text": "Очаква се коалиционните партньори ГЕРБ и „Обединени патриоти“ да обсъдят днес кворума в Народното събрание. Вчера след среща на Изпълнителната комисия на ГЕРБ за изборните промени премиерът и лидер на партията Бойко Борисов обяви, че е поканил на среща коалиционните партньори от „Обединени патриоти“. Очаква се една от обсъжданите теми да бъде осигуряването на кворума в Народното събрание след обявеното от БСП решение да напуснат парламента.", "date": "2019.02.19", "title": "ГЕРБ и „Обединени патриоти“  ще обсъдят кворума в Народното събрание"}
{"url": "https://www.faktor.bg/bg/articles/novini/svyat/siriyskite-demokratichni-sili-iskat-mezhdunaroden-tribunal-da-sadi-zadarzhani-dzhihadisti", "text": "В Сирия доминираната от кюрдите коалиция Сирийски демократични сили призова за създаване на международен трибунал, който да съди задържаните от тях чуждестранни джихадисти.  По-рано американският президент Доналд Тръмп предупреди, че джихадистите ще бъдат освободени, ако Европа не ги приеме обратно.  Кюрдски представител заяви, че в импровизирани затвори са задържани около 800 чуждестранни бойци. Близо 700 съпруги и 1500 деца на джихадисти са в лагери за разселени хора.", "date": "2019.02.19", "title": "Сирийските демократични сили искат международен трибунал да съди задържани джихадисти"}
{"url": "https://www.faktor.bg/bg/articles/kitay-ucheni-razrabotvat-orbitalna-elektrotsentrala-koyato-shte-sabira-slancheva-energiya-direktno-v-kosmosa", "text": "Китайски учени разработват орбитална електроцентрала, която ще събира слънчева енергия директно в Космоса и ще я предава на Земята с помощта на лазер. Според китайските медии, в град Чунцин вече е започнало изграждането на експериментална база, която трябва да приема лазерните лъчи. Първата, пробна електроцентрала, е планирана да бъде пусната в стратосферата през следващите няколко години, между 2021 и 2025 година. Проектът се ръководи от Академията за космически технологии на страната, която миналия месец успешно приземи на Луната апарата Чанъе-4 и планира да пусне своя собствена космическа станция до 2022 година. Бюджетът на китайската космическа програма за тази година е 8 млрд. долара – повече за покоряване и изследване на Космоса харчат само САЩ (за сравнение бюджетът на „Роскосмос“ е с 6 пъти по-малък). Първи за разработката на космическата електроцентрала съобщи китайският всекидневник \"Наука и технологии\", разкривайки в някои детайли от проекта. Според публикацията устройството трябва да се завърта на височина от около 36 000 километра в геостационарна орбита - тоест синхронно с въртенето на Земята, сякаш зависвайки над една точка.За разлика от наземните слънчеви панели, космическата станция ще произвежда енергия денонощно - независимо от времето, смяната на сезоните или времевите часове - и около шест пъти по-ефективно.Вестникът цитира един от разработчиците на проекта, служител на Академията за космически технологии Пан Чжихао, който обещава, че новата технология ще се превърне в \"неизчерпаем източник на чиста енергия за цялото човечество\". Въпреки това, все още има няколко трудни технически проблема за решаване. Например, прогнозната маса на космическата електроцентрала е около 1 000 тона, което е два и половина пъти повече от Международната космическа станция. Стартирането на такава гигантска конструкция от Земята ще изисква огромни усилия, така че една от възможностите, които китайските учени обмислят, е да построят станцията директно в Космоса, използвайки интелигентни роботи и технология за 3D принтер. Не е окончателно решен и основния въпрос: как точно да се доставя събраната електроенергия от орбитата на Земята. Теоретично, тя може да бъде преобразувана в лазерен лъч или микровълнов поток, който може да бъде получен от Земята - но първо трябва да проучи какъв ефект ще има толкова мощно излъчване върху атмосферата и околната среда като цяло. Китайската разработка всъщност не е уникална. Миналата година екип от учени от Калифорнийския технологически институт успя да създаде прототип на подобно устройство - светлинни панели, способни да улавят слънчевата енергия в Открития Космос и да я предават на Земята. Изследвания в тази посока се провеждат и в Европа, Индия и Япония. Въпреки това, тази идея има ожесточени критици - включително Илон Мъск, който през 2012 г. силно се противопостави на подобна технология, изтъквайки крайната ѝ неефективност. \"Ще се наложи да се превърнат фотоните в електрони, след това обратно във фотони и след това обратно в електрони. Каква ефективност може да има тук? Тази идея трябва да бъде убита в зародиш!\" - цитира тогава Мъск изданието \"Популяр механикс\".", "date": "2019.02.19", "title": "Китай разработва орбитална електроцентрала, която ще събира слънчева енергия в Космоса"}
{"url": "https://www.faktor.bg/bg/articles/novini/balgariya/v-goranov-otteglihme-promenite-v-izborniya-kodeks-zaradi-useshtaneto-che-se-otdalechihme-ot-horata", "text": "\"Промените в Изборния кодекс са заради усещането, че се отдалечихме от хората. Няма връзка с кворума, а просто разбрахме, че без да имаме особена полза от това създаваме впечатлението, че променяме изборните правила в своя полза\", заяви пред бТВ министърът на финансите Владислав Горанов. \"Има много аргументи по отношение на преференциите и за нискиа, и за високия праг. Със сигурност при дебатите и при гласуването сме търсили позициите на всички партии. Ние отдавна знаем тази позиция на ДПС, докато ГЕРБ няма проблем с преференциалното гласуване, защото той мотивира и избирателите\", коментира той. По думите му, ГЕРБ са се съобразили не с ДПС а с аргументите, че при преференциалното гласуване има корпоративен и платен вот. \"При нисък праг на преференцията някои хора биха се опитали в всички сили и средства да пренаредят листите\", каза още Горанов. \"Ако се вдигне прагът тогава нечии бащи доста трудно ще се \"бръкнат\", за да ги направят депутати\", заяви Горанов, но отказа да коментира конкретни примери. Горанов директно укори водещия, че използва \"опорните точки\" на БСП. \"Внушението, че се съобразяваме само с ДПС е невярно. Ние сме се съобразили с предложения и на други партии, дори на БСП за втория протокол, макар че те не го разбраха. Трябва ли сега да кажа, че те разиграват сценки\", каза още той. \"Правителството няма никаква технологична необходимост да използва повече гласове отколкото имаме сега в парламента. Не се е налагало и да \"търгуваме\" каквото и да било. Това не е правителството на Станишев, което беше пряк резултат от коалицията с ДПС\", коментира министърът.", "date": "2019.02.19", "title": "В. Горанов: Оттеглихме промените в Изборния кодекс заради усещането, че се отдалечихме от хората"}
{"url": "https://www.faktor.bg/bg/articles/novini/balgariya/tomislav-donchev", "text": "Корупцията в България е факт. Тя не е само усещане. Тя съществува както в частния, така и в публичния сектор. Това каза вицепремиерът Томислав Дончев в \"Здравей, България\" на Нова телевизия. Според него проблемът с корупцията не може да се реши само от държавата, а трябва да има разбиране от цялото общество, че не трябва да участва в корупционни практики. „Има някой, който взема, но има и някой, който дава“, каза Дончев. „Много от хората, които се гневят справедливо на корупцията, вероятно имат познати или самите те са участвали в малка корупционна схема“, даде пример той. Относно драмата с преференциалния вотт, Дончев обясни, че решението да се вдигне прага за преференциите е било грешка и не е било аргументирано достатъчно добре. „Запазването на ниския праг на преференциите е по-добре аргументирано“, каза Дончев, който коментира вчерашното решение на премиера Бойко Борисов да нареди на своите депутати да се отметнат от решението си, взето три дни по-рано, и да върнат стария закон, в който прагът за преференциите бе по-нисък. Дончев повтори неколкократно, че тази смяна на решението, което бе твърдо подкрепяно от депутатите на ГЕРБ дълго време, е заради „лошия сигнал, който се отправя към избирателите“. Според Дончев това е основният аргумент, а не решението на БСП да напусне парламента или притеснението, че без ДПС парламентът няма да оцелее. „В последно време осигуряването на кворума е нелека задача. Заради това вероятно се правят нелеки компромиси. Разбира се, тези компромиси трябва да имат граница“, смята Дончев.", "date": "2019.02.19", "title": "Томислав Дончев: Отменихме решението си за преференциите заради избирателите, не заради БСП"}
{"url": "https://www.faktor.bg/bg/articles/novini/balgariya/e-gebrev-ima-ataka-sreshtu-balgarskata-orazheyna-industriya", "text": "\"Отравянето стана на 27 април през 2015 година. Правейки анализ на този период, връщайки се назад се налага един изключително жесток извод. Всичко, което се случи тогава е следствие на една изключително добре обмислена, планирана атака за физическо, икономическо и юридическо унищожаване\", заяви пред бТВ бизнесменът Емилиян Гебрев. По думите му, той не е получавал преди това някакви преки заплахи или знаци, че ще се случи и свързва отравянето с желанието му да придолие \"Дунарит\". Той разказа, че е припаднал в болницата, а 24 часа след отравянето е почувствал проблеми. Преди да се почувства зле той се видял с хора, с които се познава десетилетия и, с които продължава да подвържа контакти. Гебрев нарече \"несериозни\" изказванията за руколата и кафето, защото никога през живота си не е ял рукола, а кафе не пиел по здравословни причини. \"Ние тримата със сина ми и моя колега сме били на различни места, когато сме били отровени\", заяви той и отново повтори, че става дума за планирана акция за унищожаването му и на фирмата му. \"През този период се появи една странна фирма и може би разковничето за всичко, което се случи е скрито там. Фирмата се казва \"Виафот\" и може би там се крие причината за физическото ми отстраняване\", твърди Гебрев. По думите му, срещу него се води целенасочена юридическа и икономическа война, с цел да бъде ограбен. \"От всичко, което научих за случая \"Скрипал\" и симптомите ми, както и от заключението от лабораторията смятам, че става дума за нещо такова\", каза Гебрев.  \"Ако разследващите се занимаят малко по-задълбочено, ще открият и други събития по време на посещенията на руския агент\", добави той, но не пожела да конкретизира. Според него, хипотезата, че се води атака срещу българската оръжейна индустрия е вярна.", "date": "2019.02.19", "title": "Е. Гебрев: Има атака срещу българската оръжейна индустрия"}
{"url": "https://www.faktor.bg/bg/articles/tramp-venetsuelskite-voenni-ne-tryabva-da-izpalnyavat-zapovedite-na-maduro", "text": "Президентът на САЩ Доналд Тръмп предложи на венецуелските военнослужещи да подкрепят опозицията в страната и конкретно, да пропуснат хуманитарния конвой и да бъдат амнистирани, или да „загубят всичко“. Той направи това изявление в Международния университет на щата Флорида в Маями. „Считаме, че венецуелските въоръжени сили и тяхното командване играят решаваща роля в този процес (мирния преход към демокрация в страната). Ако изберете този път, ще имате възможност да помогнете за създаването на сигурно и благополучно бъдеще на целия народ на Венецуела. Можете да изберете и втори път, да продължите да подкрепяте (действащия президент на страната Николас) Мадуро“, заяви президентът пред венецуелската диаспора в САЩ. Във втория случай, продължи той, венецуелците „няма да намерят убежище, нито лек изход и никакъв път назад“.  „Вие ще загубите всичко“, заяви Тръмп. Той призова военнослужещите на републиката да се възползват от предложението на лидера на венецуелската опозиция Хуан Гуайдо да получат амнистия, за да „изживеят своя живот в мир и със своите семейства“. „Гуайдо, както и ние, не се стремим към възмездие. Но вие не трябва да изпълнявате заповедите на Мадуро, да блокирате хуманитарната помощ, да заплашвате и да използвате всякаква форма на насилие срещу мирните демонстранти, лидерите на опозицията, членовете на Националното събрание (опозиционният еднопалатен парламент на страната), президента Гуайдо“, отбеляза Тръмп по време на мероприятието, което премина под формата на традиционно негово изказване пред свои привърженици, както отбелязва ТАСС. По-рано Белят Дом подчерта, че Съединените щати „знаят“, в кои страни „военнослужещите и техните семейства крият своите пари“.", "date": "2019.02.19", "title": "Тръмп: Венецуелските военни не трябва да изпълняват заповедите на Мадуро"}
{"url": "https://www.faktor.bg/bg/articles/novini/balgariya/danail-kirilov-otteglihme-izbornite-promeni-zaradi-stabilnostta", "text": "\"ГЕРБ оттегли промените в прага за преференциите в Изборния кодекс заради стабилността на държавата\", заяви пред БНТ председателят на правната комисия в Народното събрание Данаил Кирилов. \"Ние сме народна партия. Съобразяваме се с тренда, с обществените настроения, без значение от каква част от обществото идват. Напълно основано смятам, че изпълнителната комисия на ГЕРБ взе такова решение\", каза Кирилов. Той подчерта, че не бива да остава усещането, че се отнемат вече придобити права. Според председателя на правната комисия справедливостта изисква прагът на преференциите да бъде справедливо разпределен, за \"да покрие мандата за съответната позиция, но този дебат вече не е актуален\". Кирилов посочи, че приетите по-високи прагове съответстват на подхода, възприет и в други страни, в които има преференциално гласуване. \"Вие знаете, че преференцията е много хибридно решение в изборния процес. То не е мажоритарен вот. Ние защитаваме абсолютния мажоритарен вот и в интерес на истината вчера обсъждахме да възобновим законодателната инициатива за законопроекта, който беше отхвърлен в началото на този парламент. Нов проект за промени в Избирателния кодекс е внесен вчера в деловодството на парламента, като работата по него ще започне от самото начало. Той ще бъде разглеждан в парламентарните комисии и след това в пленарната зала на две четения, след което ще бъде представен на президента за решение. В този проект се предлага връщане към сега съществуващите правила за преференцията\", съобщи той.", "date": "2019.02.19", "title": "Данаил Кирилов: Оттеглихме изборните промени заради стабилността"}
{"url": "https://www.faktor.bg/bg/articles/maduro-rusiya-ni-izprashta-300-tona-lekarstva", "text": "Президентът на Венецуела Николас Мадуро обяви, че Русия изпраща 300 тона лекарства в страната, пише в днешния си брой вестник „Известия“.  Той е изтъкнал, че тази помощ на Русия ще бъде доставена по законни пътища, тъй като Каракас е заплатил за нея. По време на протестна акция на опозицията на 23 януари председателят на парламента Хуан Гуайдо се самообяви за временен президент на страната. Той получи подкрепата на САЩ. В отговор Мадуро скъса дипломатическите отношения с Вашингтон, обвини Белия дом в опит за държавен преврат.  Подкрепа за Мадуро заявиха Русия, Мексико, Боливия, Куба и Китай. Москва заяви, че случващото се във Венецуела е опит за квазипреврат при участие на чужди държави. На 12 февруари външният министър на РФ Сергей Лавров предупреди САЩ да не се намесват във вътрешните работи на Венецуела и да се въздържат от силови действия.", "date": "2019.02.19", "title": "Мадуро: Русия ни изпраща 300 тона лекарства"}
{"url": "https://www.faktor.bg/bg/articles/novini/balgariya/shte-e-predimno-slanchevo-dnes", "text": "Ще е предимно слънчево днес, на места, главно в Северна България и по Черноморието, с временни увеличения на облачността. В сутрешните часове на места там и видимостта ще е намалена. В източните райони ще духа слаб вятър от югоизток.  Минималните температури ще са между минус 3 и 2 градуса; максималните - предимно между 11 и 16 градуса, малко по-ниски по Черноморието. Температурата на морската вода е 6-7 градуса. Вълнението на морето ще е 1-2 бала. Максималната температура на височина 1200 метра ще е около 7, на 2000 метра - около 1 градуса.", "date": "2019.02.19", "title": "Ще е предимно слънчево днес"}
{"url": "https://www.faktor.bg/bg/articles/novini/svyat/chetirima-dushi-sred-koito-detsa-byaha-otkriti-zastrelyani-v-sasht", "text": "Четирима души, сред които деца, бяха открити застреляни в САЩ, предаде Асошиейтед прес, като се позова на местните власти. Неназован човек се натъкнал на труповете в имот близо до Сидър Спрингс, в западната част на северния щат Мичиган, и се обадил на телефон 911, съобщи шерифът на окръг Кент Мишел Ладжой-Йънг. Тя не уточни колко от жертвите са деца. Властите не смятат, че има активен стрелец на свобода, допълни Ладжой-Йънг, без да даде подробности.", "date": "2019.02.19", "title": "Четирима души, сред които деца, бяха открити застреляни в САЩ"}
{"url": "https://www.faktor.bg/bg/articles/yunker-velikobritaniya-mozhe-da-ostane-v-v-es-i-sled-evropeyskite-izbori", "text": ". Председателят на Европейската комисия Жан-Клод Юнкер не изключва продължаване на членството на Великобритания в Европейския съюз и след Европейските избори през месец май, пише европейската редакция на Politico. „Според мен това ще бъде ирония на историята, но не мога да го изключа“, заяви Юнкер пред Stuttgarter Zeitung, цитиран от \"Фокус\". „Евентуално решение да се поиска повече време трябва да бъде взето от Обединеното кралство. Ако бъде отправено подобно искане, никой в Европа няма да се противопостави“, добави той. След като договорената сделка за Брекзит между Лондон и Брюксел бе отхвърлена от британския парламент миналия месец и политическата безизходица, която се установи в Уестминстър, се увеличиха спекулациите, че британското правителство ще бъде принудено да поиска удължаване на преговорния период по член 50. Ако това не се случи, има големи опасения, че Великобритания ще излезе от Съюза без никакво споразумение. Забавянето след изборите за ЕС много вероятно ще означава участието на Великобритания в изборите за избиране на евродепутати. Юнкер също каза, че няма фиксиран краен срок за това колко време може да бъде отложена датата на излизане: „Ако питате колко дълго може да бъде отложено оттеглянето, нямам предвид никаква времева рамка. С Брекзит вече толкова много срокове бяха изпуснати“. „Това е като да си пред съда или в открито море; ние сме в Божиите ръце. И никога не можем да бъдем съвсем сигурни, кога Бог ще вземе въпроса в свои ръце“, добави той.", "date": "2019.02.19", "title": "Юнкер: Великобритания може да остане в ЕС и след европейските избори"}
