{"url": "https://www.faktor.bg/bg/articles/sasht-dobaviha-18-fizicheski-i-4-yuridicheski-litsa-v-sanktsionniya-si-spisak-sreshtu-rusiya", "text": "Съединените щати добавиха 18 физически и 4 юридически лица в санкционния си списък срещу Русия, предадоха Ройтерс и ТАСС, като се позоваха на изявление, публикувано на сайта на американското министерство на финансите. Мярката е предприета \"в отговор на продължаващото неспазване на международните норми от страна на Русия\". Сред санкционираните са двамата руснаци, заподозрени за отравянето на бившия руския разузнавач, превърнал се в двоен агент, Сергей Скрипал и дъщеря му Юлия в Солсбъри, Великобритания. Това са \"Анатолий Чепига, известен като Руслан Боширов\", и \"Александър Мишкин, известен като Александър Петров\". Те са наречени в изявлението \"офицери от ГРУ, отговорни за опита за покушение срещу Сергей Скрипал и неговата дъщеря\". В черния списък са добавени общо 15 агенти на Главното управление (ГУ) - руското военно разузнаване, което е по-известно под старото си име, Главно разузнавателно управление (ГРУ). Те са санкционирани за намеса в изборите в САЩ, кибератаки и други зловредни дейности. В същото време министерството на финансите на САЩ обяви, че ще отмени до 30 дни санкциите срещу руската компания Русал и холдингите En+ и Евросибенерго, предаде ТАСС. Трите компании са се съгласили да се преструктурират, за да бъде намален делът в тях на руския олигарх Олег Дерипаска, така че той повече да няма контрол върху тях. Самият Дерипаска, метален магнат от вътрешния кръг на руския президент Владимир Путин, остава в черния списък./", "date": "2018.12.19", "title": "САЩ добавиха нови 22 лица в списъкa със санкции срещу Русия"}
{"url": "https://www.faktor.bg/bg/articles/novini/svyat/germanski-top-zhurnalist-falshifitsiral-statiite-si", "text": "Германското списание \"Шпигел\" разкри, че негов многократно награждаван журналист от години е фалшифицирал статиите си, предаде Франс прес. В началото на месеца 33-годишният Клаас Релотиус е получил наградата \"Репортер на годината\" за статия за млади сирийци, които предизвикали избухналата през 2011 г. гражданска война в Сирия. В неделя той е подал оставка. Релотиус е бил обвинен от свой колега, с когото е работил по тема при границата на Мексико и САЩ и в крайна сметка признал, че си е измислил цитати и сцени, на които не е присъствал. Смята се, че общо 14 негови статии са били фалшифицирани, включително една за йеменец, който лежал без основание 14 години в Гуантанамо и друга, в която журналистът твърди, че интервюирал родителите на Колин Кеперник, играчът на американски футбол, който коленичеше по време на изпълнението на химна на САЩ, за да протестира срещу расовите неравенства. В дълга статия по този случай сп. \"Шпигел\" заявява, че е шокирано от тези фалшификации. Според изданието близо 60 статии на Релотиус са публикувани в хартиената му версия или на сайта му. \"Шпигел\" ще проведе разследване, за да установи как тези фалшификации не са били засечени от отдела му по проверка на статиите.", "date": "2018.12.19", "title": "Заловиха германски топ журналист с фалшиви статии"}
{"url": "https://www.faktor.bg/bg/articles/shefat-na-konpi-nie-sme-nay-malko-represivniyat-organ", "text": "Шефът на антикорупционната комисия Пламен Георгиев не се съгласи с упреците на опозицията от заседанието на правната комисия, че законът за гражданската конфискация бил репресивен, съобщава Канал3. Ние сме най-малко репресивният орган, ние сме единственият орган в държавата с толкова орязани правомощия, констатира Георгиев след заседанието. И оповести, че 95% от проверките на КПКОНПИ завършват с прекратяване, защото не установяват несъответствие в доходите и имуществото. Идеята е тези, които не могат да оправдаят парите, да бъдат установени, подчерта Георгиев. Каквото каже законодателят, ние ще се съобразим, ние прилагаме закони, заяви той по повод отпадането на текста законът да действа със задна дата. Срокът 23 януари не е проблем за нас, коментира той поправките на второ четене, които последваха тълкувателното решение на ВКС. Ще бъде бонус за лицата, на които ще прекратят делата до влизането в сила на закона на тази дата, ще извадят късмет, коментира Пламен Георгиев. Той отказа да каже кои ще се облагодетелстват с довода, че никога не коментира конкретни имена. Ако влезе в сила решението на съда преди влизането на сила на закона, лицето ще е извадило късмет, добави той във връзка с решението на съдиите при прекратяване на наказателното производство да се спре и проверката за отнемане на незаконно придобитото. Относно сроковете и оттеглянето на предложението за удължаването им, той коментира, че идеята е била да се изчака да се види тълкувателното решение на ВКС.", "date": "2018.12.19", "title": "Шефът на антикорупционната комисия: Ние сме най-малко репресивния орган, стриктно прилагаме закона"}
{"url": "https://www.faktor.bg/bg/articles/novini/svyat/rusiya-prehvarlya-raketi-v-krim-dali-ne-zapochva-voyna", "text": "Десет бойна самолета от военновъздушната ескадрила на Четвърта армия на руските ВВС създават ново напрежение между Москва и Киев и разпалват тревогата за потенциална война в Европа. На 22 декември изтребителите тип „Сухой“ СУ-27 и СУ-30 предстои да бъдат прехвърлени от една руска военновъздушна база в друга: от Кримск край Краснодар - в Белбек край Севастопол на анексирания от Русия полуостров Крим. Руското министерство на отбраната се опита да внесе успокоение, заявявайки, че въпросните самолети и преди са били разположени в Крим. Извършваните ремонтни дейности в Белбек наложили временно те да бъдат прехвърлени в Кримск, а сега просто се връщали обратно. С други думи: няма никакво основание за паника. Така ли е наистина? Украинските медии предупреждават, че на полуостров Крим са разположени близо стотина бойни самолети и твърдят, че руски подводници и ракети можели да поразят всяка цел в региона на Черно море. Информационната агенция UNIAN се позова на съобщение на Министерството на отбраната в Киев. Руският външен министър Сергей Лавров наля още масло в огъня. В радиоинтервю той заяви, че в края на декември украинският президент Петро Порошенко планирал \"въоръжени провокации\" по границата с Крим. И Русия нямало да остави това без последствия. Ударът на Порошенко щял да предизвика съответен противоудар, защото за Русия „Крим е наша страна, това са наши граници. И ние няма да допуснем Порошенко да прокарва там собствените си интереси\", заяви още Лавров. Той нарече украинското държавно ръководство \"нацистки режим\", който искал да атакува рускоговорящите граждани на Украйна в региона на Донбас. НАТО изрази сериозна загриженост от това ново развитие. \"Продължаващата милитаризация на Крим застрашава суверенитета на Украйна и стабилността в региона\", се казва в отговор на запитване на ДВ. От НАТО заявяват още, че следят развитието на събитията внимателно и предлагат на Украйна „силна политическа и практическа подкрепа, включително и доставката на сигурно комуникационно оборудване за украинските въоръжени сили до края на годината\". Германското външно министерство също следи със загриженост информациите за прехвърляне на руски военни части в Крим. В официално становище от Берлин се казва следното: \"Призоваваме всички страни да не предприемат никакви стъпки, които биха могли да изострят и без това напрегната ситуация в региона. Германия подкрепя гласуваната от Общото събрание на ООН резолюция, която призовава Русия да изтегли своите военни сили от Крим“. Германски дипломати в Москва не смятат, че планираното прехвърляне на руски бойни самолети може да предизвика непосредствена военна опасност. Те смятат, че в случая става дума по-скоро за \"дрънкане на оръжия\" и за демонстрация на сила от страна на Москва след ноемврийския конфликт около Керч и в навечерието на годишната пресконференция на президента Путин. \"Европа със сигурност няма да се окаже във война заради десетте самолета на полуостров Крим\" - смята руският политолог Александър Храмчихин от Института за политически и военни анализи в Москва. Той припомня и факта, че още през 2014 година Русия е разположила в Крим десетки свои бойни самолети: \"Какъв е тук проблемът? Западът трябва окончателно да е полудял, щом като смята за акт на агресия прехвърлянето на няколко самолета от едно място на друго“, казва той. Военният експерт Владимир Шербаков не изключва дори вероятността, Украйна да използва предислоцирането на руските самолети като \"изкуствен повод, за да увеличи истерията“. Независимият руски военен експерт Павел Фелгенхауер смята, че завръщането на бойните самолети в Белбек само по себе си не е повод за сериозна тревога. Той обаче твърди, че войната все пак наближава: \"Не се знае само кога ще започне и какви мащаби ще има“.", "date": "2018.12.19", "title": "Русия прехвърля ракети в Крим - дали не започва война..."}
{"url": "https://www.faktor.bg/bg/articles/polsha-sklyuchi-20-godishna-sdelka-za-amerikanski-stechnen-gaz", "text": "Полша сключи дългосрочна сделка за втечнен природен газ с американската компания \"Порт Артър Ел Ен Джи\" (Port Arthur LNG) като част от усилията да намали зависимостта си от руския газ, съобщиха Асошиейтед прес и ТАСС, цитирани от БТА.  Не бяха обявени финансови подробности по договора.  \"Порт Артър Ел Ен Джи\", която е подразделение на \"Семпра енерджи\" (Sempra Energy), и полската \"ПГНиГ\" (PGNiG) обявиха днес със съвместно изявление сделката за покупка на 2,7 млрд. куб метра газ годишно от Полша за 20-годишен период. Количествата са достатъчни за покриване на около 15 процента от дневните газови нужди на страната.  През последните седмици Полша вече сключи газови договори с американските доставчици \"Шениер маркетинг интърнешънъл\" (Cheniere Marketing International) и \"Венчър глобал Ел Ен Джи\" (Venture Global LNG).", "date": "2018.12.19", "title": "Полша сключи 20-годишна сделка за доставка на американски втечнен газ"}
{"url": "https://www.faktor.bg/bg/articles/ukrayna-shte-nalaga-nakazanie-na-vseki-oskvernil-pametnitsi-na-bortsi-sreshtu-ruskata-agresiya", "text": "Върховната Рада на Украйна прие на първо четене проектозакон, който предлага въвеждането на наказателна отговорност за лица, осквернили паметници на борци срещу \"руската агресия\", съобщават UNIAN . В проектозакона се посочва, че наказанията ще бъдат под формата на ограничение на свободата за срок от три до пет години или лишаване от свобода за същия период за оскверняване или унищожаване на паметници на войни, които са защитавали независимостта, суверенитета и териториалната цялост на Украйна. Става въпрос за хора, участвали в \"Евромайдана\", войната в Донбас, както и \"бойци за независимостта на Украйна през ХХ век\". Съответните промени се предлагат в член 297 от Наказателния кодекс на Украйна. Както отбелязва заместник-председателят на Народния фронт Андрей Тетърук до сега Украйна са регистрирани около 35 случая на унищожаване или оскверняване на гробовете на участници във военни действия в Донбас и протести на Майдана, а нападателите не са понесли \"почти никаква\" отговорност за действията си. В допълнение, законопроектът предвижда още налагане на санкции при носенето на униформи на Въоръжените сили на Украйна и други военни формирования от лицата, които нямат право на това, както и за незаконно производство, продажба и носенето на ордени, медали и други награди. Съответни изменения ще бъдат направени и в Кодекса на Украйна за административни нарушения.", "date": "2018.12.19", "title": "Украйна ще налага наказание на всеки, осквернил паметници на \"борци срещу руската агресия\""}
{"url": "https://www.faktor.bg/bg/articles/balkanite-v-ratsete-na-chuzhdi-igrachi", "text": "Това, което се случва сега в Косово, следва логиката на един нов световен ред - световния ред на Доналд Тръмп или на Владимир Путин, но не и този на ООН или на ЕС. Затова не е никак чудно, че най-важният застъпник на косоварите са САЩ, докато Русия подкрепя сръбските интереси. Русия – застава на страната на Сърбия, а САЩ се изявяват като закрилник на Косово. В периферията на Европа в момента се маркират границите на нови сфери на влияние. След като миналата година Черна гора стана член на НАТО, а след споразумението за името си, Македония може скоро да я последва, на Балканите остават три страни с неизяснена принадлежност в сферата на политиката за сигурност. Това са Босна и Херцеговина, Сърбия и Косово. Макар че ЕС в продължение на десетилетия полагаше дипломатически усилия в региона, там така и не се стигна до сериозно намаляване на напрежението. Остава неясно в каква посока ще се развиват тези страни в бъдеще. Последните събития в Косово също са симптом за слабостта на международните организации – и най-вече на ЕС и ООН. В стремежа си да уравновесяват противоречивите интереси на своите членове, те не успяват да заемат еднозначна позиция. След събитията от последните седмици те приканват всички страни към умереност, но тези им призиви остават без всякакви последствия и санкции. Особено ЕС загуби не само симпатии, но и авторитет, защото не съумя да предложи на тези страни реална перспектива за членство в общността. А европейската съпротива срещу присъединяването на Западните Балкани се разраства, вместо да намалява. Политиците от региона отдавна вече разбраха това и започнаха да преследват свои собствени цели - опазването на личната си власт и защитата на тясно национални интереси в сферата на сигурността и икономиката. За тези хора ценностите на демократична и обединена Европа останаха на втори план. Така се отвори място за прокарването на частни интереси и изолационизъм, вместо на усещане за близост и общност. Косово например налага 100-процентови мита на сръбските стоки и създава собствена армия. Мечтата за общо икономическо пространство между шестте държави от Западните Балкани и за преодоляване на междуособните конфликти между тях явно така и няма да се сбъдне. Вместо това започва ново премерване на силите. Противниците вече са заели позиция. И двете страни  всъщност извличат ползи от това. Затова изявленията и на сръбския, и на косовския президент пред Съвета за сигурност бяха отчетени в Белград и в Прищина като пълен успех. И двамата отправиха призиви за умереност, но не казаха нищо конкретно. Затова пък и двамата съумяха да покажат на своите народи, че защитават техните интереси пред целия свят. По този начин те постигнаха и още една цел: съвсем елегантно отклониха вниманието от вътрешнополитическите си проблеми, които им причиняват немалко главоболия. Създаването на косовска армия, реално погледнато, е предимно символичен акт. Косово обаче дава недвусмислено да се разбере, че претендира за правото на суверенна държава, проявявайки ново самочувствие. Десет години след обявяването на независимостта и 20 години след косовската война косоварите не искат да бъдат граждани \"втора класа\". Те искат да се причислят към онези съседни на тях държави, които отдавна се наслаждават на правото на свободно придвижване в ЕС и пълноправно членство в международните организации. ЕС пък явно не е в състояние да се прояви като активен защитник на Задните Балкани и да ги възприеме като регион, предлагащ шансове. Брюксел не отменя визовия режим за косоварите, но пък настоява Прищина да отмени митата за сръбските стоки. Според европейската логика, всичко това е правилно, но не и според логиката на \"новия световен ред\". Воденият от ЕС диалог между Сърбия и Косово също е замразен. Сега Косово настоява към преговорите да бъдат привлечени и САЩ. И този им ход е напълно разбираем! Във вторник стана известно съдържанието на едно писмо на американския президент, в което Тръмп кани президентите Вучич и Тачи в Белия дом, за да отпразнуват заедно едно \"историческо споразумение\". Дали не се задава някакъв нов Кемп Дейвид? Засега няма никакво ново споразумение, камо ли някакъв конструктивен диалог. Европа би трябвало много по-решително да отстоява своите интереси в света, включително и на Балканите. И да не изоставя този прастар европейски регион на произвола на съдбата или в ръцете на други влиятелни играчи.", "date": "2018.12.19", "title": "Балканите - в ръцете на чужди играчи?"}
{"url": "https://www.faktor.bg/bg/articles/novini/svyat/germanskiyat-politseyski-sayuz-v-reditsite-ni-ima-desni-radikali", "text": "Германският полицейски съюз призна, че сред служителите има десни радикални елементи, след като петима полицаи във Франкфурт бяха временно отстранени от длъжност, предаде ДПА. \"Трябва да приемем, че в нашите редици има някои объркани души\", каза председателят на полицейския съюз Оливер Малхов пред в. \"Пасауер нойе пресе\". \"Знам, че значителна част от тези хора, които са се заклели в нашата конституция, тайно са се радикализирали\", заяви той и призова те да бъдат идентифицирани и отстранени от полицията. Малхов отказа да коментира продължаващото разследване за дясна мрежа във франкфуртската полиция, а само каза, че ако твърденията се окажат верни, думата \"скандал\" ще бъде мека. Прокуратурата във Франкфурт разследва петима служители на полицията в града заради използване на електронна услуга за съобщения за разпространяване на обидни и ксенофобски материали.", "date": "2018.12.19", "title": "Германският полицейски съюз: В редиците ни има десни радикали!"}
{"url": "https://www.faktor.bg/bg/articles/shalamanov", "text": "\"Време беше Косово да има армия. Няма пряка военна конфронтация между Прищина и Белград. НАТО не може до безкрайност да гарантира сигурността на Косово. България трябва да домакинства на НАТО и на ЕС, за да гарантираме сигурност и стабилност на Балканите. Тази идея се прие и от ръководителите на Сърбия\". Това заяви пред БНТ бившият военен министър Велизар Шаламанов.  \"В Украйна тече война, там минават газопроводи и ядрени електроцентрали. Трябва да припомним, че войната в Европа е спряна със създаването на НАТО. Ако искаме да избегнем рискове от война в Черноморието, трябва да участваме по-активно в НАТО и да превъоръжим армията си. Всеки принос е ценен, но пропорционално спрямо населението ни, имаме доста по-малък принос в алианса. Тази година са отделени 417 млн. лв. за придобиване на нов самолет, кораб и бронирана техника. От тях бяха изразходвани 0 лв. За трета година правим планове, но нищо не се случва. В същото време се дават пари за ремонт на много остарели машини. За да има превъоръжаване, трябва да имаме 10-годишна програма. В противен случай, ще продължим да поддържаме старата си техника. Решението за превъоръжаване на армията е изцяло политическо, а не експертно. Каквото и да кажат експертите, в крайна сметка ще купим изтребители, които са одобрени от политиците\", каза още Шаламанов.   \"Правото в случая с Керченския проток е на страната на международните норми и на Украйна. Докато Сърбия не се определи, дали иска да е с ЕС, или с Москва, ще имаме проблеми. Русия изгражда въоръжените сили изцяло, за да могат да противодействат на алианса. Санкциите срещу Москва са израз на солидарност на свободните страни, но е и ясен знак, че търсим решения не с военни средства, за разлика от Русия. Ние трябва да се стремим към демилитаризация в Черноморието. Русия започна агресивната си политика още през 2008 г. с нахлуването в Грузия 2008 г. От страна на Владимир Путин чуваме говорене, което беше присъщо за СССР. Пред Европа има много рискове, а единственият начин да се противостои, е обединението\", коментира бившият министър.", "date": "2018.12.19", "title": "Велизар Шаламанов: Путин води политиката на СССР, спасяваме се от война, ако сме по-активни в НАТО"}
{"url": "https://www.faktor.bg/bg/articles/moskva-udari-po-masata-nyama-da-pozvolim-sasht-da-inspektira-raketite-ni", "text": "Русия съобщи, че няма да позволи на САЩ да инспектират нова крилата ракета, способна да носи ядрена бойна глава, която е в центъра на спора между Вашингтон и Москва, който може да доведе до прекратяване на Договора за ликвидиране на ракетите със среден и малък обхват, информира \"Ройтерс\", цитиран от news.bg. Според американците Русия нарушава договора с ракетата 9М729. Изпитанията на ракетата 9М729, която може да носи ядрена и конвенционална бойна глава, са завършени през 2015 г. В началото при изпитанието на ракетата е използвана стационарна пускова установка с обсег на действие 500 километра, което е позволено от договора, ако ракетата е с морско и въздушно базиране. Впоследствие ракетата е изпитана с мобилна пускова установка в рамките на 500 километра. От своя страна Москва уверява, че не нарушава договора, тъй като обсегът не попада под договор. Русия обвинява САЩ, че си измислят претекст, за да напуснат споразумението и свободно да разработват нови ракети. Договорът е подписан от генералния секретар на Централния комитет на КПСС Михаил Горбачов и американския президент Роналд Рейгън на 8 декември 1987 г. във Вашингтон. Класификация на ракетите според договора: от 1000 до 5500 км - ракета със среден обсег и от 500 до 1000 км - ракета с малък обсег на действие. По-рано този месец САЩ заплашиха Русия, че до 60 дни ще напуснат договора, ако Москва не се върне към \"пълно и проверимо изпълнение\". Но днес Москва обяви, че няма намерение да допуска американски експерти да инспектират ракетата. \"Не мислим, че точно сега такава стъпка може да се оправдае от политическа или техническа гледна точка\", заяви заместник-министърът на външните работи на Русия Сергей Рябков в интервю за \"Комерсант\". Рябков обвини Вашингтон в \"изключително обезпокоителни\" опити да хвърли светлина върху руското ракетно производство. Той разкри, че в миналото Вашингтон не е удовлетворил молби на руснаците да се инспектират американски подводници, които се контролират с друг договор. Ако се проведат такива инспекции, не трябва да бъдат едностранни, а от двете страни, добави Рябков. Преди няколко дни руски военни експерти поискаха от американските си колеги да проведат консултации по казуса, но все още не са получили отговор, поясни министърът.", "date": "2018.12.19", "title": "Москва удари по масата: Няма да позволим САЩ да инспектира ракетите ни"}
{"url": "https://www.faktor.bg/bg/articles/pusnaha-pod-domashen-arest-ivancheva-i-petrova", "text": "Специализираният наказателен съд пусна под домашен арест отстранената кметица на столичния район \"Младост\" Десислава Иванчева и нейната заместничка Биляна Петрова. От спецсъда уточниха, че реално по-леката мярка трябва да влезе в сила след 3 дни, предаде bTV. Мотивите на съда са 40 страници. От прокуратурата заявиха, че първо искат да се запознаят с тях и тогава ще решат дали да протестират решението. Законовият срок, в който решението на спецмагистратите може да бъде обжалвано или протестирано пред Специализирания апелативен съд е 7-дневен.   Това бе поредният опит на адвокатите на бившата кметица на \"Младост\" и на нейната заместничка да заменят задържането под стража с по-лека мярка за неотклонение. В средата на ноември Иванчева и Петрова бяха пуснати от ареста от първоинстанционния спецсъд, но часове по-късно промяната на мярката беше стопирана до произнасяне по протеста на прокуратурата. В крайна сметка Апелативният специализиран наказателен съд ги остави окончателно в ареста. Следващото заседание по делото е насрочено за 8 януари. Тогава по искане на защитата отново ще бъде разпитан прокурорският свидетел Александър Ваклин, чийто сигнал за изнудване вкара подсъдимите в ареста.", "date": "2018.12.19", "title": "Съдът с коледен подарък за Иванчева и Петрова, пуска ги под домашен арест"}
{"url": "https://www.faktor.bg/bg/articles/dimitar-manolov-za-10-godini-noshten-trud-organizmat-na-chovek-se-sastaryava-s-16-godini", "text": "Тристранният съвет вчера е приключил със скандал. Повод за скандала е станало това, че не е било решено цената на нощния труд да се повиши. „Не може ставката да е 25 стотинки на час. От 12 години тя не е мърдала“, възмути се президентът на КТ \"Подкрепа\" Димитър Манолов в ефира на БТВ. „Предлагаме добавката да се определя като процент от основната работна заплата. Вчера на Тристранката всички бяхме съгласни, но новата председателка на съвета не се съгласи. Това е неприемливо и няма да оставим нещата така“, заканват се синдикатите. От синдикатите поискаха по 2,50 лева на час. По думите на Димитър Манолов това е прието с подзаконов нормативен акт и има надежда решението да се промени. „450 000 човека в България системно полагат нощен труд. За 10 години полагане на нощен труд организмът на човек се състарява с 16 години. Законът трябва да се промени“, категоричен е Манолов. „Това е фрапираща политическа неопитност“, добави той. „Дебатът трябваше да продължи с колко да се промени. Вече и политиците си дават сметка, че България нищо хубаво не я чака с малката заплата. Нито ще влезем в Шенген, нито в Еврозона с тези доходи. Понеже капиталът им е изначалната природа, те си казват: \"Давай да върви\". Темповете, с които нараства минималната работна заплата в последните години, са прилични. Ако това беше станало след 2008 година, сега тя щеше да е на добри нива. Разговори за миналото са безсмислени. Бизнесът си има един катехизис, който си четат на всяка среща, че няма достатъчно кадри. Лошото е, че кадърната част от нашите сънародници, бягат в чужбина“, каза той.", "date": "2018.12.19", "title": "Димитър Манолов: За 10 години нощен труд организмът на човек се състарява с 16 години"}
{"url": "https://www.faktor.bg/bg/articles/kultura/art-faktor/prof-ataas-popov-predstavya-v-sofiya-kakvo-li-ne-vidyah-i-prezhivyah", "text": "На 20 декември, четвъртък, от 18,30 часа, в Американския център на Столична библиотека, пл. \"Славейков\" № 4 ще бъде представена новата автобиографична книга на проф. Атанас Попов \"Какво ли не видях и преживях \". В нея автора разказва за ужасите, които е преживял годините на комунистическия режим и посткомунистическия преход. „Не мога и не искам да забравя миналото, което продължава да кърви в нашите души. Затова написах и издадох книгата „Какво ли не видях и преживях\". Джордж Оруел съвсем основателно твърди: Революционно действие е да казваш истината във времена на универсална измама. В непрокопсания постокомунистически преход, моделиран от Българската комунистическата партия и Държавна сигурност, продължава да се укрива или преиначява и с т и н а т а. Затова трябва да я назоваваме смело, без да се страхуваме. Не бива да забравяме и написаното в Библията : Нищо скрито няма да остане неразкрито. Узнаваемото ще бъде узнато /Библия, Матей, 10-2/., казва авторът. Той е убеден, че за да оцелее изстрадала България, трябва най-после да бъде счупено огледалото на л ъ ж а т а .", "date": "2018.12.19", "title": "Проф. Атанас Попов представя в София \"Какво ли не видях и преживях\""}
{"url": "https://www.faktor.bg/bg/articles/zakonodatelni-promeni-obshtinskite-i-chastni-muzei-s-prava-da-identifitsirat-kulturni-tsennosti", "text": "Право да извършват идентификация на културни ценности вече ще имат общински и частни музеи, определени със заповед на министъра на културата. Това предвиждат приетите от парламента промени в Закона за културното наследство. Няма да подлежат на идентификация за целите на последваща продажба произведения на българското изобразително изкуство след 1900 година, както и на българските частни книги, създадени след 1805 година. В случаите, в които има данни, че вещите, обект на идентификацията, са незаконно придобити или фалшифицират произведенията на живописта, скулптурата и графиката, ще се уведомяват органите на МВР и прокуратурата. Износът на културни ценности ще се извършва с документите, с които са били внесени, коментира депутатът от ГЕРБ и бивш министър Вежди Рашидов. \"Всички знаем, че България е на границата с Азия и е, общо взето, един основен канал за трафик на културни ценности. Документите, с които може да се докаже вносът, това е достатъчно добро основание да бъде легитимирана една културна ценност. Този закон би бил много по-полезен, отколкото нищо\", посочи още той. Парламентът прие, че който даде невярно експертно заключение, ще се наказва с глоба в размер на 20 000 лева, а предметът на престъплението ще се отнема в полза на държавата.", "date": "2018.12.19", "title": "Законодателни промени: Общинските и частни музеи с права да идентифицират културни ценности"}
{"url": "https://www.faktor.bg/bg/articles/sport/svetat/izbraha-slavi-binev-za-prezident-na-olimpiyskoto-taekuondo-v-es", "text": "Президентът на Българската федерация по таекуондо, олимпийска версия, Слави Бинев беше избран за президент на обединена европейска структура (WORLD TAEKWONDO EUROPEAN UNION), която ще взаимодейства пряко с европейския парламент, Европейската комисия и Европейския съвет. Предложението за създаването на новата организация е на световната федерация и се осъществи по време на извънредното заседание снощи. Бинев зае поста заради дългогодишния опит, който има като евродепутат  и заслугите за развитието на спорта, както през двата му мандата като член на ЕП , така и заради усърдната работа и успехи в ръководството на таекуондо  в национален, европейски и световен  мащаб. Холандецът Кенет  Шункен, който има богат опит в администрирането на бойния спорт беше избран за главен изпълнителен директор на новата европейска. Централата на организацията ще бъде в Брюксел, като ще има още два офиса - в София и в Атина. Първата проява, която ще организира новата структура е най-голямото досега бойно шоу, което ще бъде водено от президента на световната федерация д-р Чо. ", "date": "2018.12.19", "title": "Избраха Слави Бинев за президент на олимпийското таекуондо в ЕС"}
{"url": "https://www.faktor.bg/bg/articles/sport/grigor-dimitrov-oglavi-klasatsiya-za-razocharovanie-na-godinata", "text": "Сайта Tennisworld обяви Григор Димитров за разочарование номер едно на годината в тениса. При жените в същата категория е посочена Гарбине Мугуруса (Исп). “Победата във финалите на АТП през 2017 г. изглеждаше като решителната крачка към по-качествена игра, която Димитров е направил. В края на един плодоносен сезон се очакваше през 2018 г. той да бъде сред основните играчи. Но нещо не се получи. Може би той не бе готов да поддържа високо равнище на концентрация. Явно му бе трудно да се справя с напрежението и и резултатът бе разочароваща година без никакъв прогрес”, пише в коментара. Заради посредствените си резултати са споменати също Давид Гофев (Бел),който обаче имаше проблем с контузии, и Милош Раонич (Кан).  В същото време започнаха залози дали Григор може да влезе скоро в топ 10 на световната ранглиста. Идеята е на пресслужбата на АТП, като посочените имена са на играчите от 12-о до 20-о място - Борна Чорич (Хърв), Фабио Фонини (Ит), Кайл Едмънд (Вбр), Стефанос Циципас (Гър), Данил Медведев (Рус), Диего Шварцман (Арж), Раонич, Димитров и Марко Чекинато (Ит).", "date": "2018.12.19", "title": "Григор Димитров оглави класация за разочарование на годината в тениса"}
{"url": "https://www.faktor.bg/bg/articles/kultura/art-faktor/stolichna-obshtina-obyavi-programata-za-nova-godina-na-pl-batenberg", "text": "Столична община обяви участниците в новогодишната програма на площад \"Батенберг\". Софийският духов оркестър, фолклорен ансамбъл \"Седеф\", Орлин Павлов, Бо Бо, Мариана Попова, Рут Колева, Стефан Вълдобрев и Обичайните заподозрени, Петя Колева и Стефан Вучев - солисти на балет \"Арабеск\" са само част от новогодишната програма на пл. \"Княз Александър I\". Шоуто ще водят лицата на БНТ Стефан Щерев и Мария Андонова от предаването \"100% будни\".  Изявени хора на изкуството и спорта - Соня Йончева, Владо Николов, Петър Стойчев, Тереза Маринова, Георги Господинов, Велислав Павлов, Теодора Духовникова, Илияна Раева и други ще отправят пожелания към българите във видеообръщения.  Йорданка Фандъкова благодари на участниците за това, че са приели поканата на Столична община и ще бъдат част от най-голямото празнично музикално събитие в България. Кметът благодари и на изявените творци и спортисти за включването им в празничната програма с видеообръщение.  \"Вашият пример е изключително важен и зареждащ за всички нас. Вашата роля е изключително важна за живота на града\", заяви Фандъкова. Традиционният концерт се организира от Столична община и ще се проведе на площад \"Княз Александър I\". Концертът ще бъде излъчен от БНТ и ще достигне до сънародниците ни в цял свят.", "date": "2018.12.19", "title": "Столична община обяви програмата за Нова година на пл. \"Батенберг\""}
{"url": "https://www.faktor.bg/bg/articles/tsenite-na-petrola-doctignaxa-nay-nic-oto-ci-nivo-mogat-da-ce-cviyat-oshte", "text": "Cлeд ĸaтo пeтpoлът oтчeтe peĸopдeн cпaд във втopниĸ и цeнитe дocтигнaxa нaй-ниcĸoтo cи нивo зa пocлeднaтa гoдинa, aнaлизaтopи дoпycĸaт, чe тe мoгaт дa ce cвият oщe пpeз cлeдвaщитe ceдмици. Eĸcпepтитe cмятaт, чe e възмoжнo дoпълнитeлнo пoeвтинявaнe нa чepнoтo злaтo нa фoнa нa oпaceниятa зa пpeнacищaнe нa пaзapa, пише money.bg. Πocлeднaтa paзпpoдaжбa дoйдe cлeд пpoгнoзa зa peĸopдeн дoбив в CAЩ и Pycия. Tя, в ĸoмбинaция c oчaĸвaниятa зa зaбaвянe нa иĸoнoмиĸaтa пpeз 2019 гoдинa, дoвeдe дo дoпълнитeлeн нaтиcĸ въpxy цeнитe нa пaзapa. \"Eдинcтвeният път в мoмeнтa e нaдoлy\", пocoчвa глaвният иĸoнoмиcт нa РVМ Оіl Аѕѕосіаtеѕ Taмac Bapгa в aнaлизa, пyблиĸyвaн вчepa. \"Имa мнoгo пpoмeнливи фaĸтopи пo oтнoшeниe нa пeтpoлния бизнec зa cлeдвaщaтa гoдинa, нo въз ocнoвa нa нaличнaтa инфopмaция и нacтpoeния, мoжe дa ce дoпycнe, чe вcяĸo цeнoвo paли щe бъдe пocpeщнaтo c oжecтoчeнa cъпpoтивa oт cтpaнa нa пpoдaвaчитe\", ĸaзвa oщe eĸcпepтът, цитиpaн oт СNВС. Bъв втopниĸ цeнaтa нa copтът Вrеnt изгyби 4% дo 57,20 дoлapa зa бapeл, ĸoeтo бeлязa тpeтa пopeднa cecия нa cпaдoвe. Meждyвpeмeннo aмepиĸaнcĸият пeтpoл Wеѕt Техаѕ Іntеrmеdіаtе пaднa пoд пcиxoлoгичecĸaтa гpaницa oт 50 дoлapa зa бapeл зa пъpви мeceц oт гoдинa нacaм. Цeнaтa мy дocтигнa дънo oт 47,94 дoлapa зa бapeл. Днec cyтpинтa WТІ ce тъpгyвa дopи пo-ниcĸo нa цeнa oт 46,75 дoлapa, пoĸaзвaт дaннитe нa cпeциaлизиpaния caйт Оіl Рrісеѕ. Copтът Вrеnt ce пpoдaвa нa цeнa oт 56,48 дoлapa зa бapeл. И двaтa бeнчмapĸa ce cpинaxa c нaд 30% oт въpxa, ĸoйтo дocтигнaxa пpeз oĸтoмвpи. \"Bъзмoжнo e ĸpaтĸo пoвишeниe дa имa пo вcяĸo вpeмe oт ceгa дo ĸpaя нa гoдинaтa. Tя oбaчe нямa дa ce зaдъpжи дългocpoчнo\", cмятa Bapгa. \"Зa ĸpaтъĸ пepиoд eнepгийният пaзap пpeз 2018 гoдинa пoĸaзa вcичĸи пpизнaци нa cтaбилизиpaнe и вpъщaнe ĸъм нopмaлнитe нивa, нo вcичĸo ce пpoмeни пpeз oĸтoмвpи\", ĸoмeнтиpaт в cвoя пyблиĸaция oт UВЅ. \"Ceгa нecигypнocттa и вoлaтилнocттa oтнoвo pъĸoвoдят пaзapa\", ce ĸaзвa в нeя.", "date": "2018.12.19", "title": "Цeнитe на петрола дocтигнaxa нaй-ниcĸoтo cи нивo, мoгaт дa ce cвият oщe"}
{"url": "https://www.faktor.bg/bg/articles/evpoctat-bvp-na-balgariya-107-190-miliapda-evpo", "text": "Бългapcĸaтa иĸoнoмиĸa, изчиcлeнa cпopeд пapитeтa нa пoĸyпaтeлнaтa cпocoбнocт (ΠΠC) пo тeĸyщи цeни, e гoлямa ĸoлĸoтo тeзи нa Xъpвaтия и Ecтoния взeти зaeднo. Toвa пoĸaзвaт изчиcлeния нa cтaтиcтичecĸaтa cлyжбa Eвpocтaт зa 2017 гoдинa. Cпopeд дaннитe бpyтния вътpeшeн пpoдyĸт (БBΠ) нa cтpaнaтa ни зa минaлaтa гoдинa, изчиcлeн нa ocнoвa нa ΠΠC, ce paвнявa нa 107,190 милиapдa eвpo. ΠΠC имa зa цeл дa пoĸaжe ĸoлĸo пapични eдиници cтpyвa oпpeдeлeнo ĸoличecтвo cтoĸи и ycлyги в paзлични cтpaни, ĸaтo тaĸa ce пpeмaxвaт цeнoвитe paзлиĸи мeждy тяx. БBΠ нa ocтaнaлитe двe дъpжaви в EC, взeти зaeднo, e мaлĸo пo-гoлям или e нaд 107,4 милиapдa eвpo. Дaннитe пoĸaзвaт, чe иĸoнoмиĸитe нa Xъpвaтия и Ecтoния ce paвнявaт нa cъoтвeтнo 76,303 милиapдa eвpo и 31,181 милиapдa eвpo. Πoглeднaтo oт дpyгa глeднa тoчĸa oбaчe БBΠ нa Бългapия, изчиcлeнo пo ΠΠC, e двa пъти пo-мaлъĸ oт тoзи нa Унгapия, ĸoйтo нaдxвъpля 200 милиapдa eвpo и близo 3,5 пъти пo-мaлъĸ oт тoзи Pyмъния. Изчиcлeниятa пoĸaзвaт, чe иĸoнoмиĸaтa нa ceвepнaтa ни cъceдĸa, изчиcлeнa пo ΠΠC пo тeĸyщи цeни, възлизa нa 368,248 милиapдa eвpo. Toвa я пocтaвя нa 9-тo мяcтo в EC, изпpeвapвaйĸи знaчитeлнo пo-cилни иĸoнoмиĸи, ĸaтo швeдcĸaтa и aвcтpийcĸaтa. Πpeди нeя ca cъoтвeтнo Гepмaния (3068 милиapдa eвpo пo ΠΠC), Фpaнция (2092 милиapдa eвpo), Beлиĸoбpитaния (2085 милиapдa eвpo), Итaлия (1745 милиapдa eвpo), Иcпaния (1290 милиapдa eвpo), Πoлшa (804 милиapдa eвpo), Xoлaндия (658 милиapдa eвpo) и Бeлгия (387 милиapдa eвpo). Зa cpaвнeниe Бългapия e c 11 пoзиции нaдoлy, ĸaтo ce ĸлacиpa нa 20-тo мяcтo в cъюзa пo paзмep нa БBΠ, изчиcлeн пo ΠΠC. Cлeд нeя ca cъoтвeтнo Cлoвeния, Maлтa, Люĸceмбypг, Литвa, Лaтвия, Kипъp, Xъpвaтия и Ecтoния. Ceвepнaтa ни cъceдĸa ycпявa дa изпpeвapи Швeция и Aвcтpия, ĸoитo ĸaтo aбcoлютнa cтoйнocт имaт пo-гoлeми иĸoнoмиĸи oт pyмънcĸaтa. БBΠ изчиcлeнo cпopeд ΠΠC пpи тяx oбaчe e cъoтвeтнo 366 милиapдa eвpo и 336 милиapдa eвpo. Bъпpeĸи тoвa Pyмъния ce нapeждa нa 16-тo мяcтo пpи БBΠ пo тeĸyщи цeни и чaĸ нa 27-мo или мaлĸo пpeди Бългapия пo БBΠ нa глaвa oт нaceлeниeтo. Πpи пocлeдния пoĸaзaтeл ceвepнaтa ни cъceдĸa e c peзyлтaт oт 9600 eвpo нa глaвa oт нaceлeниeтo пpeз 2017 гoдинa", "date": "2018.12.19", "title": "Eвpocтaт: БВП на България е 107,190 милиapдa eвpo"}
{"url": "https://www.faktor.bg/bg/articles/minimalnata-zaplata-stava-560-lv", "text": "Минималната работна заплата ще стане 560 лв. от 1 януари 2019 г. Размерът й ще се повиши с 9,8% в сравнение с настоящата година. Това реши днес на заседание правителството. Увеличаването на размера на минималната работна заплата отразява заявения приоритет на правителството за устойчиво повишаване на стандарта на живот.  Нарастването ще допринесе за повишаване на мотивацията за търсене на работа на най-нискодоходната група от работната сила, както и за запазване на жизненото равнище и намаляване на риска от бедност сред работещите. За повишаването на минималната работна заплата способстват икономическото развитие, устойчивите темпове на ръст на БВП през последните години, увеличаване броя на заетите и отчетеното повишаване на средната работна заплата за страната. 1 януари 2019 г. минималната работна часова заплата ще бъде 3,37 лв. По този начин кабинетът не уважи искането на бизнеса, чиито представители бяха против увеличението на минималния доход.", "date": "2018.12.19", "title": "Кабинетът реши: Минималната заплата става 560 лв."}
{"url": "https://www.faktor.bg/bg/articles/germaniya-zatyaga-kontrola-varhu-neevropeyskite-investitsii-v-strategicheski-sektori", "text": "Германското правителство ще приеме днес мерки за затягане на контрола върху неевропейските инвестиции в стратегически сектори. Това става в момент, когато Китай демонстрира нарастващ апетит към знакови предприятия в най-голямата икономика в Европа, предаде Франс прес.  Проектопостановлението ще бъде обсъдено днес на министерски съвет и се очаква да сведе до около 10 процента прага на капитала, който позволява на Берлин да блокира чуждестранните придобивания в някои компании (спрямо 25 процента в момента).  Повече подробности за проекта, който е деликатен в ориентираната към износа Германия и която активно инвестира в чужбина, ще бъдат представени днес по обяд от министъра на икономиката и енергетиката Петер Алтмайер.  Министерството, което се въздържа да цитира конкретна страна, казва, че иска да проверява \"по-внимателно инвестициите в компании, свързани с отбраната, критичните инфраструктури или някои други технологии в областта на гражданската защита като информационната сигурност\", ако \"законните интереси на Германия в областта на сигурността бъдат засегнати\", заяви пред Франс прес говорител на министерството.  Германия от дълго време предизвиква интереса на инвеститорите, тъй като има силно международно присъствие и в страната развиват дейност много технологично напреднали малки и средни компании. Берлин и други европейски столици са обезпокоени, че през последните години китайски компании се насочват към летища, пристанища или европейски технологични фирми.  В края на ноември страховете се съживиха след новината за бързото напускане на президента на германския производител на роботи Кука (Kuka) Тил Ройтер, едва две години след като китайският производител на домакински електроуреди Мидеа (Midea) пое компанията. В средата на 2017 година Берлин вече затегна правилата за чуждестранните инвестиции, като си даде четири вместо два месеца, за да разглежда офертите и да разшири полето на транзакциите, подлежащи на одобрението му за доставчиците на услуги или за софтуерните производители в стратегически сектори  През февруари обаче Германия не повдигна възражения, когато китайският милиардер Ли Шуфу придоби 10 процента от автомобилостроителя Даймлер (Daimler), тъй като това е дялов праг, който е доста под този, който слага началото на процедура за разглеждане. Но през юли германското правителство придоби 20 процента от оператора на електропреносната мрежа 50Херц (50Hertz) посредством държавната банка за развитие Ка еф Ве (KfW), позовавайки се на съображения за сигурност и противопоставяйки се по този начин на проект на китайски инвеститори, хвърлили око на този дял, отбелязва Франс прес.", "date": "2018.12.19", "title": "Германия затяга контрола върху неевропейските инвестиции в стратегически сектори"}
{"url": "https://www.faktor.bg/bg/articles/panair-v-parlamenta", "text": "Валери Симеонов отново захапа Министерството на туризма и в частност министър Николина Ангелков заради консециите на плажовете по Черноморието. След като преди време реши да внесе сигнали в прокуратурата срещу ведомството, сега от парламентарната трибуна обяви, че Министерството на туризма криело папки с данни за концесии на плажовете. Това той направи по време на дебатите по Закона за устройство на територията, съобщава Канал 3. Според бившия вицепремиер и настоящ вече депутат имало 12 плажа, за които се явил само един кандидат-концесионер. Симеонов обаче обяви, че така се правят подаръци на мутрите. В типичния си образен стил описа цялата ситуация като Троянска война, като самият Валери Симеонов бил Менелай, а вносителят на поправките в закона Данаил Кирилов бил Парис. „Не трябва двете партии да влизат в опустошителна война”, обяви бившият вицепремиер, с което явно намекна, че все пак явно съществува подобен вариант. Николина Ангелкова също взе отношение по въпроса, като този път позицията ѝ бе доста по-категорична, отколкото когато Валери Симеонов поне формално ѝ бе пряк шеф. Тя заяви, че „панаирите” на Симеонов пречат на туризма, докато от партията му НФСБ отново обявиха, че „мускулести концесионни технологии били влезли в Министерството на туризма”. „Министерството не е спало. Ако не се приемат промените, то няма да може да изпълнява контролните си функции по концесиите на плажовете. Откакто Министерство на туризма управлява концесиите, приходите са се увеличили, а наложените санкции тази година са 400 000 лева”, обяви обще Ангелкова. Според нея ще стане голяма каша в управлението на плажовете, тъй като те са специфичен обект на концесия. В крайна сметка Данаил Кирилов оттегли предложените от него промени. „Моля да запомните кои се изказвате против. Оттук нататък идва март месец, идва април месец. Вече ясно ще се идентифицира кой е за затворените комплекси, кой е за отворените комплекси или за отворената търговия. С това поведение даваме аргументи на министъра за процесуалната му защита оттук нататък“, каза Кирилов. От БСП също се включиха и опитаха да налеят масло в огъня на скандала между управляващите. Кашата я има и сега. Кашата я прави правителството. Вие си се карате, а ние трябва да ви гледаме сеира, туристите, концесионерите”, обяви зам.-председателят на парламентарната група на левицата Георги Свиленски, като изтъкна, че управляващите са внесли \"скапан\" закон.", "date": "2018.12.19", "title": "Панаир в парламента заради концесиите, Симеонов заплаши управляващите с Троянска война"}
{"url": "https://www.faktor.bg/bg/articles/pravnata-komisiya-bie-otboy-otlozhi-vzrivoopasni-promenite-v-antikoruptsionniya-zakon", "text": "Правната комисия отложи обсъждането на новия законопроект за промени в антикорупционния закон, който предвиждаше лицата, подлежащи на проверка, да се явяват задължително в КПКОНПИ с полицейски конвой, а ако откажат, да бъдат глобявани. Предложението точката да отпадне от дневния ред направи единият вносител, Хамид Хамид от ДПС, а шефът на комисията Данаил Кирилов, който също е вносител, го подкрепи. Подкрепиха предложението и останалите депутати. Доводът на Хамид беше, че ВКС е започнал процедура по ново тълкувателно решение, след като предишното взриви парламента и институциите, които обвиниха съда, че се меси в законодателната дейност. Като аргумент за отлагането зам.-шефът на правната комисия посочи, че това ще позволи да се състои и обществено обсъждане, за което нямаше време, тъй като проектът бе внесен на 17 декември. Именно недопустимата промяна на закон от страна на съда бе причина депутатите да приемат на първо четене промени в сега съществуващия антикорупционен закон във връзка с отнемането на незаконно придобитото имущество, които да минимизират щетите, нанесени от решението на съдиите при прекратяване на наказателно производство да се спира и отнемането на незаконното имущество. До момента от началото на решението на ВКС това е докарало 22 млн. загуби на държавата от спрени дела, заяви миналата седмица шефът на КПКОНПИ Пламен Георгиев. След като новият законопроект отпадна, членовете на правната комисия се заеха с обсъждането на вече приетите промени в едноименния закон. Данаил Кирилов обяви, че между първо и второ четене се отказва от предложението си законът да действа със задна дата. Хамид пък посочи, че има нужда от прецизиране на сроковете за извършването на проверка, за тяхната продължителност. Те са много ниски и поставят комисията в положение, в което да не успее да се вмести в тях, коментира юристът от ДПС. По повод предложението на Данаил Кирилов да се промени заглавието на тълкувателен закон, Хамид изказа опасения, че няма да съответства на законовите правила за нормативните актове, тъй като с едно заглавие вече е бил приет на първо четене. Изненадващо, думата поиска един от гостите на заседанието, лидерът на \"България на гражданите\" Димитър Делчев. Бившият депутат от РБ не се стърпя и обвини в репресия приетия вече закон на първо четене. Той бил и противоконституционен относно правата на гражданите, критикува Делчев. Данаил Кирилов обаче бързо му припомни тъй наречения закон Кунева от 2012 г. \"Законът, който носеше наименованието Кунева, какви радикални мерки предвиждаше? Не предвиждаше ли възможност да се започва проверка по анонимен сигнал?\", захапа го депутатът от ГЕРБ. Кирилов цитира на бившия коалиционен партньор и мераците на реформаторите да стигнат до крайности по презумпцията невинност. \"Не беше ли вашето искане той да бъде ключов в коалиционните отношения? В този парламент работната група на Министерството на правосъдието започна именно от \"Закона Кунева\", по никакъв не бих се разграничил от правната ни работа тогава. Ако бяхте приели исканията в онзи закон, той щеше да бъде още по-противоконституционен. И не обвинявахте ли вътрешно-коалиционно, че вие сте принципни, а ние от ГЕРБ сме меки?!\", продължи да опреснява паметта на Делчев шефът на правната комисия.  Намеси се и шефът на КПКОНПИ Пламен Георгиев, който опонира на Делчев. \"Напротив, законът бе отслабен и сега се възстановява онова положение, което действаше през 2012 г.\", каза той. Георгиев заключи, че някои хора не разбират явно материята. Делчев пък обвини мнозинството, че се получило нагаждане, когато вече ги нямало в НС Реформаторският блок. \"Да не пречи на съгласието в това Народно събрание\", продължи да удря по темата за човешките права наследникът на Кунева. \"Аз с риск да прекъсна спомените между бившите коалиционни партньори, ще се върна към закона\", сложи точката на спора социалистът Крум Зарков. От БСП отново критикуваха, че само за една година се равят три промени в един нов закон.", "date": "2018.12.19", "title": "Правната комисия бие отбой - отложи \"взривоопасни\" промени в антикорупционния закон"}
{"url": "https://www.faktor.bg/bg/articles/novini/balgariya/krasimir-yankov-argumentite-na-bsp-za-promenite-v-nk-sa-ednakvi-s-tezi-na-rumen-radev", "text": "„Аргументите ни с президента са едни и същи. Според нас с тайния арест за 48 часа се нарушават правата на човека. Не е редно 24 часа родителите да не знаят къде са непълнолетните им деца“. Това заяви пред Нова ТВ депутатът от БСП Красимир Янков по повод ветото на президента над промените в Наказателния кодекс, които прие Народното събрание.  „Ние сме против законодателство, което не разтълкувано достатъчно добре на обществото. КПКОНПИ създава усещането, че изпълнителната власт иска да се саморазправя с българските граждани. Действията на президента не са конфронтация, а аргументи, които има“, допълни социалистът.  \"Когато сме управлявали, сме заемали позиция, че дружествата към БЕХ са държавни и не трябва да се приватизират. Ако „Булгартрансгаз“ мине към транспортното министерство, а „Булгаргаз“ – към министерството на енергетиката, те пак ще останат държавни. Ние сме против приватизацията на предприятията. Глобата за БЕХ трябва да бъде платена, а след това може да бъде обжалвана“, коментира червеният депутат.  „Социолозите правят разни сондажи, но трябва да видим какво какво се случва на изборите. Резултатите могат да се използват манипулативно. Знаете, че социолозите даваха повече проценти на БСП на извънредните избори, но ние не успяхме да ги спечелим. Реалните резултати ще се видят на изборите“, каза още Янков.", "date": "2018.12.19", "title": "Красимир Янков: Аргументите на БСП срещу промените в НК са еднакви с тези на Румен Радев"}
{"url": "https://www.faktor.bg/bg/articles/tomislav-donchev-1-8", "text": "В хода на преговорите с Европейската комисия българската страна предложи десетки варианти за реорганизация на газовите дружества „Булгаргаз“ и „Булгартрансгаз“. Това заяви вицепремиерът Томислав Дончев по време на днешното правителствено заседание във връзка с наложената от Брюксел глоба на Българския енергиен холдинг, съобщиха от правителствената пресслужба. Вицепремиерът подчерта, че в рамките на продължилите три години преговори по проблема, страната ни е предложила различни мерки, но предложението на ЕК собствеността на „Булгартрансгаз“ да бъде сменена чрез продажба на мажоритарен дял, е неприемливо. „Миналата година Парламентът ни забрани да постигаме споразумение с Европейската комисия. Естествено, никой от правителството не би се споразумял за продажба на мажоритарен дял“, каза още вицепремиерът Дончев. Той подчерта, че Комисията се е съобразила с аргументите срещу налагането на максималния размер на глобата, който може да достигне 320 млн. евро и тя е намалена до 77 млн. евро.", "date": "2018.12.19", "title": "Томислав Дончев:Предложихме на ЕК десетки варианти за газовите дружества, но продажба на мажоритарен дял е неприемлива"}
{"url": "https://www.faktor.bg/bg/articles/sasht-obmislya-da-iztegli-voennite-si-sili-ot-siriya", "text": "САЩ обмислят напълно да изтеглят своите сили от Сирия с наближаването на края на операцията им за отвоюване на всички територии, контролирани някога от групировката \"Ислямска държава\", заявиха американски служители, цитирани от Ройтерс. Ако бъде потвърдено, това решение би преобърнало допусканията за по-дългосрочно американско присъствие в Сирия, за каквото се застъпваха министърът на отбраната Джеймс Матис и други висши служители на САЩ с цел да се предотврати евентуално възраждане на \"Ислямска държава\". Руското външно министерство заяви, че присъствието на американските сили в Сирия се превръща в опасна пречка за постигането на мирно уреждане на конфликта, и обвини САЩ, че държат своите войски там незаконно. \"От фактор в борбата с тероризма незаконното американско присъствие в Сирия се превръща в опасно препятствие по пътя към уреждане на конфликта\", каза говорителката на министерството Мария Захарова.", "date": "2018.12.19", "title": "За радост на Москва:  САЩ обмислят да изтеглят военните си сили от Сирия?"}
{"url": "https://www.faktor.bg/bg/articles/ek-potvadi-za-hakerska-ataka-sreshtu-institutsii-na-evrosayuza", "text": "Европейската комисия потвърди, че е имало мащабна хакерска атака срещу институциите на Европейския съюз. \"Можем да потвърдим, че е имало предполагаем пробив на комуникационните системи на институции на ЕС, но не коментираме информациите за възможно изтичане на информация\", каза Валдис Домбровскис – зам.-председател на ЕК, на брифинг. \"Нито една организация, нито една структура в нито една страна по света не е неуязвима за кибератаки. Ние се отнасяме към този проблем изключително сериозно, укрепваме нашата система за киберсигурност и нашите способности за реагиране на тези атаки\", каза Домбровскис. По-рано през деня в. \"Ню Йорк таймс\" съобщи, че неизвестни хакери са разбили системата за вътрешна комуникация на институциите на ЕС и в продължение на няколко години са имали достъп до конфиденциални документи, в частност по проблемите на миграцията, борбата с тероризма, международните отношения, търговията, както и до преписките с ключови дипломатически мисии. Според американския ежедневник, прониквайки в мрежата на ЕС за дипломатическа комуникация, хакерите са свалили хиляди документи, разкриващи безпокойството на европейците от непредсказуемото поведение на президента на САЩ Доналд Тръмп, усилията за противопоставяне на Русия и Китай, както и страховете, че Иран ще възобнови своята ядрена програма. Киберпиратите също така са проникнали в мрежи на ООН, в министерства на външните работи и на финансите по света. Пробив е имало и в Американската федерация на труда и в Конгреса на индустриалните организации.", "date": "2018.12.19", "title": "ЕК потвъди за мащабна хакерска атака срещу институции на евросъюза"}
{"url": "https://www.faktor.bg/bg/articles/novini/balgariya/rumen-petkov-i-rumen-hristov-ozadacheni-abv-i-sds-imat-obshto-20-doverie-no-horata-ne-iskat-da-glasuvat-za-nas", "text": "Лидерите на АБВ и на СДС Румен Петков и Румен Христов направиха своята равносметка в края на годината за политическата карта. Пред Нова ТВ двамата партийни председатели заключиха, че според проучване на \"Сова-Харис\" имат по 10% доверие сред гласоподавателите, но когато се стигне до реалния вот, симпатизантите им не отивали до урните.  Според Христов имало тенденциозно внушение към избирателите му, че подобни партии няма да вкарат депутати в Европарламента и затова не пускали гласовете си за тях, за да не изгорят. Лидерът на СДС коментира, че реално партията му ще получи 1%, но се надява на коалиция с другите десни формации, за да успеят да вкарат двама депутати в Европейския парламент. Румен Петков заяви, че за АБВ щели да гласуват около 2-3% от хората. Той допълни, че трябва да се помисли за идеята за преференциален вот по време на избори, който първо беше въведен от правителството на Сергей Станишев. Петков подозира, че по този начин се купували гласове.", "date": "2018.12.19", "title": "Румен Петков и Румен Христов озадачени: АБВ и СДС имат общо 20% доверие, но хората не гласуват за нас"}
{"url": "https://www.faktor.bg/bg/articles/yunker-brekzit-bez-sdelka-shte-bade-katastrofa-za-velikobritaniya", "text": "Оттеглянето на Великобритания от ЕС без прилагането на правила ще бъде пълна катастрофа. Това заяви председателят на Европейската комисия Жан-Клод Юнкер на пресконференция в отговор на въпрос. Опасностите от напускане без договорени условия са очевидни, ще бъде пълна катастрофа, посочи той. Затова ЕК цели да предприеме всичко по силите си, за да няма неуредена раздяла. Но за това са необходими двама - както в танците, обобщи Юнкер. По-рано днес ЕК представи 14 мерки, които предлага да бъдат приложени, за да се смекчат последствията от напускането на Великобритания без прилагане на споразумението, постигнато с Лондон. Тези мерки трябва да бъдат утвърдени от Европейския парламент и от Съвета на ЕС. За да влязат в сила, ще бъде необходимо те да бъдат възприети и приложени и от британската страна.", "date": "2018.12.19", "title": "Юнкер: Брекзит без сделка ще бъде катастрофа"}
{"url": "https://www.faktor.bg/bg/articles/tsvetanov-podkrepi-initsiativata-razkazvachat-na-prikazki-predstavya", "text": "\"Днес още една прекрасна инициатива озари Народното събрание. Кампанията за насърчаване на детското четене „Разказвачът на приказки представя…” гостува в парламента. От разговора ми с инициатора Константин-Кирил Иванов стана ясно, че те си партнират с над 50 съвременни български писатели, които на свой ред гостуват в различни училища и детски градини и запознават децата с произведенията си\" съобщи във Фейсбук председседателят на ПГ на ГЕРБ Цветан Цветанов.  \"Иванов ме информира, че неразделна част от инициативата е \"Кутията на разказвача\", в която се съдържат подбрани заглавия на съвременни български автори. На свой ред аз закупих 3 кутии, като част от събраните средства от продажбата им ще отидат за инициатива „Погледни ме” в помощ на деца с аутизъм\", сподели още зам.-председателят на ГЕРБ.", "date": "2018.12.19", "title": "Цветанов подкрепи кампания за насърчаване на детското четене"}
{"url": "https://www.faktor.bg/bg/articles/boyko-rashkov-1", "text": "Аз вече съм уволнен от един юрист от ГЕРБ – от Даниел Кирилов. Моята кандидатура за председател на Бюрото за контрол на СРС-та е мисия невъзможна. Но това не ме притеснява, защото имам сериозна професия, която мога да упражнявам. Така коментира Бойко Рашков, настоящ председател на структурата, напрежението във връзка с избора на нов състав на Бюрото, което бе създаденото през 2013 година. По думите му смяната на членовете на Бюрото с основание е възбудила страстите в обществото.  Създаде се погрешното впечатление, че политическите партии искат да контролират Бюрото. По-скоро изводът е, че няма желание  да се извършват наблюдение и контрол над правомерното прилагане на СРС-тата, за да бъдат гарантирани правата на гражданите. В този смисъл започва да става камофлажно съществуването на Бюрото, защото няма да изпълнява функциите си по закон, аргументира позицията си Рашков. Рашков припомни, че препоръката на съда в Страсбург е в този орган да работят юристи с висока квалификация – еквивалент на съдия във върховен съд. По думите му бюрото е започнало съществуването си със състав само от юристи, като в момента са останали трима, а в същото време има лесничей (Илия Ганев, номинация на БСП-б.р.) и борец (Огнян Атанасов, ГЕРБ-б.р.). В следващия състав пък се очаква да има само един член с юридическо образование, коментира Рашков. Той очаква на гласуването в петък да не бъде избран. „Не завиждам на тези членове, които ще бъдат избрани без юридическо образование – не могат да намерят общ език с юристите по тази проблематика”, посочи той. Шефът на бюрото посочи, че на последното заседание на ресорната парламентарна комисия е станало ясно, че парламентарните групи не се интересуват от проявените качества на кандидатите за нов мандат. Така никой не видял проблем в това, че „някой не си върши работата през тези 5 г., не идва на работа” и същият получил подкрепа за преизбиране. Рашков допълни, че някои от казаните на заседанието неща не са влезли в протокола, на основата на който в пленарната зала ще се взема решението за новия състав на бюрото. На този фон той призна, че в последно време има „директен отказ” да се правят проверки. На въпрос на водещата наистина ли много се подслушва у нас, Рашков обясни, че според него от създаването на Бюрото са извършвани проверки по закон и всичко е било правомерно по прилагането на СРС-та.", "date": "2018.12.19", "title": "Бойко Рашков: Превръщат Бюрото за СРС-та в камофлажно"}
{"url": "https://www.faktor.bg/bg/articles/ruskata-gazprom-postavila-usloviya-za-badeshtata-gazova-traba-prez-balgariya", "text": "Руската компания \"Газпром експорт\" смята, че таксите за пренос по бъдещата газова тръба от българо-турската до българо-сръбската граница са прекалено високи. \"Нормата на доходност е завишена, което води до по-високи тарифи\", заяви, цитиран от БТА началникът на отдел \"Логистика\" в \"Газпром експорт\" Дмитрий Грачов на заседание на Комисията за енергийно и водно регулиране, където днес се състоя обсъждане на правилата за провеждане на пазарния тест за интереса към газопровода.  Грачов възрази и срещу финансовата гаранция, каквато, по думите му, не трябва да се изисква от дружества в добро финансово положение. Представителят на \"Газпром Експорт\" настоя споровете по бъдещите договори за транзит да се разглеждат от Международен арбитражен съд в София или в Москва. Енергийният министър Теменужка Петкова Стойността оцени бъдещата тръба на около 2.2 млрд. лв. Но тя ще бъде под условие, че ще бъде резервиран капацитет, който ще даде възможност да се възстанови напълно инвестицията със съответната норма на възвращаемост, изтъкна Петкова, цитирана от БТА. Освен \"Газпром Експорт\" може да има и други участници в търга, каза министърът на енергетиката. \"Търгът е публичен, по всички правила на европейското законодателство, така че може би ще има и други участници\", заяви Теменужка Петкова. Дали и как българската страна ще се съгласи с исканията на \"Газпром\" ще стане ясно, след като КЕВР публикува одобрените правила за провеждането на пазарния тест. Това се очаква да стане най-късно на 21 декември.", "date": "2018.12.19", "title": "Руската \"Газпром\" поставила условия за бъдещата газова тръба през България"}
{"url": "https://www.faktor.bg/bg/articles/beh-veroyatno-shte-obzhalva-reshenieto-na-ek-i-razmera-na-globata", "text": "Дружествата „Български Енергиен Холдинг“ и дъщерните му дружества „Булгаргаз“ и „Булгартрансгаз“ внимателно ще разгледат решението на ЕК и вероятно ще го обжалват, като ще оспорят както твърденията, така и размера на глобата. Това съобщиха от „Български енергиен холдинг“ ЕАД.  В случай на обжалване процедурните правила предвиждат или условно плащане на глобата, която подлежи на възстановяване в случай на успешно обжалване, или предоставяне на обезпечение. Дружествата „Български Енергиен Холдинг“ и дъщерните му дружества „Булгаргаз“ и „Булгартрансгаз“ изразяват съжаление, че Комисията е решила да пристъпи към приемане на Решението, както и налагане на глоба. Дружествата посочват, че трябва да се има предвид, че предполагаемото поведение касае период далеч в миналото, който е бил преходен за българския енергиен пазар след присъединяването на България към Европейския съюз.  БЕХ и дъщерните му дружества не приемат заключенията на Комисията, че са злоупотребили с господстващо положение на българския газов пазар. Дружествата продължават да считат, че достъпът до българската преносна мрежа и до газохранилището винаги се е осъществявал в съответствие с действащите закони. Също така предоставянето на достъп до румънския транзитен газопровод никога не е било под контрола нито на БЕХ, нито на някое от неговите дъщерни дружества. Наред с това, дружествата считат, че размерът на глобата е очевидно несъразмерен. Дружествата посочват, че през целия период на разследването българската страна е оказала пълно съдействие на Комисията и е положила всички усилия за приключване на Делото със споразумение („поемане на ангажименти“) по взаимно приемлив начин.  „За съжаление Комисията отхвърли предложенията, които включваха значителни отстъпки от българска страна. Изразяваме съжаление от това развитие, предвид кооперативния подход на Комисията по отношение на други скорошни антитръстови дела, касаещи търговията с природен газ в Централна и Източна Европа“, заявяват дружествата. Отбелязват, че Комисията е отчела част от аргументите на българската страна по отношение на продължителността на предполагаемото нарушение, което според Решението е приключило в самото начало на 2015 г. Комисията също така е приела, че отделянето на дъщерно дружество от БЕХ като структурна принудителна мярка вече не е наложително.  Такава мярка беше предвидена от Комисията в Изложението на възраженията до трите дружества през 2015г. Наложената глоба от EUR 77 068 000, макар и очевидно прекомерна, въпреки това e значително под допустимия максимален размер от EUR 316 800 000 (т.е 10% от оборота на БЕХ за 2014 г.). Подчертават, че в нито един момент от периода на твърдяното нарушение не са били засегнати интересите на българските потребители. Цените на природния газ в България са били регулирани от независим орган – Комисията за енергийно и водно регулиране – по правила, които защитават интересите на потребителите и обществото, и ограничават възможностите за ценообразуване от обществения доставчик Булгаргаз.  Български Енергиен Холдинг и дъщерните му дружества полагат всички усилия за реализация на проекти, които водят до диверсификация на източниците за доставка на природен газ в България. Тези усилия се оценяват положително и се подкрепят от Комисията. Съвместните цели на дружествата и Комисията остават непроменени и реализацията им по никакъв начин няма да бъде засегната от Решението.", "date": "2018.12.19", "title": "БЕХ обмисля да обжалва решението на ЕК и размера на глобата"}
{"url": "https://www.faktor.bg/bg/articles/ikonomika/biznes/prikrivaneto-na-litsata-koito-obsluzhvat-energiynata-oligarhiya-nasazhda-evroskeptitsizam", "text": "Откровена лъжа е твърдението, че санкцията на Европейската комисия срещу България е заради нежеланието ни да приватизираме газопреносната система. Приказките за защита на националния ни интерес са смокиновия лист, който трябва да прикрие истината, която ще лъсне, ако бъдат публикувани всички документи по този въпрос свързани с разговорите между нашата страна и Европейската комисия. Поредното безобразие ни се пробутва, като действие извършено в името на народа и в името на националния интерес. Прехвърлянето на вината на Европейската комисия, за да бъдат прикрити лицата, които обслужват енергийната олигархия насажда евроскептицизъм. Да се представя санкцията от 77 милиона евро за успех защото не ни е наложена по-висока санкция и да ни се обяснява, че щетата за 100% държавни дружества не е щета за българските граждани е наглост.  Повод за санкцията срещу България е в следствие на системно нарушаване на Закона за енергетиката и правилата на Европейския съюз.  \"Булгартрансгаз\" в нарушение на закона и въпреки писмо на КЕВР отказва достъп до мрежата на други лица. Предложението за приватизация на газопреносната ни система идва, чак след като от наша страна са осуетени всички опити на Европейската комисия да ни убеди да изпълним собствените си закони и европейските правила и да осигурим конкуренция при ползването на газопреносната ни система. След като сме успели да убедим Европейската комисия, че държавата ни няма да допусне други играчи на пазара, докато тя е собственик на газопреносната система, съвсем логично е от Комисията да предложат като краен вариант нейната приватизация.  Казвам това като защото докато доставките на газ за България са основно от един източник, държавният контрол в тази област е въпрос за защита на националния ни интерес. Абсурдно е да се надяваме, че без реална диверсификация на източниците на газ може да има реални конкуренция и пазар - основните доставчици ще са само одобрените от \"Газпром\". Наивно е да мислим, че при сегашната политическа конюнктура евентуалният приватизатор няма да бъде посочен също от \"Газпром\". В този смисъл оптималното решение е приватизацията на миноритарен пакет от акциите на \"Булгартрансгаз\" и преструктуриране на сектора. Така хем държавата ще запази своя контрол, хем тези дружества ще станат публични и ще има по-голяма прозрачност за дейността им, а и ще бъде привлечен свеж финансов ресурс. Такова предложение е имало от страна на ЕК, но то е бламирано. Единственото обяснение за неговото отхвърляне са огромните интереси на енергийната олигархия, която няма интерес от прозрачност и контрол.  БЕХ от самото си създаване беше замислен като структура, която да обединява огромен финансов ресурс за финансиране на мегакорупционните проекти в енергетиката. Именно затова съпротивата срещу всеки опит, да се пипа свещената крава на енергийната олигархия ще бъде жестока, дори и той да идва от ЕК. Самият факт, че никой в Народното събрание не поставя въпроса за търсене на отговорност от лицата, които са отговорни за тази огромна щета за държавата, е поредното доказателство, че \"Българският енергиен холдинг\" е проекция и подизпълнител в грабежа на Българския партиен холдинг образуван от парламентарните партии.", "date": "2018.12.19", "title": "Прикриването на лицата, които обслужват енергийната олигархия насажда евроскептицизъм"}
{"url": "https://www.faktor.bg/bg/articles/chepelare-otkriva-na-22-dekemvri-ski-sezona-s-bezplaten-lift", "text": "На 22 декември за всички любители на зимните спортове и снежната планина ще отвори врати ски зона Мечи чал.  През целия ден гостите на Чепеларе ще могат да използват лифта безплатно и да се насладят на условията за ски и сноуборд по пистите. Гостите на ски център Мечи чал ще бъдат посрещани с топъл чай, забавни игри и томбола с награди.  По-малко от две седмици, след като в Пампорово беше даден официален старт на сезона, в курорта вече работят седем писти, включително и към ски център Стойките. До 21 декември всички лифт карти и билети ще бъдат на промоционална цена. След това влизат в сила регулярните цени за сезона. За трета поредна година ски зони Пампорово и Мечи чал ще работят заедно с една обща лифт карта, а връзката помежду центровете се осъществява посредством безплатни ски бусове по график.", "date": "2018.12.19", "title": "Чепеларе открива ски сезона с безплатен лифт"}
{"url": "https://www.faktor.bg/bg/articles/ubietsat-na-zlatena-sas-smrazyavashti-priznaniya", "text": "Радвам се, че я убих. Това заяви в Софийския градски съд 37-годишният Димитър Ръжев, който в понеделник сутринта уби в столичния хотел \"Рила\" 24-годишната Златена Стоянова. Мъжът бе доведен от \"Съдебна охрана\" окован, съобщиха Канал 3 и \"24 часа\". Пред съдията Ръжев заяви, че е приел доста алкохол, взимал е хапчета, шмъркал е, но въпреки това има спомени за случилото се. \"Сега каквото Господ реши\", добави той. От показанията на вещите лица стана ясно, че 37-годишният мъж страда от шизофрения, отключила се още в детските му години, за което е бил лекуван многократно. Експертите обясниха, че Димитър Ръжев е разказал спокойно какво е извършил, но е използвал доста заучени фрази. Според вещите лица не всяко психиатрично заболяване води до невменяемост.  Затова и прокуратурата настоя да се изясни какво е точно психичното състояние на обвиняемия, за да стане ясно може ли той да носи отговорност и дали не симулира.  Самият обвиняем обясни на съда, че не веднъж е приемал заедно алкохол, наркотици и лекарства срещу шизофренията. От две години сам си ги пиел без да се консултира с лекар, но без тях се чувствал по-добре. Последното хапче изпил ден преди да дойде в София. Съдът реши да го изпрати в психиатричната болница в ловешкия затвор, където да му се направят изследвания.", "date": "2018.12.19", "title": "Убиецът на Златена със смразяващи признания: Тя беше демон, радвам се, че я убих"}
{"url": "https://www.faktor.bg/bg/articles/obshtestvo/natsionalnata-biblioteka-pusna-bezplatni-chitatelski-karti", "text": "Над 800 души са получили безплатни годишни читателски карти за Националната библиотека „Св. Св. Кирил и Методий“. Такава може да вземе всеки, който желае, в рамките на кампанията, посветена на 140 години от създаването на културната институция. Тя продължава до 19 часа на 21 декември. Цената на картата е 8 лв., а за пенсионери и ученици - 5 лв. За разлика от миналата година, когато е имало предимно студенти, които са се регистрирали в националната библиотека, досега карти си вземат предимно специалисти, коментират от \"Св. св. Кирил и Методий\".", "date": "2018.12.19", "title": "Националната библиотека пусна безплатни читателски карти"}
{"url": "https://www.faktor.bg/bg/articles/prokuraturata-shte-razsledva-smartta-na-novorodeno-v-kardzhali", "text": "Районна прокуратура-Кърджали наблюдава досъдебно производство за престъпление по чл. 120 от Наказателния кодекс – убийство, извършено от майка върху рожба във време на раждането или веднага след него, което се наказва с лишаване от свобода до три години. До момента е установено, че на 18 декември 2018 г., в гр. Кърджали, край река Арда, в района на Водното огледало, 27-годишна жена е родила дете. Към 16 часа състоянието ѝ се влошило и родилката потърсила медицинска помощ в МБАЛ „Д-р Атанас Дафовски“, гр. Кърджали. Жената обяснила къде е родила детето, като там била изпратена дежурната оперативно-следствена група, иззела биологичен материал от мястото. Полицейските служители започнали издирване на детето. Новороденото бебе е било открито мъртво, на 19 декември 2018 г., във водите на река Арда, в района на Водното огледало в гр. Кърджали.  По случая се извършват процесуално-следствени действия, свързани с часа на раждането, както и дали детето е било живородено и жизнеспособно, механизма и причината за настъпване на смъртта и др., съобщиха от пресцентъра на Апелативна прокуратура - Пловдив.", "date": "2018.12.19", "title": "Прокуратурата ще разследва смъртта на новородено в Кърджали"}
{"url": "https://www.faktor.bg/bg/articles/nad-70-advokati-kam-danail-kirilov-takova-pravo-kakvoto-ns-sazdava-nie-ne-sme-uchili", "text": "Такова право, каквото Народното събрание създава, ние не сме учили. Това се казва в писмо на 70 адвокати до председателя на правната комисия Данаил Кирилов. А повод за острата им реакция са предложените промени в антикорупционния закон, внесени от депутата на ГЕРБ, които днес правната комисия към НС отложи за приемане. Магистратите остро критикуват управляващите за \"грубото погазване\" на гражданските права, създаването на извънредни наказателни съдилища и \"успешните опити\" на прокуратурата да влияе върху работата им и вечните проверки, предшестващи конфискацията на имущество на гражданите. Според подписалите писмото адвокати последните промени в антикорупционния закон показват, че той ще бъде \"бухалка\" срещу неудобните за властта хора. Скъпи приятели,  Тъй като Дани Кирилов ни провокира всеки ден, с част от колегите-адвокати решихме да изразим мнението си относно неговата работа . Изказвам благодарност на колегите, които подписаха писмото в рамките на 24 часа. Писмото ще бъде внесено и в НС днес следобед, макар да е отворено. Отворено писмо от група адвокати  до Данаил Кирилов Г-н Кирилов, предвид последните Ви действия и публични изявления, с настоящото отворено писмо като адвокати, призвани да защитават конституционните права и свободи на гражданите, заявяваме: Извънредното законодателство, придружено от обиди и намеци срещу Върховния касационен съд не кореспондират със статута Ви на председател на правната комисия в НС. Грубото погазване на гражданските права, създаването на извънредни съдилища и успешните опити на прокуратурата да влияе върху работата им, както и да се меси в законно регламентирана проверка от висшестоящ съд говорят за тръгване на законодателството в тоталитарна посока, а това е нещо недопустимо за държава, членуваща в ЕС. Последните идеи на ГЕРБ да бъдат освободени от действието на антикорупционния закон общинските съветници показва, че всъщност декларираната цел на горепосочения закон не е реалната, а този закон се явява бухалка срещу неудобните за властта личности или освобождава от отговорност удобните. Избирателното прилагане на закона, както и извършваните проверки по него, които няма да имат срок, говорят за други цели. Това, че законодателят отказва да види проблема в работата на прокуратурата и едва ли не дава индулгенция чрез антикорупционния закон срещу наказателно преследване за корупция по високите етажи на властта в едни случаи, а в други бива ползван като репресия срещу неудобни на властимащите хора, опитвайки се да внуши на обществото виновността на проверявания не кореспондира с основните правни норми. Приетите поправки за 48 -часовия арест без уведомяване на близките, които не ограничават прокуратурата в изчерпателно изброени конкретни случаи реално може да доведе до произвол, за който отново да плаща данъкоплатецът в Страсбург. Опитите Ви за внушение, че ЕС и Венецианската комисия са видели проблем в безконтролната власт на т.нар.трима големи- председателят на ВКС, председателят на ВАС и гл.прокурор са груба инсинуация. ЕС и Венецианската комисия говорят през цялото време за безкронтролната власт само на гл.прокурор, но за съжаление премиерът Борисов подчерта, че промени в тази посока може да се очакват след мандата на Сотир Цацаров. Има значителна разлика в статута на председателите на двете върховни съдилища, които биват избирани не от подчинени, а от равни по ранг съдии, и се явяват адм.ръководител и пръв сред равни, а не както е в прокуратурата, където избраният за гл.прокурор се явява с еднолична власт над всички останали прокурори. Възразяваме срещу приемане на законодателство без обществено обсъждане . Изказванията Ви, че тълкувателните решения на ВКС не се съгласували с обществото не кореспондират с основни правни принципи както и внушават, че съдиите извършват нещо нередно, което на практика не е така. Недопустима е намесата Ви в работата на съдебната власт, както и намеците, които имат за цел да моделират общественото мнение в негативна посока за работата на върховните съдии, както и да свалят и без това ниското доверие в съдебната власт. Тълкувателните решения на върховните съдилища са подчинени на правото, а не на интереса на управляващите! Настояваме да се съблюдават демократичните принципи и разделението на властите, както и да се спазват правилата при приемане на закони, в противен случай ще изпратим копия от дипломите си в НС в знак на протест, тъй като те не биха ни вършили работа в държавата, която нарушава граждански права и основни принципи на правото. Такова право, каквото НС създава, ние не сме учили!", "date": "2018.12.19", "title": "70 адвокати: Такова право, каквото парламентът създава, ние не сме учили!"}
{"url": "https://www.faktor.bg/bg/articles/metroto-v-sofiya-shte-raboti-na-vrah-nova-godina", "text": "В новогодишната нощ на 31 декември 2018 г. срещу 1 януари 2019 г. ще се движат столичното метро и част от наземния транспорт. През нощта ще се движат трамваите, които обслужват линии 5, 7, 8, 12, 18, 20 и 22, тролеите с номера 1, 2, 4 и 9, както и автобусите по линиите 83, 102, 85, 285, 310, 213. Нощните автобусни линии N1, N2, N3 и N4 ще работят по променени маршрути:  - N1 (в посока ж.к. \"Младост 4\"): от бул. \"Тодор Александров\" (площад \"Независимост\") по бул. \"Княз Александър Дондуков\", надясно по бул. \"Васил Левски\" и по бул. \"Цар Освободител\" по маршрута, двупосочно; За линията се закриват спирки: - двупосочна за прекачване с кодове 6435, 6436, 6455 и 6468 \"Площад Княз Александър I\"; - с код 6457 \"Ул. Париж\"; - с код 6456 \"Ул. 6-ти септември\". N2 (в посока Студентски град): от бул. \"Тодор Александров\" (площад \"Независимост\"), по бул. \"Княз Александър Дондуков\", надясно по бул. \"Васил Левски\" и по маршрута, двупосочно. За линията се закриват спирки: - двупосочна за прекачване с кодове 6435, 6436, 6455 и 6468 «Площад Княз Александър I\"; - с код 6457 \"Ул. Париж\"; - с код 6456 \"Ул. 6-ти септември\". N3 (в посока автостанция \"Изток\"): от бул. \"Тодор Александров\" (площад \"Независимост\") по бул. \"Княз Александър Дондуков\" и след кръстовището с бул. \"Васил Левски\" направо по маршрута до автостанция \"Изток\", двупосочно. За линията се закриват спирки: - двупосочна за прекачване с кодове 6435, 6436, 6455 и 6468 \"Площад Княз Александър I\"; - с код 6457 \"Ул. Париж\"; - с код 6456 \"Ул. 6-ти септември\"; - двупосочна с кодове 6439 и 6440 \"Площад Св. Александър Невски\"; - с код 1241 \"Площад Паметник Левски\"; - с код 2012 \"Ул. Кракра\". N4 (в посока ж.к. \"Дружба 2\"): от бул. \"Тодор Александров\" (площад \"Независимост\") по бул. \"Княз Александър Дондуков\", надясно по бул. \"Васил Левски\" и наляво по бул. \"Янко Сакъзов\" по маршрута, двупосочно. За линията се закриват спирки: - двупосочна за прекачване с кодове 6435, 6436, 6455 и 6468 \"Площад Княз Александър I\"; - с код 6457 \"Ул. Париж\"; - с код 6456 \"Ул. 6-ти септември\"; - двупосочна с кодове 6439 и 6440 \"Площад Св. Александър Невски\". Автобусите от четирите нощни линии ще спират на съществуващите трамвайни и автобусни спирки в променените участъци на маршрутите и на временна двупосочна спирка за прекачване на бул. \"Княз Александър Дондуков\" при ул. \"Сердика\".", "date": "2018.12.19", "title": "Метрото в София ще работи на връх Нова година"}
{"url": "https://www.faktor.bg/bg/articles/obshtestvo/ulitsata/kabinetat-odobri-oshte-20-mln-leva-za-zaplati-v-mvr", "text": "Правителството одобри вътрешнокомпенсаторни промени по бюджета на седем министерства, съобщиха от МС., съобщава news.bg. Промени има в бюджета на МВР. Те са обяснени с \"необходимост от средства по бюджетните програми \"Управление на задграничните представителства и подкрепа на българските граждани в чужбина\", \"Администриране и осигуряване на дипломатическата служба и \"Публични дейности\". Предлага се увлечение на разходите за командировъчните средства на дългосрочно командированите служители в задграничните представителства на Република България и разходите за издръжка на Централно управление на МВнР и Дипломатическия институт\", мотивират се от МС. Отделно дават на МВР за 2018 г. още 20 000 000 лв. Средствата са за предвидени плащания за персонал по бюджета на ведомството за настоящата година. В бюджета на Министерството на икономиката за 2018 г. със 669 000 лв. се увеличават разходите за издръжка на програма \"Реализация на експортния потенциал и участие в търговската политика на ЕС\" за сметка на реализирани икономии по показател \"Субсидии и други текущи трансфери за нефинансови предприятия\" на програма \"Насърчаване на инвестициите за повишаване на конкурентоспособността на икономиката\". Предлаганото изменение не променя общия размер на утвърдените разходи по бюджета на ведомството за настоящата година, уверяват от МС. Променят се и различни пера в бюджета на Министерството на културата за 2018 г. С 382 086 лв. се увеличават утвърдените разходи по \"Политика в областта на опазване на движимото и недвижимото културно наследство\". Допълнителни разходи се одобряват и по бюджетните програми \"Национален фонд \"Култура\" и \"Обучение на кадри в областта на изкуството и културата\". Отделно по бюджета на ведомството се правят промени във връзка с увеличаване на капитала на \"Аудиовидео Орфей\" ЕАД с парична вноска в размер на 302 130 лв. Увеличаването ще стане чрез издаване на нови поименни акции с номинална стойност 10 лв. всяка. Промени има и в бюджета на Министерството на правосъдието за 2018 г. Предколедно дават 2 864 000 лв. за затворите. С друго Постановление по бюджета на ведомството се одобряват и допълнителни разходи в размер на 650 000 лв. за изплащане на обезщетения по бюджета на Главна дирекция \"Изпълнение на наказанията\". Парите са за сметка на преструктуриране на разходите и/или трансферите по централния бюджет за 2018 г. И по бюджета на Министерството на здравеопазването се прави вътрешно преразпределение, което ще доведе до преструктуриране на предварително разчетения финансов ресурс с цел обезпечаване на нормалното функциониране на структурите към министъра на здравеопазването през 2018 г. и постигане на заложените основни стратегически и оперативни цели на министерството. С отделно правителствено Постановление се одобряват допълнителни разходи за Министерството на здравеопазването за 2018 година в размер на 4 359,0 хил. лева. Средствата са предназначени за държавните болници. Те са за закупуване на дълготрайни материални активи по \"Политика в областта на диагностиката и лечението\", бюджетна програма \"Осигуряване на медицинска помощ на специфични групи от населението\". Предвижда се закупуването на апаратура, медицинско и немедицинско оборудване за структурите по изгаряния и пластична хирургия, в това число апаратура и оборудване за анестезиология и интензивно лечение, хирургия и консервативно лечение на пациентите. Министрите от кабинета \"Борисов-3\" приеха постановление за промени по бюджета на здравното ведомство. Предвиждат се допълнителни плащания в частта на финансирането на бюджетното салдо за сметка на централния бюджет в размер на 4 000 000 лв., във връзка с увеличаване капитала на държавни лечебни заведения - търговски дружества. Средствата ще бъдат използвани за реализиране на инвестиционните намерения на лечебните заведения с цел - създаване на възможности за прилагане на най-съвременни и ефективни методи и технологии за диагностика и лечение. Заедно с това ще се подобрят условията за посрещане на нарастващите потребности на населението от своевременна и качествена здравна помощ. Промени има и в бюджета на Министерския съвет за 2018 г. по утвърдените разходи по области на политики/бюджетни програми. Промените са за осигуряване дейността и организацията на работата на МС, както и до осъществяването на държавната политика на областно ниво. Увеличават се и утвърдените разходи по бюджетна програма \"Вероизповедания\". Изменя се и правителственото Постановление № 291 от 12 декември 2018 г. за одобряване на допълнителни разходи по бюджета на Министерския съвет за 2018 г. Чрез промени по бюджета на Министерството на младежта и спорта за 2018 г. се увеличава капиталът на \"Национална спортна база\" ЕАД. С предоставените средства в размер на 20 000 000 лв. ще бъде придобит мажоритарен брой акции от капитала на \"Арена Русе\" АД, собственик Булстрад Арена - универсална спортно-зрелищна зала и обществен комплекс към нея. Управлението на многофункционалното спортно съоръжение от \"Национална спортна база\" ЕАД ще гарантира висока степен на експлоатационна ефективност на обекта, съобразена със съвременните изисквания за подобен тип обекти и ще намали пряката ангажираност на държавата за управлението и поддържането й, уверяват от МС.", "date": "2018.12.19", "title": "Кабинетът одобри  20 млн. лева за заплати в МВР"}
{"url": "https://www.faktor.bg/bg/articles/varnaha-tsenko-chokov-v-aresta", "text": "Бившият кмет на село Галиче Ценко Чоков се връща в ареста. Това бе решено от Специализирания съд, като така се изменя мярката му за неотклонение „домашен арест” на „задържане под стража”. Съдията прецени, че Чоков неправомерно и съзнателно се е отклонил от мястото, където е бил на зъболекар, заради което реши да измени мярката му за неотклонение.  Както вече е известно скандалният кмет, направил известно врачанското село Галиче, е обвиняем за побой и рекет, но бе пуснат под домашен арест заради здравословни проблеми. Междувременно обаче той бе хванат да вечеря в ресторант в столичния квартал „Драгалевци”. Оказа се, че имал разрешение да пътува до София за зъболечение, но междувременно се е отклонил, за да вечеря с приятели и да наруши домашния си арест. От обвинението изтъкнаха, че времето, в което той е заснет, е много по-късно от края на работното време на стоматолога.  На днешното заседание Чоков се появи с патерици. Преди да бъде произнесено решението от защитата му изтъкнаха пред съда, че той има множество заболявания и ако бъде върнат в ареста той „ще влезе в гроба до 3 дни”, тъй като може рязко да се влоши.  По време на съдебното заседание не бяха допуснати да свидетелстват стоматологът и сервитьорът от заведението, но бяха изслушани двамата полицаи.  Стана ясно, че за 2 януари Ценко Чоков има насрочена операция в урологично отделение в Плевен.", "date": "2018.12.19", "title": "Край на ресторантите: Съдът върна \"болния\" Ценко Чоков в ареста"}
{"url": "https://www.faktor.bg/bg/articles/obshtestvo/zakon-i-red/osadiha-chetirima-afganistantsi-preminali-nezakonno-granitsata-ni", "text": "Четирима граждани на Афганистан получиха присъди за незаконно преминаване на българската граница, съобщиха от пресцентъра на Съдебната палата в Добрич. Чужденците са признати за виновни, че в условията на продължавано престъпление на 22 ноември 2018 година на ГКПП-Лесово са влезли през границата на България без разрешение на властите и в същия ден, отново неправомерно, са излезли през държавната граница на ГКПП-Кардам. Деянието им е останало недовършено - в стадия на опита, поради независещи от тях причини, посочват от пресцентъра на Съдебната палата. Трима от чужденците, които са непълнолетни, ще изтърпят условни наказания \"лишаване от свобода\" за три месеца с изпитателен срок от една година. Наложено им е и наказание \"обществено порицание\".  Четвъртият подсъдим е осъден условно на осем месеца \"лишаване от свобода\" с тригодишен изпитателен срок, като ще плати и глоба от 200 лева. Присъдите са постановени, след като Районният съд в Генерал Тошево е одобрил сключените споразумения между чужденците и прокуратурата. Възпитателната работа с афганистанските граждани е възложена на дирекция \"Миграция\" при МВР.", "date": "2018.12.19", "title": "Осъдиха четирима афганистанци, преминали незаконно границата ни"}
{"url": "https://www.faktor.bg/bg/articles/kmetat-na-burgas-vliza-v-kostyuma-na-dyado-koleda", "text": "Кметът на Бургас Димитър Николов ще се превърне в Дядо Коледа, за да зарадва децата в неравностойно положение за празниците. Той лично ще им връчи подаръците, осигурени от кампанията на Общината „Подари от сърце“. Инициативата стартира през ноември. Целта й е да зарадва потребителите на социалните домове в града преди светлия християнски празник Коледа. В кампанията се включиха много хора с добри сърца и осигуриха 183 подаръка за дете или възрастен от социален или дневен център в града. На 20-ти декември, градоначалникът в костюм на Дядо Коледа и с чувал ще обиколи всички 21 институции и ще връчи изненадите, надписани лично от благодателите до всеки получател. Общият брой на подаръците, които можеха да бъдат закупени от благодетели, беше 330. Тези подаръци, които не бяха закупени в рамките на кампанията, ще бъдат осигурени от Община Бургас.", "date": "2018.12.19", "title": "Кметът на Бургас облича костюма на Дядо Коледа"}
{"url": "https://www.faktor.bg/bg/articles/estoniya-arestuva-10-bankovi-sluzhiteli-na-danske-bank", "text": "Естонската полиция арестува 10 бивши служители на местното подразделение на датската финансова компания Danske Bank по обвинения, че съзнателно са участвали в един от най-големите скандали в историята на Европа за пране на пари, съобщи Bloomberg. Шестима от заподозрените са арестувани във вторник, а останалите четирима в сряда, потвърди главният прокурор на страната в официално изявление. \"Има причина да подозираме, че задържаните съзнателно са упълномощавали клиенти на банката да пренасочват финансови средства, които вероятно са били изпрани\", се посочва в съобщението. Най-голямата датска банка обяви, че голяма част от средствата на стойност 200 млрд. евро, които са преминали през подразделението в Талин в периода между 2007 г. и 2015 г., трябва да бъдат разглеждани като съмнителни и вероятно се касае за пране на руски пари през банката. След като нараснаха подозренията за съмнителна търговия, Danske отстрани президента и изпълнителния директор на компанията, като предаде 8 служители на естонските органи на реда. През септември банката съобщи, че 42 нейни служители и лица, които са получавали комисионни за намиране на клиенти, са замесени в съмнителна дейност. Също така финансовата компания създава резерв, за да може да плати потенциалните глоби от банковия надзор, както и от Министерството на правосъдието в САЩ. Досега са събрани 2.7 млрд. долара. По-късно през деня ще се проведе пресконференция с участието на естонския главен прокурор в Талин.", "date": "2018.12.19", "title": "Закопчаха 10 бивши служители на Danske Bank за пране на руски пари"}
{"url": "https://www.faktor.bg/bg/articles/ot-utre-puskat-tramvaite-po-ul-graf-ignatiev", "text": "От утре се възстановява движението на трамваите по \"Граф Игнатиев\". Това обяви кметът на София Йорданка Фандъкова, която заедно с министъра на транспорта Росен Желязков и директора на \"Метрополитен\" инж. Стоян Братоев се возиха на дрезина, за да тестват новото трасе между метростанциите на бул. \"България\" и \"Красно село\". Трамваите по \"Графа\" ще се движат по обичайното разписание. Временният автобус 10 ТМ се закрива.", "date": "2018.12.19", "title": "От утре пускат трамваите по ул. \"Граф Игнатиев\""}
{"url": "https://www.faktor.bg/bg/articles/ek-shte-se-bori-tvardo-za-postigane-na-bezvizov-rezhim-sas-sasht-za-vsichki-strani-v-es", "text": "Европейската комисия представи днес доклад, който отчита, че в последните 12 месеца няма напредък и САЩ са запазили визите за някои граждани на Общността, предаде БТА. Все още САЩ изискват визи за граждани на България, Хърватия, Кипър, Полша и Румъния. Комисията остава \"твърдо решена\" да постигне безвизов режим за пътуване в САЩ за гражданите на всички държави от ЕС като въпрос от първостепенно значение, се посочва в съобщение на институцията. Комисията добавя, че ще продължи да работи със САЩ, в тясно сътрудничество с посочените пет европейски страни. В последните 12 месеца контактите със САЩ на политическо и техническо равнище се увеличиха, ЕК продължи да настоява пред Вашингтон да запази сътрудничеството си с петте засегнати държави за ускоряване на напредъка към постигане на пълна визова реципрочност. Визовата реципрочност бе обсъдена при всички официални срещи между ЕС и САЩ, включително двете срещи на министрите по въпросите на правосъдието и вътрешните работи в София през май и във Вашингтон през ноември тази година, се посочва в доклада. Комисията ще продължи \"активно да подкрепя засегнатите държави\", включително с финансова помощ, и ще работи в тясно сътрудничество с тях, за да им помогне да изпълнят изискванията на програмата на САЩ за премахване на визите, се допълва в съобщението. Комисията поддържа позицията си, че сътрудничеството и съвместният дипломатически ангажимент са най-подходящият начин за постигане на напредък. ЕК остава на мнение, че въвеждането на визи за гражданите на САЩ би било \"контрапродуктивно в момента\" и не би помогнало за постигането на безвизов режим за всички граждани на ЕС. Тази позиция може да бъде преразгледана с оглед на бъдещите развития, пише в съобщението. ЕК прие досега три подобни доклада - на 10 октомври 2014 г., на 22 април 2015 г. и на 5 ноември 2015 г., както и шест съобщения - през април, юли и декември 2016 г., и през май и декември 2017 година. САЩ са единствената държава в списъка на страните с безвизов режим за ЕС, която не предоставя безвизов достъп за всички граждани на Общността.", "date": "2018.12.19", "title": "ЕК ще се бори твърдо за постигане на безвизов режим със САЩ за всички страни в ЕС"}
{"url": "https://www.faktor.bg/bg/articles/novini/svyat/papa-frantsisk-koleda-ne-mozhe-da-e-samo-razmyana-na-podaratsi-i-konsumatorski-razgul", "text": "Папа Франциск настоя, че Коледа не може да е само за размяна на подаръци и отдаването на тотален потребителски разгул, като призова вярващите да си припомнят нейната първоначална цел, която е отбелязването на рождението на Иисус Христос, съобщава \"Франс прес\". \"Машината на рекламната индустрия ни казва, че трябва да обменяме все повече и повече нови подаръци, за да ни изненадат. Но дали това е празнуването, което Бог иска\", попита Франциск пред аудиторията на открито във Ватикана. \"Не, Коледа е за слушането на мълчаливия глас на Бога\", подчертал той. \"Моля, умолявам ви, нека не превръщаме Коледа в модно събитие! Не е Коледа, ако търсим ярките светлини, ако купуваме огромно количество подаръци, но след това не помагаме дори на един беден човек\", изтъкнал главата на Римокатолическата църква, който е известен с критиките си към социалното неравенство и несправедливостта.", "date": "2018.12.19", "title": "Папа Франциск: Коледа не може да е само размяна на подаръци и консуматорски разгул"}
{"url": "https://www.faktor.bg/bg/articles/kitay-obvini-sasht-vav-voenizirane-na-kosmosa", "text": "Китай обяви в сряда, че е срещу „военизирането“ на космоса и разкритикува заповедите на американския президент Доналд Тръмп за създаване на команден център, от който да се контролират военните космически операции, предават AFP и Агенция \"Фокус\".  „Китай винаги е предлагал мирното усвояване на космоса и се е противопоставял на военизирането на космоса и космическата надпревара във въоръжението“, заяви говорителят на външното министерство на страната Хуа Чиунинг на брифинг.  „Противопоставяме се на по-нататъшното превръщане на космоса в ново бойно поле“, добави тя.  Във вторник Тръмп нареди създаването на „Космическо командване“, нова организационна структура в Пентагона, която ще има контрол върху военните космически операции.", "date": "2018.12.19", "title": "Китай обвини САЩ във \"военизиране\" на Космоса"}
{"url": "https://www.faktor.bg/bg/articles/kremal-1-1", "text": "Продажбата на американски ракетни системи Пейтриът на Турция няма да окаже никакво влияние върху споразуменията между Москва и Анкара за доставки на руските системи за противовъздушна отбрана С-400. Това заяви днес говорителят на Кремъл Дмитрий Песков, цитиран от ТАСС и БТА.  Държавният департамент на САЩ съобщи снощи, че Вашингтон предлага на Турция продажбата на ракетни системи Пейтриът на стойност 3,5 милиарда долара, предаде Асошиейтед прес. Това не са свързани процеси, а в този случай реализираме онези споразумения, които вече имаме с турските колеги. Проектът и споразумението за доставките на комплексите С-400 се намира в стадий на реализация и тя ще бъде продължена, каза Песков в отговор на въпрос на журналист дали намеренията за доставки на системите Пейтриът няма да се отразят на споразумението на Москва с Анкара (за С-400).  Песков подчерта, че Русия не вижда основания да не се доверява на Турция, която пое ангажимент да не разкрива на трети страни данни за системите С-400.  През ноември говорителят на турския президент Ибрахим Калън заяви, че Турция е готова да купи американски ракетни системи Пейтриът, ако получи добро предложение от американската страна.", "date": "2018.12.19", "title": "Кремъл: Турция няма да се откаже от С-400, въпреки продажбата на US-система \"Пейтриът\""}
{"url": "https://www.faktor.bg/bg/articles/ruskiyat-patriarh", "text": "Руският патриарх Кирил прояви загриженост за украинците, които имат своя църква. Свещеникът още не може да преглътне, че вече няма власт над духовенството в съседната на Русия страна. \"Създаването на нова църковна структура в Украйна от разколниците ще доведе страната до духовна гибел\". Това заяви руският патриарх Кирил в хода на служение в Николо-Угрешкия манастир.  „Ето, че днес се тревожим за всичко, което се случва в Украйна. Това е ясен и ярък пример за това, как лъжата въвежда хората в заблуда. И когато измамно се показва този път, който отвежда хората от истинската църква, който предлага да отдадеш душата си на самозванци и разколническото общество се възприема като благодатна църква, този път води към духовна нищета, това е път към унищожението“, заяви патриарх Кирил. Предстоятелят на Руската православна църква добави, че „лъжата е силен инструмент за въздействие върху човешкото съзнание“. „Лъжата изкривява живота, потапя ни в друга реалност – реалност, която е далеч от истината... Днес лъжата придобива някакви фантастични размери, потапят ни по различен начин в различна реалност... чрез изкуство, филми, отклоняват хората от жизнения път. Затова за идеали, маяци, помощници в живота, се представят фалшиви маяци, фалшиви идеали“, отбеляза той. „Днес, ние специално се молим за нашите братя и сестри, за Украинската православна църква, за тези, които станаха изповедници на вярата Христова още, докато бяха живи. Молим се за това, никаква лъжовна сила да не погуби духовния живот на близкия ни братски народ и силата на църквата, носеща своето свидетелство в тези трудни обстоятелства, да не намалява даже в условията на увеличаващи се грехове“, заяви патриарх Кирил.", "date": "2018.12.19", "title": "Руският патриарх се загрижи за украинците, църквата им ги водела към нищета и унищожение"}
{"url": "https://www.faktor.bg/bg/articles/viktor-yushchenko-duhovenstvoto-shte-tryabva-da-napravi-izbor-da-sluzhi-na-ukrayna-ili-na-agresora-rusiya", "text": "Украйна няма да преследва свещеници или вярващи във връзка с създаването на обединена Украинска православна църква, защото няма \"мотивация\" за това. Това мнение изразява бившият президент на Украйна Виктор Юшченко на  брифинг, който бе излъчен по телевизионния канал \"112 Украйна\". \"Знам, че мнозинството от московските свещеници ще отидат в украинската църква, умните сега, а останалите – може би след 5 години, след 40 години, и след 100 години е възможно, защото трябва да извършат новата реформация. Но те ще отидат. Ако вие живеете на тази Земя без духовно уважение към нея, как ще обясните това на вашите деца? пита той. Бившият президент добави, че духовенството ще трябва да направи избор - да служи на Украйна или на държавата агресор Русия. \"Аз не искам сега да разсъждавам за това, защото моментът е много чувствителен, деликатен и особен, а просто се обръщам към здравия разум. Украинците трябва да се научат да уважават националната църква, ако искат да бъдат успешни и да имат съгласие помежду си \", казва още Юшченко. По думите му, народите, които не са решили проблемите със своята вътрешна хармония, никога не са постигнали високи социални стандарти и икономически успехи. \"Научете се да живеете като едно семейство. Ако църквата не ви обединява, тогава какво може да ви обедини. Яденето и пиенето? Вие сте човеци, а не животни, вие живеете на първо място с духа, нали?, обобщава бившият украински президент.  Виктор Юшченко е спорна фигура в най-новата история на Украйна. Обявен за баща на прозападната \"Оранжева революция\" в Украйна, започнала през 2004 година, през 2005 година той е избран за президент. Обявил се за борец срещу корумпираната постсъветска политическа класа, той става жертва на отравяне с диоксин, което обезобразява лицето му. За жалост обаче историята на управлението на Юшченко, смятат анализатори, е на човек, който след като дойде на власт, изгуби безнадеждно връзката с верните му, които го издигнаха на този пост. А неспособността му да води балансирана външна политика между Изтока и Запада, го направи да изглежда самотна личност.", "date": "2018.12.19", "title": "Виктор Юшченко: Духовенството ще трябва да направи избор - да служи на Украйна или на агресора Русия"}
{"url": "https://www.faktor.bg/bg/articles/14-merki-obyavi-bryuksel-pri-brekzit-bez-sdelka", "text": "14 мерки в ограничен брой сфери се съдържат в плана на Еврокомисията, който ще бъде задействан в случай на „Брекзит“ без сделка. Той бе разпространен от ЕК днес – точно 100 дни преди 29 март, когато Великобритания ще излезе от Европейския съюз. Сферите са такива, в които „Брекзит“ без сделка би нанесъл сериозни щети на гражданите и бизнеса в останалите 27 страни членки на ЕС. Сред тях са финансовите услуги, въздушният транспорт, митниците и дори борбата с климатичните промени. Планът е изготвен зарази несигурността във Великобритания около ратфицирането на споразумението за напускане на ЕС, договорено на 25 ноември, както и заради призива от последния Европейски съвет миналата седмица за ускоряване на подготовката на всички равнища за всички възможни варианти. ЕК смята за много важно и спешно приемането на мерките, за да могат те да влязат в сила още на 30 март 2019 г. Комисията обаче изрично предупреди, че тези мерки няма и не могат да смекчат ефекта на „Брекзит“ без сделка. Те не могат и по никакъв начин да компенсират липсата на подготовка, нито да дадат привилегии, полагащи се при членство в Съюза. Сферите, в които ще бъдат приложени мерките, са такива, в които е абсолютно необходимо да бъдат защитени жизнено важните интереси на ЕС. По същество те ще бъдат временни и се приемат едностранно от ЕС. Мерките са резултат от дискусии между страните членки. Правото на пребиваване и координиране на социалното осигуряване Държавите членки на ЕС трябва да предприемат мерки,които да гарантират, че гражданите на Обединеното кралство, пребиваващи законно в Съюза към датата на „Брекзит“, ще продължават да бъдат смятани за законно пребиваващи граждани. Страните от ЕС трябва да им дадат статут на временно пребиваващи.  Комисията вече прие предложение за регламент, който да изключва британските граждани от изискванията за визи при положение, че Лондон направи същото с гражданите на ЕС. Що се отнася до социалното координиране, страните членки трябва да вземат всички възможни мерки, за да гарантират осигуряванетои да спазват правата на гражданите на 27-те държави от ЕС и Великобритания, упражнявали правото на свободно движение преди 30 март 2019 г. • 12-месечен период, който да гарантира, че няма да има незабавно прекъсване в клиринга та деривати; • 24-месечен период, който да гарантира, че няма да има прекъсване в депозитарните услуги за операторте от ЕС,които в момента използват британски оператори; • Два делегирани регламента ще улеснят нововъведенията за период от 12 месеца при някои договори за извънборсови деривати, при които един договор се трансферира от Великобритания към 27-те страни от ЕС.", "date": "2018.12.19", "title": "Брюксел отсече: При Брекзит без сделка задействаме 14 мерки"}
{"url": "https://www.faktor.bg/bg/articles/novini/balgariya/rosen-zhelyazkov-zamirishe-li-na-izbori-opozitsiyata-zapochva-da-nastroyva-horata-edin-sreshtu-drug", "text": "„Литва, Полша и Унгария са с нас за премахване на ограниченията към превозвачите в ЕС и срещу плана „Макрон“. По време на българското председателство в Европейския парламент тази тема не беше допусната. В Европейския съвет сме изиграли първото полувреме за приемане на общ подход към превозвачите. В края на януари ще отидем в Европейския парламент. Ако не успеем да постигнем исканията си, сме готови да съдим ЕС“. Това заяви пред Нова ТВ транспортният министър Росен Желязков.  „Не се притесняваме от експертизи по пътищата, които предлагат от опозицията. Това са естествени процеси. Вредно е да се настройват едни части на обществото към други. Това се прави от опозицията, когато замирише на избори. Казва се например, че едрите строители на пътищата са лоши, но при тях работят и по-малки фирми. Прави се опит да се създава едно недоверие между самите нас\", коментира транспортният министър.  \"БДЖ е холдингова структура с пътнически и товарни превози. 175 млн. лв. на година отиват в БДЖ за компенсиране на загуби. Надяваме се с новото ръководство да се спре изтичането на средства в железниците. Трябва да се оптимизира ремонтът, както и обществените поръчки, защото 90% от тях досега се провалят заради различни съмнения. Държавата може да се справи с реформата в БДЖ и няма вариант за приватизация\", каза още Росен Желязков.", "date": "2018.12.19", "title": "Министър Желязков: Замирише ли на избори, опозицията започва да настройва хората един срещу друг"}
{"url": "https://www.faktor.bg/bg/articles/politika/na-vseki-kilometar/makedoniya-pod-syankata-na-solomon-goldshtayn-proklyatieto-za-edin-razdelen-narod", "text": "Знае ли някой в Македония и България кой е Соломон Голдщайн и каква е неговата роля в преходния период на формирането на това, което днес, с много заблуди, но и с пресилени изявления, се нарича и самонарича македонска нация? Някои го знаят и под неговото агентурно име от съветското НКВД, като агент \"Черски\", който, покрай многото си други функции, е бил и ръководител на съветското посолство във Виена. Там той развива своята антибългарска и антимакедонска дейност, за да завърши всичко това с  невиждани кръвопролития и в Македония, и в България,  а след Втората световна война, покрай убитите без съд и присъда, той и неговият СССР да са виновни и за множеството монтирани съдебни процеси, където ще бъдат пожертвани цветът на македонската и българската интелигенция. Соломон Лазаров Голдштайн, с псевдоним \"Черски\" е български комунистички деец, роден през 1884 година в Шумен, починал през 1968 година в Москва. Членува в швейцарската, френската и българската компартия и е личен приятел на Ленин. От 1922 до 1924 година ръководи съветската легация във Виена и е организатор на албанската революция от 1924 година.  Но, неговата най-важна дейност е участието и организацията за подписване на Майския манифест, като официално начало на подривната дейност на СССР, Коминтерна и НКВД, насочена против ВМРО на Тодор Александров, но и против целостта на българската нация, дейност, насочена към  Последователната трагедия на България в Първата и Втората световни войни, де факто е най-голямата трагедия за македонския народ, който остава териториално, но и духовно отделен от ядрото на собствената му държавност и идентичност. ВМРО на Тодор Александров е единствената надежда на македонските маси, че революционната организация ще преобърне ситуацията и ще помогне за обединяването с България, мечтата на македонците за свобода и собствена идентичност. Но, ситуацията в България е критична. Премиерът Стамболийски е ангажиран с това победената държава да получи излаз към Европа, а победителката Сърбия,  трансформирана в Кралство СХС владее македонските територии и иска все нови и нови отстъпки. Режимът на Стамболийски е свален с помощта на ВМРО, Войнствената организация търси изход от ситуацията, търси нови приятели за интернационализиране на своята борба. Болшевизираната руска империя, олицетворена в СССР безскрупулно се опитва да навлезе в европейските духовни и материални пространства, с цел да постигне своята прословута “световна революция”, тоест, болшевизацията на европейското пространство. Нейният интерес е насочен към привличането на ВМРО, като революционна, борбена и вече доказана сила на Балканите. Осъществени са първите контакти...и така започва трагедията на македонския народ. На 6 май 1924 година, във Виена, представителите на ВМРО: Тодор Александров, Александър Протогеров и Петър Чаулев, подписват Майският манифест, заедно с агента на НКВД Соломон Голдщайн и представителя на БКП Никола Харлаков. За пръв път в писмен документ се официализира наименованието \"македонски народ\" като нещо различно от българския народ. Също така, за пръв път, в официален документ провъзгласеният \"македонски народ\" е поставен в позиция на съпротива срещу българския народ. Мрачните сили на Коминтерна, чрез дейността на Соломон Голдщайн-Черски водят играта от самото начало, членът на ВМРО Петър Чаулев, беше подкупен, подкупени са дейци на ВМРО в София, сред които са и известни журналисти, художници и други. Александров и Протогеров усещат капана в който са подмамени, оттеглят подписите си, но вече е късно. Манифестът е обявен, а с това започва и залезът на организацията която е последната надежда на поробената Македония.  Съветското разузнаване успява да раздели и разбие македонското освободително движение, но в дейността му няма нищо ново. Именно тезата за \"македонски народ и език\" е стара, но позабравена сръбска тези на Илия Гарашанин (1812-1874) и Стоян Новакович (1842-1915). Гарашанин започва процеса за формиране на една \"голяма сръбска държава\" на Балканите, докато Стоян Новакович дава основните идеи, как чрез промяна на езика на македонците, в процеса на образование, те да се откажат от своите български и идентичност.  Ето какво пише Новакович за македонизма като средство за антибългарска пропаганда в Македония [2]: \"В този момент Ви обръщам внимание върху потребността от един специален Македонски Буквар за училищата в Македония, който би трябвало да се подготви специално за разширяването на сръбската писменост и сръбския език в Македония. Само истинските сметки се осъществяват, а в политиката истински са само онези сметки, в които няма ни най-малко илюзия. От тази гледна точка и по въпроса за разпространяването на сръбското влияние в Македония като същинска основа трябва да се вземат следните точки: 1. „че македонският диалект е различен и от сръбския и от българския език, но има нещо общо и с единия, и с другия\"; 2. „че досега българската пропаганда е полагала големи грижи да отбележи и изрази по всички възможни начини разликата между македонския диалект и сръбския език\"; 3. „че от сръбска страна трябва да се тръгне по същия път, но търпеливо, солидно и систематично с нови оригинални средства, а от друга страна, да се употребява всичко, където може да се направи разлика между сръбския език и македонския диалект, противно на приведените по-горе български стремежи.\" В тази посока ми се струва като най-необходимо съставянето на един специален буквар на македонски диалект за Македония. В този буквар би трябвало с македонския да се спои и сръбският буквар, но така, че македонският да представлява две трети, а сръбският една трета, при това във втората половина. Букварът би трябвало да се напише със сръбски правопис, с цялото необходимо внимание за истинска и добра транскрипция на македонския диалект\". Така, сръбската имперска политика на Балканите започва своя завоевателен поход, а СССР и Черски, реализирайки великосбърската идея, разбиват българската държавност и националното единство на българския народ...само заради руските имперски интереси да завладеят балканските територии, да получат излаз на топло море и отдавна мечтания контрол над Босфора.  След убийството на Тодор Александров, 16 лявоориентирани дейци на ВМРО, през 1925 година, отново във Виена и отново със сътрудничеството (а де факто ръководството) на агент Черски  създават ВМРО (обединена), която е   Тяхното обединяване е всъщност продължение на позициите на Майския манифест. ВМРО (Об.) е мъртвородена, стерилна, болшевизирана и корумпирана, не успява да постигне никакви резултати във Вардарска и Беломорска Македония, но посятото отровно семе на коминтерновския антибългаризъм, по времето на Втората световна война и след нея, дава днешните видими резултати.  Апогей на тези идеи са заседанието на АСНОМ на 2 август 1944 година в манастира “Св. Прохор Пчински”, документите пълни с антибългаризъм, реваншизъм и ясна насока към болшевизация на обществото. Главният стълб на тези тенденции на просръбската линия на македонското ръководство са широко прокламираните идеи за \"самостоятелен македонски език и македонска нация и собствена, македонска история\", нещо, което тогава се превръща в главния двигател за сърбизирането и югославизирането на македонския народ.  Кървавият разпад на СФРЮ само засили македонистките тенденции на обществените фактори. Македонското ръководство, начело с Киро Глигоров, останали сами, без сръбските си защитници, се оказват в тих конфликт със Сърбия, с дълготрайно нарушени отношения с България и Гърция, намразени от албанците, те, като идеолозите на държавата потърсиха изход в засилването на македонизма. Когато се видя, че и това не работи, Груевски излезе с тезата за македонците като \"автентични наследници на античните македонци\", сега вече открито конфронтирайки се с Гърция и с цялата световна научна общност.  Сега вече се видя, че сянката на Соломон Голдщайн никога не е напускала Македония, а неговите действия продължават да лежат като проклятие върху цял един народ. Известна е трагичната съдба на подписалите \"Майския манифест\", както и трагичния край на \"старото\" ВМРО след братоубийствените борби. Но и краят на актьорите на ВМРО (Об.) не е по-добър. Корумпираният лицемер Димитър Влахов, който от царски консул в Прищина, чрез \"Черски\" във Виена, стига до ръководител в Македония след 1944 година, е отстранен по заповед на Лазар Колишевски и умира изоставен от всички. Много години по-късно, неговият син Густав Влахов в своите спомени ще напише, че никога в техния дом не се е говорило за \"македонска нация\" или \"език\", че те били българи и у тях се говорело само на български...много, много закъсняла истина. Видният член на обединената ВМРО, българският екзархийски учител Панко Брашнаров, който \"не искал да служи на българските интереси\" и затова напуснал работа и станал воденичар, е човекът, който открива първото заседание на АСНОМ, като неговият най-стар участник. Само няколко години по-късно е арестуван и изпратен в печално известния лагер \"Голи оток\" където и умира и е погребан в неизвестен и до днес гроб. Съветският разузнавач, общоизвестният герой и гемиджия Павел Шатев също е отстранен от поста министър на правосъдието на НРМ, изселен е в Битоля, където умира в мизерия, забравен от всички. За кратък период от време ВМРО-Обединена на територията на Гърция е ръководена от члена на ЦК на КПГ Андрей Чипов. След гръцката гражданска война идва в Скопие, а след това, по заповед на сръбската УДБ-а е отстранен и изпратен в Битоля. Умира в началото на 50-те години като разочарован и алкохолизиран самотник. Погребан е в общ гроб в гробищата \"Света Неделя\" в Битоля, известни като \"българските гробища\".  Подобна съдба имат и журналистът Васил Ивановски, който е съден в процеса на Трайчо Костов и лежи в български затвор, както и Васил Хаджикимов от Щип, който известно време лавира между левите и десните, и излежава присъда в скопския затвор \"Идризово\".  От всички тях, хитрецът Соломон Голдщайн, ней-лесно преминава през живота. За известно време, към края на 40-те години той е засегнат от сталиновите чистки, но успява да се спаси, и доживява живота си сред своето семейство. Умира в Москва през 1968 година. Не дочаква края на зловещия СССР, но неговата злокобна сянка все още тежи над македонското общество.  Никога, нито той, нито някой от съветските официални власти не е проявил интерес към съдбата на нещастните и затворени свои привърженици, никога руската държава не е показала и най-малкото желание за съчувствие. Те са били отписани и забравени.  Напротив, влиянието на НКВД върху УДБ-а се проявява в множество убийства без съд  и присъда на дясноориентирани македонски революционери, а оцелелите минават през фалшиви съдебни процеси, осъдени са и затворени, преминавайки през нечувани унижения.  В Македония никога не е имало помирения между левите и десните участници в освободителното движение.   от историята, докато десните - най-често \"михайловистите\", до последно останаха верни на българската си идентичност. Би било интересно да се проследи работата на общата македонско-българска комисия за помирение и състоянието с общите ни места и събития в историята. При ситуацията на непримирими и нерешени вътрешни сблъсъци в македонското общество, ролята на бившият посланик Ангел Димитров за утвърждаване на общите моменти и личности от миналото ще бъде просто невъзможна.  Македонското общество е дълбоко македонизирано, историческото образование е на нивото на комомунистическата пропаганда от югославското време, а наследниците на Голдщайн активно работят сред македонските партии и институциите. Не става дума само за дълбоко русизираната ВМРО ДПМНЕ, която от патриотична партия се превърна в сервиз на путиновата политика в Македония. Не се по-малки и проблемите в СДСМ на Зоран Заев, наследничката на комунистичката партия на Македония и досегашният активен разпространител на македонизма, респективно на антибългаризма.  Българското общество не знае, че никой не разбира постовете във фейсбук на евродепутата Андрей Ковачев. Никой не е виждал изтрития надпис на църквата \"Света Неделя\" в Битоля, защото този надпис отдавна не съществува. Той е цялостно изтрит и сега там има само празно място. По-старите хора в Битоля го помнят, знаят, че някой някога, преди много време, опитал да изтрие буквите \"българските\", но не успял и делото му останало недовършено. Не го направиха и сърбите в периода 1918-1941 година. Направиха го македонистите след 1970 година, когато надписът все още съществуваше.  В македонските медии силен интерес предизвика писмото на журналиста Люпчо Нешков до премиера Борисов. Но, Македония все още е под сенките на миналото, и затова македонците не разбраха за какво всъщност става дума. \"Македонецът\" Нешков получи симпатиите на македонското общество, обратно на \"татарина Каракачанов\". Но, всъщност, става дума за патриотична стъпка на двама дейци: единия, Нешков, роден в Македония и другия, Каракачанов дълбоко политизиран за Македония. Медиите бяха на страната на Нешков, но забравиха, че сантиментът и политиката, а най-вече историята не я е грижа за сантиментите. Затова Каракачанов, агент \"Иван\", без значение от собственото му минало и настояще, остана бранител на традициите на националната идентичност на македонското революционно дело.  В сянката на безмилостно противопоставените \"македонисти\" и \"македонци\" стоят вече позабравените гробове на жертвите. Всички, и едните, и другите, и леви, и десни, търсят своята историческа оценка, съдът на историята. Без това, няма поглед към бъдещето.   Но истината на тази нещастна земя и този трагичен народ все още е под сянката на Соломон Голдщайн, един обикновен малък руски разузнавач, една абсолютно незначителна, но зловеща личност в политиките на Балканите. Неговото злодейство, както и злодейството на страната, която го е инструктирала, все още определя съдбата на македонския народ.", "date": "2018.12.19", "title": "Македония под сянката на Соломон Голдщайн – проклятието за един разделен народ"}
{"url": "https://www.faktor.bg/bg/articles/ot-dogodina-sofiya-planira-da-ima-nov-kvartal", "text": "През следващата година се планира изграждането на нов жилищен квартал в \"Хладилника\"; въвеждането на стандарти за улични настилки и фасади на сгради, както и въвеждането на правила за поставяне на климатици. Това съобщи главният архитект на столицата Здравко Здравков по време на семинар, цитиран от БНТ. Новата жилищна зона ще бъде разположена в бившата научно-производствена зона \"Хладилника\" в района на бул. \"Черни връх\" и ул. \"Сребърна\", \"Люба Величкова\" и \"Филип Кутев\", а първоначалната идея предвижда да е за 12 хил. души. \"Работим заедно със собствениците на терени, за да изберем правилния микс от функции за тази зона. Прецизираме уличната мрежа, местата за училища и детски градини, пешеходни и веловръзки с Южния парк и Борисовата градина\", заяви Здравков. По думите му целта е да \"не се допускат грешки като с \"Полигона\", където работят 20 хил. души, а живеят само 2 хил.\". Освен това Столичната община планира да въведе стандарти за настилките, които се поставят в града, а следващата година трябва да стане факт и наредбата за фасадите на сградите, която първо ще засегне собствениците на здания по ремонтиращата се в момента ул. \"Граф Игнатиев\", както и по пресечките ѝ - \"Шишман\", \"Шести септември\" и \"Солунска\". Наредбата за градски дизайн, която ще бъде пусната за обществено обсъждане през януари, ще регламентира цветовете и материалите, които се използват по фасадите на сградите, и дори растера на дограмата. \"Целта е правилата за настилките да се прилагат при ремонти на улици и тротоари, дори и ако те се правят от частни инвеститори. Да се знае в града какви типове настилки се използват, а не пред всяка нова кооперация да се слагат различни плочки - кой, каквито е намерил в търговската мрежа\", съобщи арх. Здравков. Промените ще се прилагат поетапно. Ще бъдат предвидени и правила за поставянето на климатиците - да не капят, да не шумят и да не се виждат.", "date": "2018.12.19", "title": "От догодина София планира да има нов квартал"}
{"url": "https://www.faktor.bg/bg/articles/rumyana-arnaudova-myarkata-na-tsenko-chokov-stava-po-tezhka", "text": "Имаме демонстративно нарушаване на мерките за неотклонение на Ценко Чоков, заяви пред бТВ  говорителят на главния прокурор Румяна Арнаудова.  Мярката на Чоков ще бъде променена на по-тежка. Прокуратурата разбра за снимките на Ценко Чоков от медиите, но след проверка е установено, че той наистина е бил в заведение за хранене, посочи Арнаудова. Не е установено кой е подал сигнала и кой е направил снимките. Прокуратурата поискала от медиите справка как са получили снимките, обясни още тя. Бившият кмет на Галиче поискал разрешение да посети стоматолог, но е намерен в питейно заведение. Тепърва ще се изяснява дали въобще е ходил на лекар същия ден. За днес също имал разрешение да посети стоматолог. Районната прокуратура е започнала досъдебно производство за вещите лица по делото на Ценко Чоков заради посочени от тях тежки заболявания, застрашаващи живота му.", "date": "2018.12.19", "title": "Румяна Арнаудова: Мярката на Ценко Чоков става по-тежка"}
{"url": "https://www.faktor.bg/bg/articles/novini/balgariya/saprugata-tsenko-chokov-patyom-e-preminal-prez-proslovutiya-restorant-ne-za-da-praznuva", "text": "Той /Ценко Чоков/ е на адрес в София, жилището си е негово. Не го е избрал това сам, а съдът, когато го остави под домашен арест – за да не настъпят размирици в селото, в което живеем и за да е по-близо до болниците, в които се лекува. Доколкото знам, е бил докъм 18.30 часа на зъболекар и пътьом е преминал през прословутия ресторант - не за да празнува, а да си вземе нещо за ядене. Той живее сам в София и трябва да се погрижи и за прехраната си. Пълна лъжа е, че има алкохол на масата, има чаши с вода. Трябвало е да си подсигури храна, защото има диабет, който изисква режим на хранене, посочи съпругата на Ценко Чоков. Това каза в сутрешния блок на Нова телевизия Цветелина Нелова, съпруга на бившия кмет на Галиче Ценко Чоков. Той болестите ги има, за съжаление. Те са установявани не веднъж и два пъти. Вещите лица са използвали и документация, изготвена от други лекари. Той постоянно се лекува. Има диабет, полиневропатия в тежка форма и ставно заболяване. Това са заболявания, които не минават за ден-два, а са цял живот, заяви Нелова. Тя уточни, че специалистите, изготвили експертизите за здравословното състояние на Чоков, са били назначени от съда.  По думите ѝ Чоков е имал е разрешение от съда да отиде на зъболекар на 17 декември, когато е сниман в ресторант в \"Драгалевци\". Според Цветелина Нелова снимките са монтаж. Говорителят на главния прокурор Румяна Арнаудова съобщи, че днес в 14 часа ще се разглежда искането на прокуратурата за промяна на мярката на неотклонение на Ценко Чоков.", "date": "2018.12.19", "title": "Съпругата: Ценко пътьом е преминал през прословутия ресторант - не за да празнува"}
{"url": "https://www.faktor.bg/bg/articles/advokat-na-yulen-obyasni-zashto-mark-zhirardeli-e-reshil-da-opovesti-che-e-mazhoritaren-sobstvenik", "text": "Ако държавата не се ангажира с окончателното решение на споровете около ски зона Банско, фактът, че Марк Жирардели е мажоритарен собственик на най-известния ни зимен курорт, няма да има никакво значение. Това заяви пред БНР Петър Петров, адвокат на дружеството-концесионер и член на Управителния съвет на компанията.  Припомняме, че Марк Жирардели притежава 100% от собствеността на компанията \"Такс сървисиз лимитед\", която е мажоритарен собственик на \"Юлен\" АД. Процедурата по прехвърлянето на собствеността е продължала 4 години, каза адв. Петров и обясни защо чак сега става ясно, че Жирардели е мажоритарен собственик на \"Юлен\"  АД. \"Западната култура не предполага човек да се афишира като собственик. Дори за някои западни общества това е въпрос на много ниска култура - някой да парадира, че е собственик на нещо. Но тук той осъзна, че нещата са обърнати, че нашият манталитет е малко по-различен. и видя, че може би не е формален, но е някакъв чисто, как да кажа, психологически проблем пред развитието на ски-зоната и реши да извърви тази стъпка и да се оповести\", посочи адвокатът. Инициативата за срещата с тримата министри в понеделник е била на Жирардели, каза защитникът. \"Реално той инициира тази среща. А и тя беше част от вече планираните кръгове от срещи във връзка с преговорите по концесионния договор, така че двете неща съвпаднаха\", добави адв. Петров. Той изтъкна и факта, че всичко изградено в ски зоната и самият бранд \"Банско\" е държавна собственост, а концесията приключва след 13 години.  На въпрос има ли шанс да се реши десетгодишната драма, юристът обясни: \"Рано или късно ние ще трябва да направим нещо. Радваме се, че това го осъзнава и държавата, защото без реални стъпки в определена посока развитието се спира. А ние нямаме кой знае колко продукти, които бихме могли да промотираме в международен план.\"", "date": "2018.12.19", "title": "Адвокат на \"Юлен\" разкри защо чак сега става ясно, че Марк Жирардели е мажоритарен собственик"}
{"url": "https://www.faktor.bg/bg/articles/interpol-nakraya-kachi-snimkite-na-arabadzhievi-v-spisaka-na-izdirvanite", "text": "Три месеца и половина, след като хотелиерското семейство Ветко и Маринела Арабаджиеви бяха обвинени задочно, а адвокатът им каза, че ще се върнат до дни, двамата все още не са в България, а снимките им са качени едва сега в списъка на издирваните в сайта на Интерпол. Това се случва след медийни публикации от преди няколко дни, в които беше съобщено, че те липсват на страницата на международната полицейска организация. Имената на всички обвинени по делата с обществен интерес и обявени от прокуратурата за издирвани от Интерпол бяха в него и досега - Евелин Банев - Брендо, братя Галеви, Цветан Василев, дори Димитър Желязков - Митьо Очите, който беше задържан в Турция.   На въпрос на \"Дневник\" от международната организация са обяснили, че не коментират конкретни случаи или хора, освен при специални обстоятелства и с одобрението на съответните държавни власти и насочиха въпросите към българските разследващи органи. Наблюдаващият делото прокурор Кирил Пейчинов е уточнил, че Арабаджиеви се издирват от Интерпол, а неофициално от държавното обвинение казаха, че организацията качвала имената на някои издирвани, а на други - не. Според сайта на Интерпол има две причини, според които имената и снимката на издирван не са публикувани - не е искано издирването му или изискващата страна е поискала за червената бюлетина (за издирване) да знаят само разследващите органи на другите държавни членки в организацията.", "date": "2018.12.19", "title": "Интерпол най-накрая качи снимките на Арабаджиеви в списъка на издирваните"}
{"url": "https://www.faktor.bg/bg/articles/za-chetiri-godini-pet-pati-poveche-rusnatsi-sa-poluchili-balgarsko-grazhdanstvo", "text": "През 2016 г. България е дала гражданство на 1585 души, граждани на страни извън Европейския съюз. Най-много български паспорти са издадени на руснаци – 488, а на второ място са украинските граждани - 278, сочат данни на Евростат. Интерес към български паспорт са проявили и жители на няколко съседни държави - през годината документа са получили 145 граждани на Турция, 142 от Македония, както и 90 души от Сърбия. 103 пък са издадените документи за българско гражданство в Молдова, където българската диаспора достига 80 хил. души. Изключвайки Европа, Азия е континентът с най-много издадени български паспорти за 2016 г. Общо 271 души са получили българско гражданство. В Африка бройката е 18, в Северна Америка – 7, в Южна Америка – 5, а в Австралия – 2. От Евростат отчитат, че даването на български паспорти на живеещи извън ЕС хора расте с всяка година. През 2015 бройката им е 1261, с близо 400 по-малко са през 2014, а през 2013 са общо 756. Според данните на европейската статистическа агенция за 4 години дадените български паспорти на руски граждани са се увеличили близо 5 пъти. Докато през 2013 г. те са 103, през 2014 г. са 146, през 2015 г. - 214, а през 2016 г. достигат 488. През 2016 г. най-много паспорти на руснаци е дала Германия - 4833, следвана от Франция - 4094. Италия пък е лидер по дадено гражданство на хора извън ЕС. Страната е дала паспорти на близо 185 хил. души. След Италия се нареждат Испания, Великобритания и Франция, като и трите държави са направили свои граждани над 100 хил. души само в рамките на година.", "date": "2018.12.19", "title": "За четири години пет пъти повече руснаци са получили българско гражданство"}
{"url": "https://www.faktor.bg/bg/articles/daniel-valchev-chuval-sam-che-kogato-stanesh-chlen-na-izbiratelna-komisiya-zapochvash-da-ne-mozhesh-da-broish-pravilno", "text": "Машинното гласуване лесно може да се организира. То няма да увеличи избирателната активност, но ще спомогне за изчистването на избирателните списъци и на второ място ще премахне риска от броенето, заяви пред БНТ проф. Даниел Вълчев и добави: \"Не за друго, но съм чувал, че когато станеш член на избирателна комисия, започваш да не можеш да броиш правилно.\" По думите му номерата в бюлетините почти сигурно ще отпаднат.   ,,Постоянно се правят промени в Изборния кодекс преди избори. Това според мен е неправилно. Но е важно да се запомни следното нещо - не е възможно да се реши политически проблем с юридически средства'', посочи Вълчев. Софийският университет не е против преструктурирането на която и да е болница, ние сме против неяснотата, коментира бившият вицепремиер и просветен министър по повод идеята на кабинета за преструктурирането на правителствената болница \"Лозенец\" в детска. \"В крайна сметка правителството е в своето право да вземе решение, което иска по отношение на една държавна болница, но трябва да си дава сметка и за последиците. Медицинският факултет не бива да бъде разрушаван с лека ръка, тъй като и самите педиатри са против идеята за създаването на педиатрична болница, каза още Вълчев.   ,,Надявам се, че сега нещата ще се успокоят, има нагласа те да бъдат решени положително до Коледа. Няма злонамереност от наша страна'', посочи още той.   По думите му медицинският факултет не бива да бъде разрушаван с лека ръка, тъй като и самите педиатри са против идеята за създаването на педиатрична болница.", "date": "2018.12.19", "title": "Даниел Вълчев: Чувал съм, че когато станеш член на избирателна комисия, започваш да не можеш да броиш правилно"}
{"url": "https://www.faktor.bg/bg/articles/petak-13/nikolay-banev-ot-kiliyata-koy-shte-izlaska-kalta-polepnala-zavinagi-nad-nevinnoto-mi-ime", "text": "Олигархът Николай Банев, който от 6 декември се намира в български арест, разпространи свое писмо до гражданите чрез личната си страница във фейсбук. Обвиненият за съсипването на „Полимери” пише от килията на на бул. „Г.М. Димитров” в столицата, описвайки в какво състояние се намират там хората, които са под ударите на „всесилната прокуратура”.  Ето и пълния текст на писмото на Банев: Уважаеми приятели, Пиша ви тези редове от невъобразимите условия на следствения арест на бул. „Г.М. Димитров” №22 в гр. София. Столица на държава, която преди 12 години бе приета в Европейския съюз. В ареста са хора, срещу които е възбудено т.н. досъдебно производство, в което   Куриоз е, че практически по свидетелски показания на две лица пред следовател по възбудена преписка при прокурор, напълно невинен гражданин може да бъде арестуван и държан в следствен арест цели 8 месеца. Условията в ареста са буквално анти-човешки. В небоядисвани от 20 години стаи с площ около 11-12 кв.м. са разположени 4 човека с „турска” тоалетна и мивка „на разположение” без топла вода. Матовите прозорци не пропускат слънчева светлина и до тях има достъп, защото са с решетки на 70 см пред тях, непозволяващи да се отварят или чистят. На баня се ходи два пъти седмично. А „престоят на въздух” е 1 час на площадка малко по-голяма от килията. В стаята няма нищо друго, освен две метални легла на два етажа и вградени в пода малък метален стол – 1 бр. и малка метална маса. Практически в килията 23 часа в денонощието без въздух и слънце и без движение гаснат до 8 месеца от живота си четири човешки същества – несъдени, но принудени да пребивават в пъти по-лоши условия от осъдените на всички инстанции затворници. Вътре в стаите пушачите пушат, а вземащите лекарства имат достъп до лекарствата си един път в денонощието. Свижданията са два пъти в месеца от по 40 минути. Арестантите се „свиждат” в обща кабина с три стола и три телефона и са разделени от близките си със стъкла. Въздух в кабината почти няма. Но по време на „престоя на въздух” може да се говори по стационарен телефон около 5-6 минути ако арестантите имат предплатена фоно карта. И това още веднъж искам да припомня са условията на единствено обвинени от прокуратурата лица. Ако, какъвто е нашият случай с Евгения, няма нито едно доказателство, няма нито един наш (на обвиняемите) подпис върху доказващ „престъпната ни дейност” документ??? Какво е това??? Свръх арогантна наглост? Публична гавра със законността? Политическа и властова репресия? Демонстрация на всесилност и недосегаемост преди неминуемият публичен провал на обвиненията? При условие, че лишаваш човешко същество от слънце и чист въздух. При условие, че в 21-ви век ункционалността на ареста, където държиш обвиненият без съд и присъда е сходна с тази на 18-ти век. При условие, че защитата на разследвания за недоказани обвинения арестант няма паритет с обвинението. При условие, че осем месеца обвиняемият може да не работи по обвинението въобще. При условие, че в драстично различна от ежедневната среда нанасяш на арестанта непоправими морални, психически и физически вреди. При условие, че арестанта бъде оневинен впоследствие! Ще е достатъчно ли паричното обезщетение? Кой ще излъска калта, полепнала завинаги над невинното му име? И кой ще възстанови изчезналата му вяра в истината и справедливостта, в добротата и честността, в законността и „презумпцията за невинност”??? Никой и нищо… Нито жадните за сензации медии. Нито съгрешилите и непознаващи покаянието обвинители и поръчители. Нито дори възторга на близките и приятелите от тържеството на закъснялата правда. Никой и нищо…", "date": "2018.12.19", "title": "Николай Банев от килията: Кой ще излъска калта, полепнала завинаги над невинното ми име?"}
{"url": "https://www.faktor.bg/bg/articles/mariya-gabriel-s-prestizhna-nagrada-talant-v-politikata-2018", "text": "Българският еврокомисар по цифровата икономика и общество Мария Габриел стана носител на поредна награда за постижения. Авторитетна френска асоциация, провеждаща престижния ежегоден конкурс „Жени с влияние“, връчи отличието на Мария Габриел в категория „Талант в политиката 2018“ в тазгодишното издание на конкурса. Наградата се присъжда на доказали се в своята област жени от различни сфери на политическия, икономическия и обществен живот, спорта и медиите, предадоха от Представителството на ЕК в България Целта на приза е да отличи таланта на жени, които представляват не само успешни модели, но въплъщават ценности и качества като дързост, креативност, отговорност, силна воля.  За първи път във всяка от категориите бяха избрани жени от цяла Европа. ,,Приемам тази награда като признание за свършеното през годините и за изграждането на една приобщаваща, динамична и иновативна цифрова Европа. Тя е признание и за всички жени, ежедневно работещи като едно цяло, във всеки сектор на икономиката и обществото, за успешна и справедлива Европа. Призът за мен е също отговорност да продължавам с неотслабващи усилия за още конкретни проекти и инициативи, чрез които да вдъхнем доверие и кураж на младите момичета да изберат образование в СТЕМ специалностите, на жените да бъдат смели за професионално развитие в цифровия сектор и да бъдат цифрови предприемачи. Тази награда ми дава и енергия да продължавам да работя за каузи, чрез които жените, заедно с мъжете, да изграждаме силна цифрова Европа“, коментира българският комисар по цифровата икономика и общество Мария Габриел.", "date": "2018.12.19", "title": "Мария Габриел с престижна награда \"Талант в политиката 2018\""}
{"url": "https://www.faktor.bg/bg/articles/iztochiha-vodnoto-ogledalo-v-kardzhali-tarsyat-trup-na-bebe", "text": "Полицията разследва убийство на новородено дете от неговата майка, съобщи \"Фокус\", позовавайки се на информация от ОДМВР - Кърджали. Образувано е досъдебно производство по чл. 120 от НК в РУ - Кърджали. Разследването започва след подаден сигнал на 18 декември за това, че млада жена е потърсила помощ след раждане, но не е известна съдбата на бебето. Предприети са процесуално-следствени действия и оперативно-издирвателните действия на полицаите продължават. Случаят е докладван в Районна прокуратурата и работата продължава под наблюдение на прокурор. При безпрецедентна акция в Кърджали тази сутрин службите източиха Водното огледало до кота нула. От МВР засега не коментират каква е причината за крайната мярка, но неофициално в града се говори, че полицията е търсила изхвърлено във водата новородено бебе.", "date": "2018.12.19", "title": "Източиха \"Водното огледало\" в Кърджали, търсят труп на бебе"}
{"url": "https://www.faktor.bg/bg/articles/makedonskiyat-prezident-podpisva-zakona-za-amnistiya-na-obvinyaemite-za-karvaviya-chetvartak", "text": "В сряда сутринта Законът за амнистия е изпратен до кабинета на македонския президент Георги Иванов и се чака той да бъде подписан, съобщиха от канцеларията на председателя на парламента Талат Джафери. Според информацията на македонския портал „А1 Он“, Законът ще бъде подписан в най-бързия възможен срок. След като Законът бе гласуван в парламента във вторник с 95 гласа „за“ и нито един „против“ и „въздържал се“ и бъде подписан от президента Иванов, той трябва да бъде обнародван в „Държавен вестник“, с което ще влезе в сила. Обвиняемите за събитията от 27 април миналата година в парламента на Република Македония, съгласно Закона, ще имат 5 дни, за да кандидатстват за амнистия. След искането на обвиняемите в рамките на нови 5 дни съдът, т.е. съдебният съвет, който води делото начело с председателя Добрила Кацарска, ще вземе решение след консултация с прокурора Вилма Русковска, която внесе обвинителния акт. „А1 Он“ е влязъл в контакт с част от адвокатите на обвиняемите за „кървавия четвъртък“, които казват, че засега нямат никаква позиция за Закона за амнистия. Те чакат същият да влезе в „Държавен вестник“, да се консултират със страните, а след това заедно да решат дали ще изпратят искане за амнистия до съда. Инициаторите на този закон заедно с министър-председателя Зоран Заев бяха и осемте депутати от независимата парламентарна група, която беше част от ВМРО-ДПМНЕ. Те подкрепиха конституционните промени, с което по някакъв начин наложиха парламентарното мнозинство да приеме този закон, припомня изданието. Депутатите от „Алианса на албанците“, Зиядин Села и Сурия Рашиди не подкрепиха Закона за амнистия. Председателят на партията Села преди гласуването заяви, че не може да има мир със злосторниците и че е срамно, тези, които са в залата, да гласуват. Освен народните представители от АА, за Закона не гласува и Горан Милевски, лидер на Либерално-демократическата партия, коалиционен партньор на СДСМ (Социалдемократическия съюз на Македония).", "date": "2018.12.19", "title": "Македонският президент подписва закона за амнистия на  „кървавия четвъртък\""}
{"url": "https://www.faktor.bg/bg/articles/prezidentski-udar-vurhu-sektora-na-vagledobiva-radev-podpisal-v-katovitse-ot-imeto-na-balgariya-delaratsiyata-ot-sileziya", "text": "На годишната среща за климата на ООН в Катовице, Полша, президентът Румен Радев е подписал Деларацията от Силезия за солидарност и справедлив преход. Това съобщава гордо в сайта си еко организацията WWF - Световен фонд за природата, под заглавие \"На COP24 беше подписана важна за България декларация за намаляване на въглищната зависимост\".  Ето какво пише още на сайта на фонда: \" В началото на преговорите световните лидери, сред които и президентът Румен Радев, подписаха декларация, призоваваща за справедлив енергиен преход, който ще отвори работни места в районите, засегнати от прехода към нисковъглеродна икономика. Става въпрос за 41 въглищни района в Европа, два от които се намират в България. WWF разработва първия план за справедлив енергиен преход за Югозападна България. Той цели създаването на нови икономически дейности и работни места, които да компенсират закритите мини и предстоящото затваряне на остарелите ТЕЦ-ове. В същото време от него се очаква да подпомогне структурната промяна към устойчива местна икономика и справяне с нанесените последици от десетилетията интензивен добив и замърсяване на околната среда.\" Излиза, че българският президент Румен Радев се е  съгласил от името на България да бъдат затворени въгледобивни мини и ТЕЦ-ове на въглища, като при това бъде осигурена алтернативна работа на заетите до този момент в сектора. В декларацията пише, че подписалите я \"подчертават, че справянето с климатичните промени изисква обръщане на парадигмата към изграждане на икономика, гъвкава спрямо климата и с ниски емисии от парникови газове, като се осигури устойчиво развитие и справедлив преход за работната ръка като й се предложи свястна работа и качествени работни места.\" Преведено от чиновнически език това наистина означава да се спрат производствата с високи емисии на парникови газове - ТЕЦ-овете на въглища и да се затворят въгледобивните мини. В Катовице на въпрос на журналисти за алтернативните работни места президентът казва, че той е за това България да влезе в такива програми на ЕС и очаква по-голяма активност на правителството в тази насока, защото сега България не е включена в такива програми. Преди да замине за Катовице президентът Румен Радев каза на среща на \"Дондуков\" 2 с президентите на КНСБ и на КТ \"Подкрепа\" Пламен Димитров и Димитър Манолов, и представители на синдикатите от сектора на въгледобива, че от Министерския съвет са му предложили изказване за форума в Катовице, но от президентството са разработили друго с много по-категорична национална позиция. Имаме координация с Министерския съвет по въпроса. Получил съм и позицията, и съответните документи на експертно ниво, каза президентът Радев. Благодаря на Министерския съвет, че ми разработиха и ми предложиха изказване на английски език, което да прочета от трибуната на този висок форум. Аз имам малко по-различно мнение, смятам, че, да, това изказване е добро, но освен подкрепа за решенията от Парижкото споразумение и тяхната реализация, не виждам категорична позиция. Затова сме разработили друг вариант на моето изказване, с една много по-категорична национална позиция\", каза Радев. Той каза още, че ще представи и двете позиции на синдикатите, да изберат те коя да представи. Естествено по-твърдата позиция, и двамата с Димитър Манолов заявихме, това искат и колегите ни от ТЕЦ-овете, коментира Пламен Димитров, попитан след срещата на кой вариант са се спрели да бъде представен на форума. По-твърда позиция, която да не допуска ескалация на изискванията за парниковите газове, за емисиите, по-висока от сегашната, добави той. Ние искаме, президентът само го прие за сведение, налагане на тезата за национален въглероден неутралитет. България в момента не е нетен замърсител от тази гледна точка, независимо кой какво говори. На следващо място, този фонд за справедлив преход към нисковъглеродна енергия би трябвало не само на глобално, но и на европейско ниво да придобие реални измерения. Вярно е, че има някакви 10 млрд. лева, но България до момента има право да получи само 460 млн. евро за 10 години, с които, сами разбирате, не може да става и дума за енергийни преструктурирания, коментира още Пламен Димитров. Казахме на срещата, че не само енергийната сигурност, а енергийната независимост на България зависи от въглищните централи и това трябва да се има предвид - 45 процента от електрическата енергия идва от местни въглища, не от американски шистов газ, не от руски газ, не от руско ядрено гориво, а от български въглища, добави президентът на КНСБ. Все още не е ясно как се свързва \"много по-категоричната национална позиция\" на президента Радев с подписа му под Декларацията от Силезия, която с призива си за справедлив преход към нисковъглеродна икономика на практика одобрява закриването на мини и топлоцентрали, преструктуриране на икономиката и преминаването й към по-ниски емисии на парниковите газове. (24 часа)", "date": "2018.12.19", "title": "Президентски удар срещу въгледобива: Радев подписал в Катовице от името на България Декларацията от Силезия"}
{"url": "https://www.faktor.bg/bg/articles/novini/svyat/soros-e-lichnost-na-godinata-spored-faynenshal-tayms", "text": "Американският милиардер и филантроп Джордж Сорос е изборът на \"Файненшъл таймс\" за \"Личност на годината\", обяви изданието тази сутрин. Авторът Рула Халаф разговаря със Сорос в Маракеш, на път от Южна Африка, където е разбрал, че медии и представители на гражданското общество, подкрепяни от него, са помогнали да не се подпише договор за ядрена енергия с Русия. \"За 88-годишния баща на индустрията на хедж фондовете и един от най-изтъкнатите филантропи в света влиянието дойде на болезнено висока цена. От родната му Унгария до дома му Америка силите на национализма и популизма нападат либералния демократичен ред, който той неуморно подкрепя. Чорекът, някога описван като единствения човек с външна политика, трябва да се справя с възхода на силни личности по света и с отпора, замислен да го делегитимира,\" пише \"Файненшъл таймс\". Изборът на \"Личност на годината\", който обикновено е за постижения, тази година е свързан и с ценностите, които той въплъщава, и на факта, че е \"пазител на либералната демокрация и отвореното общество\", обяснява изданието. \"Това са идеите, които триумфираха в Студената война. Днес те са под обсада от всички страни - от Русия на Владимир Путин до Америка на Доналд Тръмп.\" \"За всичко ме обвиняват, включително че съм Антихристът,\" казва той. \"Иска ми се да нямах толкова много врагове, но го приемам като сигал, че правя нещо правилно.\" Същевременно милиардерът, нападан във Великобритания, САЩ и Будапеща, дори чувства, че е изпълнен с енергия; нарича се \"провален философ\". \"Историята бе на наша страна в ранните години. Беше време, когато отворените общества бяха много успешни и набираха сили. Но ходът на историята се промени. Това е проблемът, който се опитвам да разбера. Какво даде сили на затворените общества.\"", "date": "2018.12.19", "title": "Сорос е \"Личност на годината\" според \"Файненшъл таймс\""}
{"url": "https://www.faktor.bg/bg/articles/novini/balgariya/rumen-radev-nalozhi-veto-varhu-razporedbi-ot-promenite-v-nakazatelniya-kodeks", "text": "Държавният глава упражни правомощието си и върна за ново обсъждане в Народното събрание разпоредби от Закона за изменение и допълнение на Наказателния кодекс, с които се изменят норми в Наказателно-процесуалният кодекс, съобщиха от прессекретариата на държавния глава. С тях се дава възможност за отлагане до 48 часа на уведомяването при задържане на лице. Още по-тревожна е възможността задържани непълнолетни лица да бъдат в неизвестност за техните родители в срок до 24 часа. Конституцията вменява на родителите да се грижат за децата си до тяхното пълнолетие и задължава държавата да ги подпомага. Президентът подкрепя усилията и мерките в борбата срещу тероризма, организираната престъпност и други форми на усложнена престъпна дейност като уместни и оправдани, но не е съгласен с подхода на законодателя. Без да е очертан кръгът на лицата и на конкретните престъпления, за които може да се отлага уведомяването, се открива възможност за непропорционално засягане на права и се създава риск изключението да се превърне в правило. Спазването на високи стандарти за защита на основните права на гражданите е неизменна насока в развитието на европейските правни системи, предава \"Канал\" 3. Ветото върху промените в Закона за изменение и допълнение на Наказателния кодекс е дванадесетото за президента, като до момента парламентът е подкрепил само едно от тях - върху Закона за приватизация и следприватизационен контрол. Държавният глава наложи вето и върху: Закона за концесиите, Закона за опазване на околната среда и водите, Закона за отбраната и въоръжените сили, Закона за бюджета на НЗОК за 2018 година, Закона за противодействие на корупцията и за отнемане на незаконно придобитото имущество, Закона за посевния и посадъчния материал, Закона за банковата несъстоятелност, Закона за приватизация и следприватизационен контрол, на Административнопроцесуалния кодекс, Закона за държавната собственост, както и Закона за корпоративното подоходно облагане. Мотивите за налагане на вето върху разпоредби от Закона за изменение и допълнение на Наказателния кодекс:  Република България е демократична и правова държава и повече от десетилетие е член на Европейския съюз, като споделя целите за поддържане и развитие на пространството на свобода, сигурност и правосъдие. Отстояването на високи стандарти за защита на основните права на гражданите е неизменно условие за развитие на европейските правни системи.  За повишаване на доверието в наказателното правосъдие на държавите членки, което да доведе до по-ефективно съдебно сътрудничество, в Европейския съюз са установени минимални правила във връзка с правото на достъп до адвокат в наказателното производство, правото на уведомяване на трето лице при задържане, както и правото на осъществяване на връзка с трети лица и консулски органи през периода на задържане. Част от разпоредбите на Закона за изменение и допълнение на Наказателния кодекс (ЗИД НК) са насочени именно към тези права. Тяхната значимост е извън съмнение и именно поради това не мога да споделя подхода на законодателя към въвежданите ограничения на правото за уведомяване на трето лице при задържане. Тези ограничения се съдържат в § 7, т. 5, б. „в“ и т. 19 от ЗИД НК, с които се създават съответно ал. 9 в чл. 63 и ал. 5 в чл. 386 от Наказателно-процесуалния кодекс (НПК). Новата уредба допуска уведомяването за задържане да може да се отложи за срок до 48 часа, „когато е налице неотложна необходимост да се предотврати настъпването на тежки неблагоприятни последици за живота, свободата или физическата неприкосновеност на лице или когато е наложително предприемане на действия от разследващите органи, чието възпрепятстване би затруднило сериозно наказателното производство“. При същите хипотези и с цел да се защити най-добрият интерес на задържан непълнолетен, уведомяването по новата уредба може да се отложи за срок до 24 часа. За сравнение - досегашната уредба изисква незабавно уведомяване на семейството на обвиняемия за задържането му и, ако обвиняемият желае – на работодателя (чл. 63, ал. 7 НПК), а по отношение на непълнолетните незабавно се съобщава на техните родители или попечители, както и на директора на учебното заведение, когато задържаният е ученик (чл. 386, ал. 4 НПК). Така с възможността за отлагане новата уредба въвежда изключения от съществуващите досега правила за уведомяване при задържането.  Подкрепям всички усилия и мерки в борбата срещу тероризма, организираната престъпност и други форми на усложнена престъпна дейност, за които считам приетите промени за уместни и оправдани. Не съм съгласен, обаче, с подхода на законодателя, който не очертава кръга на лицата и на конкретните престъпления, за които може да се отлага уведомяването. Следва да се подчертае, че правото на уведомяване е част от гаранциите за задържаните лица срещу малтретиране, признати в практиката на Европейския съд по правата на човека. Тази практика обхваща и държави членки на Европейския съюз и утвърждава осигуряването на своевременна възможност задържаният да се свърже с близките си като гаранция за спазване на основни права по Конвенцията за защита на правата на човека и основните свободи (в този смисъл Boyle and Rice v. the United Kingdom; Golder v. the United Kingdom; Silver and Others v. the United Kingdom,; Szuluk v. the United Kingdom; A.B. v. the Netherlands; Davison v. the United Kingdom; Lebois v . Bulgariа). Правото на уведомяване на трети лица за задържането е уредено и в Директива 2013/48/ЕС на Европейския парламент, и на Съвета от 22 октомври 2013 година относно правото на достъп до адвокат в наказателното производство и в производството по европейска заповед за арест и относно правото на уведомяване на трето лице при задържане (Директива 2013/48/ЕС). Директивата дава възможност да се въвежда временна дерогация от правата, които тя гарантира. Същевременно директивата изисква държавите „да определят в националното си право основанията и критериите за всяка временна дерогация“ и „следва да използват тези временни дерогации в ограничен брой случаи“ (съображение 38 от Директива 2013/48/ЕС). Въпреки че ЗИД НК въвежда в българското законодателство тази директива, в него не се съдържат посочените гаранции. При задържаните пълнолетни употребеното понятие „конкретно лице“ дава възможност да не бъде уведомявано до 48 часа семейството на задържания (§ 7, т. 5, б. „в“ относно чл. 63, ал. 9 НПК). Без да е очертан кръгът на престъпленията, за които може да се прилага това ограничение, то става приложимо в нелимитиран брой случаи. Освен това липсва задължение компетентните органи, когато отлагат уведомяването на конкретно лице, „първо да преценят дали друго трето лице, посочено от заподозрения или обвиняемия, би могло да бъде уведомено за задържането му“ (съображение 35 от Директива 2013/48/ЕС). По този начин приетата уредба не гарантира, че няма да има случаи, в които никой от близките не е уведомен за задържането. Европейският съд по правата на човека е имал повод да отбележи, че с оглед дълбоката тревога, която може да предизвика внезапното изчезване на член на семейството дори и за кратък период от време, на задържаното лице следва да се осигури възможност да се свърже бързо с близките си и това произтича както от редица международни актове, така и от релевантните норми на националното законодателство (Lebois v . Bulgariа, § 53). Още по-тревожно е въвеждането на подобно ограничение спрямо задържани непълнолетни, което позволява до 24 часа да не бъдат уведомявани за задържането им техните родители или попечители и директора на учебното заведение, в което те се обучават (§ 7, т. 19 относно чл. 386, ал. 5 НПК). Не мога да се съглася с такова ограничение предвид Конституцията, която вменява на родителите да се грижат за децата си до тяхното пълнолетие и задължава държавата да ги подпомага (чл. 47, ал. 1). В приетия закон хипотезите, представляващи изключение от правилото за задължително уведомяване, са неясни, понятията са общи и непрецизни и дават неограничена свобода на органите на досъдебното производство по своя преценка да дерогират европейските и международните стандарти. Те ще могат да се тълкуват широко, след като законодателят не дефинира прецизно лицата и не конкретизира престъпленията (например тероризъм, организирана престъпност и други форми на усложнена престъпна дейност). Открива се възможност за непропорционално засягане на права и се създава риск изключението да се превърне в правило. Това не съответства на конституционната повеля да не се допускат ограничения на правата на обвиняемия, надхвърлящи необходимото за осъществяване на правосъдието (чл. 31, ал. 4) и не изпълнява изискванията за транспониране на Директива 2013/48/ЕС. Ефектът от отлагането да се уведоми „конкретно лице“ за задържането може да засегне и други конституционни права, като например правото на труд в случай на неуведомяване на работодателя за задържането. ", "date": "2018.12.19", "title": "Румен Радев наложи вето върху разпоредби от промените в НК"}
{"url": "https://www.faktor.bg/bg/articles/boyko-borisov-zaradva-pravitelstvena-bolnitsa-i-pirogov-s-27-mln-lv", "text": "Догодина стартира строителството на многопрофилна детска педиатрична болница, стана ясно преди редовното заседание на Министерския съвет. По данни на министъра на здравеопазването Кирил Ананиев, тя ще бъде готова в средата на 2020 година. За строителството на болницата ще са нужни 20 млн. лв. Премиерът Бойко Борисов увери министър Ананиев, че нужните средства ги има и му поръча заедно с обществените поръчки, свързани със строителството на сградата, да стартира и  такива за нужната апаратура и обзавеждане. Правителствена болница се запазва. \"Погасяваме 23 млн. дългове на болницата, за да си я управлявате без дългове. Това може да го сведеш до студентите и академичния състав\", заяви Бойко Борисов на ректора на Софийския университет проф. Анастас Герджиков. Премиерът съобщи също, че се отпускат и 4 млн. лв за \"Пирогов\" за Клиниката по изгаряния. „Ще стигнат ли“, попита той шефът на болницата проф. Асен Балтов. „Ще стигнат. Благодаря Ви, г-н премиер“, отговори му той.", "date": "2018.12.19", "title": "Борисов пита шефа на \"Пирогов\": 4 милиона ще стигнат ли? Проф. Балтов: Ще стигнат. Благодаря Ви, г-н премиер"}
{"url": "https://www.faktor.bg/bg/articles/taynstvena-korneliya-ninova-evrokomisar-ot-ek-oproverga-tvardenieto-na-borisov-za-bulgartransgaz", "text": "ЕК опроверга твърдението на премиера Борисов, че Европа е искала приватизация на „Булгартрансгаз“. Това каза лидерът на БСП Корнелия Нинова в декларация от името на група, предаде репортер на Агенция „Фокус“.  „Уважаеми български граждани, както вече знаете ЕК наложи глоба на БЕХ за 77 млн. евро приблизително 150 млн. лв. За ваша информация БЕХ е държавно дружество, неговото управление се осъществява от екип, излъчен, назначен от правителството. Наложената глоба е за злоупотреби с господстващо положение“, каза Нинова.  „Реакциите не закъсняха. Премиерът Борисов, цитирам: „Нашето усещане за собствеността на газопреносната мрежа е, че ако не е собственост на българските граждани и българската държава, би било предателство“. И нашето усещане е такова г-н премиер, и затова БСП подкрепихме решение да не се приватизира „Бургартрансгаз“. По думите на премиера ЕК е изискала от него „Булгартрансгаз“ да бъде приватизирано“, каза още Нинова. „Вчера попитахме ЕК вярно ли е, че са си позволили да поставят условия на България – или приватизирате, или ви глобяваме. Отговорът дойде светкавично в рамките на деня“, каза още Нинова и уточни, че еврокомисар от ЕК е опровергал твърдението на българския премиер. Не каза името му, разбира се", "date": "2018.12.19", "title": "Тайнствена Корнелия Нинова: Еврокомисар от ЕК опроверга Борисов за „Булгартрансгаз“"}
{"url": "https://www.faktor.bg/bg/articles/tsvetanov-stilat-na-prezidenta-e-da-se-nalaga-veto-da-se-tarsi-konfrontatsiya-i-zabluzhdenie-v-publichnoto-prostranstvo", "text": "Направили сме промените в Наказателно-процесуалния кодекс заради директива на ЕС, която е задължителна за всички държави-членки след терористичните актове в Париж и във връзка със задържането на терористи и да се ограничи възможността за уведомяване на техни близки, за да не се възпрепятства разследването, когато касае терористичен акт или тежката организирана престъпност. Стилът на президента е да се налага вето, това ще е 12-о вето, за да има дебат и да се търси поредната конфронтация и заблуждение в публичното пространство. Това заяви председателят на ПГ на ГЕРБ и шеф на вътрешната комисия Цветан Цветанов в коментар на ветото на държавния глава за промените в Наказателния кодекс, в преходните разпоредби, на който се променя и НПК. Цветанов уточни, че не е запознат с мотивите на президента. България беше в предпоставка за започване на наказателна процедура, допълни той. Но бе категоричен, че парламентът предприе най-либералната форма. Това задържане не ограничава по никакъв начин възможността за адвокат. Говорим само за обкръжението и близките на задържаното лице. И то не, за да се ограничи защитата му, а за да не се осуети разследването. Тази мярка ще заработи само и единствено по изключение, когато става въпрос за терористични актове и организирана престъпност. Всяка друга теза може да бъде манипулативно поднесена на хората, допълни шефът на ПГ на ГЕРБ. Ако една лице е извършило тежко престъпление с предпоставка да може да се заличат доказателства и предупреждаване на участниците в терористичен акт, прокурорът може да поиска да не се уведомяват близките му. То подлежи и на съдебна санкция, ако се прецени, че има превишаване на права, обясни шефът на вътрешната комисия. С този либерален подход лицето си получава адвокатската защита и никога не е говорено за ограничаване на това му право, допълни Цветанов. Ще информираме президента, министърът на правосъдието също ще предприеме действия за запознаването на президента с мотивите на Министерския съвет за внасянето на този законопроект.", "date": "2018.12.19", "title": "Цветанов: Стилът на президента е да налага вето,  да търси конфронтация и заблуждения в публичното пространство"}
{"url": "https://www.faktor.bg/bg/articles/lilyana-pavlova-spestila-za-byudzheta-22-mln-ot-predsedatelstvoto", "text": "С патерици заради счупен крак напуска поста си на министър на европредседателството Лиляна Павлова. Нейното министерство ще бъде закрито от 1 януари, а днес тя отчете постигнатото пред Министерския съвет. Заради счупения крак първата задача на Лиляна Павлова извън правителството ще е рехабилитацията, пошегува се тя. Иначе вероятно ще се върне в парламента като депутат. 166 млн. лв. е бил общият бюджет на българското председателство на Съвета на ЕС като в тази сума влизат и ремонтите на НДК, резиденция Бояна и Народното събрание, отчете Павлова. Били спестени обаче 22 млн. лв. А без ремонтите председателството е струвало само 60 млн. лв. Успяхме най-много от всички, каза Лиляна Павлова, която отчете българското председателство и това на триото Естония, България и Австрия. Като главен неуспех тя отчете липсата на съгласие в ЕС по нова система за миграцията.", "date": "2018.12.19", "title": "Лиляна Павлова спестила за бюджета  22 млн. от председателството"}
{"url": "https://www.faktor.bg/bg/articles/ds-bori-imperializma-s-po-edna-informatsiya-godishno-ot-ofitser-v-rezidenturata-v-london", "text": "Митовете за големите разузнавачи по времето на комунистическия режим са много, но архивите на Държавна сигурност разкриват и друга картина. И тя е, че присъствието на някои оперативни работници зад граница си е било направи екскурзия и харчене на държавни пари срещу никаква съществена разузнавателна дейност. Такъв е случаят с щатен служител на Първо главно управление на ДС (ПГУ разузнаването), който е прекарал под прикритие в резидентурата на ПГУ в Лондон цели шест години в периода 1983-1989 г., а изпратената до Центъра в София използвана разузнавателна информация се оказва... една на година. Сайтът   публикува онлайн неговата строго секретна оценка, дадена от началника на отдел 06 „Информация” в ПГУ през март 1989 г. Оперативният работник е закодиран под номер, но в документа е посочено, че той е работил в резидентурата в Лондон по линия на външнополитическото разузнаване. Резидентурата на ДС в английската столица е смятана за една от най-тежките, тъй като контраразузнавателният режим от страна на МИ 5 е много силен. Въпросният разузнавач се оказва, че за шест години е предал общо 35 информационни материала, като нито един от тях не е от разузнавателни източници. От тези 35 само 7 са използвани. Половината от материалите са несекретни, а два са придобити от явни източници. Седем са определени като неценни. „Изпращането на 35 информации по линия на външнополитическото разузнаване за шестгодишен период, тоест средно по 6 информации годишно и използването само на 7 от тях, т.е. средно по една годишно е крайно незадоволително и с нищо неоправдано обстоятелство”, се заключава в оценката за работата на въпросния разузнавач. Документът е включен в разширения електронен вариант на сборника „ПГУ-ДС и Варшавския пакт срещу НАТО 1959-1991” на Комисията по досиетата, 2015 г.", "date": "2018.12.19", "title": "ДС бори империализма с по една информация годишно от офицер в резидентурата в Лондон"}
{"url": "https://www.faktor.bg/bg/articles/neno-dimov-mozhe-da-naemem-mezhdunaroden-konsultant-za-analiz-na-kontsesionniya-dogovor-za-bansko", "text": "По мое предложение с колегите в Министерския съвет обсъждаме възможностите да наемем международен, достатъчно независим и достатъчно експертен, консултант, който да направи анализ на концесионния договор и на основните грешки, които са допуснати в него, още през 2001 година. Това каза министърът на околната среда и водите Нено Димов на брифинг в Министерски съвет, предаде Агенция „Фокус“. „Няколко пъти съм имал възможността да казвам какви са тези грешки. Още в първата точка на този концесионен договор се говори за едни граници, втори граници, тоест изобщо не е ясно кой от къде идва, като има само един елемент, който е безспорен и това е контурата на териториално-устройствения план. Нещо повече, точките, които претендират да описват този териториално-устройствен план, изобщо не съвпадат с него“, уточни министър Димов. „Така че на база очевидните сложности на този казус ще обсъдим възможностите да бъде поискана международна консултация. Нещо повече - става дума за необходимостта от икономически анализ и желанието на правителството да повиши концесионното възнаграждение. В момента сме на етап да видим как да имаме максимално обективен прочит и максимално обективно предложение“, каза още министър Димов.  По думите му на срещата със собственика на „Юлен“ Марк Жирардели той е бил много диалогичен и това му дава основание да смята, че при достатъчно обосновано и ясно предложение от международен консултант, ще се намери решение на казуса с концесионния договор за Банско, който е вече от 17 години. По време на срещата им двамата са се обединили около това, че в България зимният туризъм заслужава да има бъдеще.", "date": "2018.12.19", "title": "Нено Димов: Може да наемем международен консултант за анализ на концесионния договор за Банско"}
{"url": "https://www.faktor.bg/bg/articles/haknati-diplomaticheskite-saobshteniya-razkrivat-opaseniyata-na-es-za-tramp-rusiya-i-iran", "text": "Дипломатическите съобщения на Европейския съюз са били обект на хакерски атаки в продължение на няколко години, предаде Би Би Си, цитирайки \"Ню Йорк Таймс\". Били са прихванати хиляди съобщения, в които дипломати говорят по теми от президента на САЩ Доналд Тръмп до световната търговия и изразяват безпокойство за отношенията с Русия и Китай и риска от съживяване на иранската ядрена програма. Европейски официални лица твърдят, че информацията, класифицирана като поверителна и тайна, не е била засегната от хакерските атаки, които продължили три години. Експерт коментира пред \"Ню Йорк Таймс\", че методите, използвани от хакерите, са подобни на тези, които преди са били използвани от китайската армия. \"След почти десетилетие в борба с китайски кибер операции няма съмнение, че тази кампания е свързана с китайското правителство\", посочи той. В някои от прихванатите съобщения дипломати описват срещата между Тръмп и руския президент Владимир Путин като \"успешна (поне за Путин\"). В друго съобщение се дават подробности за частна среща между китайския президент Си Дзинпин и европейски официални лица, която се е провела по-рано тази година. В нея Си е цитиран да казва, че Китай \"няма да се поддаде на тормоза\" от страна на Вашингтон, \"въпреки че една търговска война би навредила на всички\". В трето съобщение Каролин Вичини, зам.-ръководител на мисията на ЕС във Вашингтон, препоръчва дипломатите на търговския блок да описват САЩ като \"нашия най-важен партньор\", въпреки че предизвиква Тръмп \"в области, в които има разногласия със САЩ (например климата, търговията, иранската ядрена сделка\"). Редица други институции, включително ООН, са били засегнати от атаките, пише \"Дневник\".", "date": "2018.12.19", "title": "Хакнати дипломатически съобщения разкриват опасенията на ЕС за Тръмп, Русия и Иран"}
{"url": "https://www.faktor.bg/bg/articles/tramp-vuchich-i-tachi-da-doydat-v-beliya-dom-za-da-podpishat-istkorichesko-sporazumenie", "text": ". Американският президент Доналд Тръмп е изпратил писма до колегите си от Косово и Сърбия, Хашим Тачи и Александър Вучич, с които ги призовава да направят всичко възможно, за да може двете страни да постигнат трайно споразумение, което да подпишат пред него в Белия дом. Това съобщава Канал5 ТВ от Скопие, цитиран от Агенция \"Фокус\". Тачи обяви съдържанието на писмото в страницата си във Фейсбук.   Ако не се използва този исторически момент, това ще е трагична крачка назад, защото нова възможност за пълен мир скоро няма да се появи.\", е написал Тръмп в писмото и е подчертал, че „САЩ са положили много усилия за успеха на Косово като независима суверенна държава“. Сръбските медии, позовавайки се на правителствени източници, съобщиха, че писмото до Вучич е с почти същото съдържание. Миналата седмица напрежението между двете държави отново ескалира, когато парламентът в Прищина одобри създаването на косовска армия с числен състав от 5 000 души. Това се случи само седмица, след като премиерът Брнабич предупреди, че може да се стигне до военно положение.  Нейното изявление бе в резултат на удвоените мита, които Прищина наложи на сръбските стоки. Мярката на косовското правителство пък бе предприета след като Сърбия упражни дипломатически натиск Косово да не бъде приета за член на Интерпол.  От 2013 година двете страни са обещали, че ще решат възникналите пред тях спорни въпроси под егидата на ЕС. До днес обаче разрешаване на споровете помежду им няма, информира македонският телевизионен канал на интернет страницата си.", "date": "2018.12.19", "title": "Тръмп: Вучич и Тачи да дойдат в Белия дом, за да подпишат историческо споразумение"}
{"url": "https://www.faktor.bg/bg/articles/sled-5-dnevni-debati-gratskiyat-parlament-odobri-parviya-byudzhet-sled-izlizaneto-ot-spasitelnite-programi", "text": "Гръцкият парламент прие бюджета за 2019 г. Това е първият бюджет на страната след излизането ѝ от международните спасителни програми. Дебатите продължиха цели пет дни. Планът за разходи през следващата година беше одобрен от 154 депутати, а 143 гласуваха против, предаде БТВ. Кабинетът на премиера Алексис Ципрас прогнозира икономически растеж от 2,5% и спад на безработицата до 16,7 на сто. Правителството също така реши да се откаже от ново орязване на пенсиите. Въпреки това, в центъра на гръцката столица се състоя протест срещу реформите в икономиката.", "date": "2018.12.19", "title": "Гръцкият парламент одобри първия бюджет след излизането от спасителните програми"}
{"url": "https://www.faktor.bg/bg/articles/novini/svyat/orban-nyama-da-podpishem-nikakav-dogovor-koyto-priznava-nasarchava-i-finansira-migratsiyata", "text": "Шансовете са добри „унгарската стратегия“ да бъде потвърдена на форума ЕС-Африка във Виена, заяви премиерът на Унгария Виктор Орбан в навечерието на срещата, цитиран от електронното издание Hungary Today, предава Агенция \"Фокус\" „Нашата позиция е, че трябва да помогнем на територията на Африка, а не проблемите да бъдат донасяни в Европа и особено в Унгария“, заяви министър-председателят. „Искаме да потвърдим този стратегически принцип и имаме добри изгледи да го направим“, добави той. В коментар за Глобалния пакт за миграцията на ООН, Орбан посочи, че мнозинството от страните-членки на ООН са страни с мигрантски корени и е нормално болшинството в Световната организация да подкрепя миграцията. „Ние сме от другата страна на монетата... и не искаме миграция в Унгария. Няма да подпишем никакъв договор, който признава, насърчава и финансира миграцията на международно ниво“, категоричен е унгарският премиер. „Ще продължим нашата антиимиграционна политика“", "date": "2018.12.19", "title": "Орбан: Няма да подпишем договор, който признава, насърчава и финансира миграцията"}
{"url": "https://www.faktor.bg/bg/articles/bivsh-ministar-sanktsiite-na-ek-sa-v-posoka-da-se-razvie-pazarna-sreda-chrez-gazov-hab", "text": "В България ние не обичаме конкуренцията. Предпочитаме да има някакви монополни дружества, които държат позиции и те са си наши. Това каза бившият служебен министър на околната среда Юлиан Попов, в ефира на БТВ. Той допълни, че няма как ЕК да иска приватизация. „БЕХ би трябвало да гарантира, че ще създаде конкурентна среда за опериране на газовия пазар, но не го е направила“. Думите му са по повод глобата от 77 милиона евро, наложена на БЕХ заради монопол. \"Това, че е част от националната сигурност, е пълен мит. Санкциите са насочени в посока, за да се развие пазарна среда чрез газов хъб. Можем да бъдем съдени за пропуснати ползи. Тези 77-те милиона сигурно ще бъдат най-добре похарчените пари, ако доведат до реални ползи в енергетиката“, заяви Попов. Той припомни, че миналата година НС гласува решение против това решение на ЕК. „Тогава 179 депутати отрекоха очевидното. Народните представители сякаш седяха 5 години пред клетката на жирафа и накрая казаха, че такова животно не съществува. На какво основание се гласува против това, че очевидно има нарушение? Нарушението на БЕХ не трябва да се повтаря, защото няма да е в полза на българския потребител. Важно е да има инфраструктура и пазар - върху това трябва да се съсредоточим“, заяви бившият служебен министър. Относно газопроводът „Турски поток“, Юлиан Попов заяви, че трябва да гарантираме, че този газ ще влезе в българската газопреносна система, което към този момент не е ясно. Освен това трябва да се гарантира, че достъп до тази газ ще има всеки, който иска, за да няма монопол“.", "date": "2018.12.19", "title": "Бивш министър: Глобата на БЕХ ще са най-добре похарчените пари, ако доведат до реални ползи в енергетиката"}
{"url": "https://www.faktor.bg/bg/articles/ottlozhiha-za-1-yanuari-2020-g-izdavaneto-na-balgarski-lichni-dokumenti-s-elektronna-identifikatsiya", "text": "Парламентът отложи за 1 януари 2020 г. възможността за издаване на български лични документи с електронна идентификация, предаде Агенция „Фокус“. Текстовете бяха заложени в преходните и заключителни разпоредби на Закона за преминаването през и пребиваването на територията на Република България на съюзнически и на чужди въоръжени сили, с който се изменя Законът за българските лични документи. Съгласно текста, датата 1 януари 2019 г. за влизане в сила на възможността за издаване на български лични документи с електронна идентификация, които са част от новото поколение документи, се променя на 1 януари 2020 г.", "date": "2018.12.19", "title": "Оттложиха за 1 януари 2020 г. издаването на лични документи с електронна идентификация"}
{"url": "https://www.faktor.bg/bg/articles/divite-zhivotni-pusnatite-120-fazana-sa-obrecheni-na-smart", "text": "„И вчера получавахме сигнали за намерени мъртви или ранени птици. По около 20 сигнала се получават на ден“, заяви пред БНР Любомила Кривошиева – управител на Фондация „Дивите животни“. Преди седмица в Софийския ловен парк на свобода бяха пуснати 120 фазана. Още на следващия ден обаче 10 от тях бяха намерени мъртви, алармираха от фондацията. Според Кривошиева умрелите птици вече са много повече. В предаването „Преди всички“ на БНР тя прогнозира, че всичките 120 фазана са обречени на смърт: „Тези, които прибрахме през първия ден, са в относително добро състояние, все още с добро тегло. Много от тях бяха ранени. Другите, които сме прибрали, са отслабнали. Според мен нито един от тези фазани няма да оцелее“. „Ние не ги събираме труповете. Нямаме за цел да доказваме на никого нищо. Анализи се правят преди да се извършат безумни действия, а не след като бъдат обречени 120 живота на бедстване в градски парк“, категорична е Кривошиева. Васил Василев – председател на Националното ловно-рибарско сдружение, посочи две предизвикателства: „От една страна предизвикателство е на разселените птици да се адаптират успешно към агресивната за тях градска среда. От друга страна – и самите хора да възприемат, че няма нещо страшно, когато те срещнат птица. В основата на проблема е това, че хората считат, че след като виждат тези птици, това по същество представлява проблем“. Василев подчерта, че при започване на инициативата са били наясно, че ще има загуби, но те ще бъдат в малък процент.  Според Кривошиева това е една пиар акция за 120-годишнината на ловното сдружение. Василев категорично не се съгласи с тези твърдения. \"Имаме хора, които ежедневно обхождаттериторията на парка, проверяват и зареждат хранилките. Реагираме на подадените сигнали. вече има 2 птици, които са уловени от наши експерти. И в двата случая се оказа, че птиците просто са в добро състояние, но хората реагират, например защото прицата е кацнала в двора на кооперацията. Хората реагират емоционално.", "date": "2018.12.19", "title": "„Дивите животни“: Пуснатите 120 фазана са обречени на смърт"}
{"url": "https://www.faktor.bg/bg/articles/gorbachov-ne-sa-informirali-putin-pravilno-ne-e-imalo-ednostranno-razorazhavane-na-sssr", "text": "Бившият президент на СССР Михаил Горбачов заявил, че не е съгласен с изказванията на сегашния президент на РФ Владимир Путин, за едностранно разоръжаване на СССР в рамките на Договора за ликвидиране на ракетите със среден и малък обхват на действие (ДРСМО), пише „Взгляд“.  «За съжаление, явно не са информирали президента правилно. Не е имало никакво едностранно разоръжаване. Според ДРСМО се унищожиха стотици ракети, както съветски, така и американски“, предава думите на Горбачов РИА „Новости“. Той твърди, че съгласно договора са били унищожени 109 ракети «Пършинг-2» във ФРГ, откъдето са можели « за 10 минути да достигнат до територията на СССР ». «Що се отнася до ракетите с въздушно базиране, те са включени в договора за съкращаване на стратегическите настъпателни въоръжения. Значителна част от ракетите при всякакъв вид базиране се съкрати въз основа на изявленията на президентите на САЩ и СССР през есента на 1991 година“, пояснява Горбачов.  Той добавя също, че решенията, които са се вземали по време на преговорите за разоръжаване най-внимателно са били разработвани в Министерството на отбраната и в Генералния щаб.  «В течение на десетилетия ДРСМО служеше като гарант за сигурността на нашата страна. Руското ръководство постъпва правилно, като настоява той да се запази. Отказът от него може само да подкопая сигурността не само в Европа, но и в целия свят“, заявява бившият съветски лидер.  По-рано във вторник Путин обяви публично, че по ДРСМО всъщност Съветският съюз се е разоръжил едностранно.  Както поясни вече „Взгляд“, ДРСМО е подписан на 8 декември 1987 година във Вашингтон от държавните глави на СССР и САЩ Михаил Горбачов и Роналд Рейгън. Той забранява на страните да имат балистични ракети с наземно базиране и крилати ракети с радиус на действие от 500 до 5 000 километра.", "date": "2018.12.19", "title": "Горбачов: Не са информирали Путин правилно, не е имало едностранно разоръжаване на СССР"}
{"url": "https://www.faktor.bg/bg/articles/novini/svyat/mvf-otpuska-3-9-miliarda-dolara-pomosht-za-ukrayna", "text": "Международният валутен фонд взе вчера решение да отпусне помощ за Украйна в размер на 3,9 милиарда долара, предаде Ройтерсq цитирана от БТА.  Средствата са предназначени да помогнат на страната да запази стабилността и доверието на инвеститорите. Министерството на финансите заяви, че първият транш от 1,4 милиарда долара трябва да пристигне до 25 декември, а решенията за следващите два транша ще дойдат през май и ноември следващата година. Новото споразумение е за период от 14 месеца и заменя предишната финансова програма, възлизаща на 17,5 милиарда долара, която подпомага икономиката на Украйна от 2015 година.", "date": "2018.12.19", "title": "МВФ отпуска 3,9 милиарда долара помощ за Украйна"}
{"url": "https://www.faktor.bg/bg/articles/eva-maydel-s-namalyavaneto-na-taksite-za-parichni-prevodi-premahnahme-dvoen-standart", "text": "С намаляването на таксите за парични преводи премахнахме двоен стандарт, тъй като в ЕС такива такси няма, или те са пренебрежително малко. С други думи, вече няма да има значение дали превеждаме пари от София до Варна или от София до Виена, тъй като няма да има разлика в таксата, която съумяхме да намалим поне с десет пъти. Това заяви евродепутатът от ЕНП/ГЕРБ Ева Майдел относно намалените такси за парични преводи в ЕС. Тя допълни, че регламентът ще влезе в сила от края на следващата година. ,,От декември 2019 регламентът ще влезе в сила. Самият регламент не е свързан с много специфична инфраструктура, която да бъде въведена в сила. Банките просто трябва да уведомят своите клиенти за предстоящите промени. Бяхме изключително ефективни в това начинание, тъй като това бяха рекордно кратки преговори и смятам, че нашето Европредседателство също допринесе за това'', коментира още Майдел. По думите й до 3 години регламентът ще влезе в сила и за територията на Западните Балкани.", "date": "2018.12.19", "title": "Ева Майдел: С намаляването на таксите за парични преводи премахнахме двоен стандарт"}
{"url": "https://www.faktor.bg/bg/articles/silen-vyatar-v-iztochna-balgariya-s-usloviya-za-snezhni-vielitsi", "text": "В Източна България е в сила жълт код за опасно време. Предупрежденията са за бурен северен вятър, който ще създава усещане за много студено време. На изток ще продължи да превалява сняг и ще се създадат условия за виелици. В западните райони днес ще има и слънчеви часове. Ще духа умерен до силен северен вятър, който обаче ще създава усещане за по-ниски температури. На места поривите на вятъра ще достигат до 80-90 км/ч. Атмосферното налягане ще бъде по-високо от средното за месеца. През деня ще се задържи почти без промяна. Над планините ще има значителна облачност и на отделни места ще превали слаб сняг. Ще духа умерен североизточен вятър. Максимална температура на 1200 метра минус 2°, на 2000 метра – около минус 6°.", "date": "2018.12.19", "title": "Предупреждение за опасно време в Източна България"}
{"url": "https://www.faktor.bg/bg/articles/parlamentat-shte-ulesni-mehanizma-za-urezhdane-na-prebivavaneto-na-chuzhdestrannite-voennosluzheshti-ot-nato", "text": "Парламентът ще улесни механизма за уреждане на пребиваването на чуждестранните военнослужещи от НАТО, цивилния компонент и техните зависими лица, работещи в структури на Алианса на територията на България. Промените ще бъдат приети на второ четене и са точка първа в дневния ред.  Министерството на отбраната ще предоставя с писмо необходимата информация на МВР за издаване на разрешение и удостоверенията за пребиваване. С приетите изменения за Закона за българските лични документи се въведе нов документ - карта на служител в структурата на НАТО и на зависимо лице на такъв служител. Към настоящия момент съществува практическа невъзможност за издаване на такъв документ. Причината е, че през 2016 година се осъществява договор за доставка на бланки на български лични документи и не е предвидена бланка за служители на НАТО и зависими лица. Такава бланка ще бъде изготвена след провеждане на процедура за обществена поръчка. Издаването на този вид документ може да започне най-рано през 2020 година. Парламентът окончателно ще направи промени в Закона за културното наследство. Ще даде и възможност частните музеи да могат да легализират и вече декларираните ценности. Така собствениците на колекции ще могат да поискат пренасочването на заявлението им към музеи, които притежават експертен потенциал и съответстват на тематичния обхват на колекцията. Това ще може да се направи и към частни музеи, а не само към държавни и регионални. Министерството на културата настоява да се запази възможността директори на музеи и министърът да могат да отказват издаването на удостоверение на културните ценности, ако има данни, че те са придобити незаконно. Парламентът ще гласува и структурни промени в Министерския съвет, свързани със закриването на Министерството на  българското европредседателство.", "date": "2018.12.19", "title": "Парламентът ще улесни пребиваването на чуждестранните военнослужещи от НАТО"}
