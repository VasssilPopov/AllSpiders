{"url": "https://www.faktor.bg/bg/articles/anton-todorov-za-elena-yoncheva-vidyah-edin-zaekvasht-silno-uplashen-chovek", "text": "ГЕРБ внесе сигнал до прокуратурата, Комисията за противодействие на корупцията и за отнемане на незаконно придобитото имущество срещу Елена Йончева. Това обявиха на брифинг в парламента Делян Добрев и Антон Тодоров. Те показаха и документи, които доказвали, че Елена Йончева има общ бизнес с Цветан Василев. \"Елена Йончева предизвиква искрено съжаление. Отбранява се, защото няма какво друго да направи. Видях един заекващ, силно уплашен човек\". Това заяви в студиото на Bulgaria ON AIR депутатът от ГЕРБ Антон Тодоров и допълни, че документите са достоверни и с ясен произход, както и, че в тях се съдържало \"обяснението за проваления преход в България\". Представителят на ГЕРБ обясни, че документите били показани в края на януари от Делян Добрев, без да е получен отговор от Йончева.  \"Когато колегите я притиснаха, тя каза \"каквото имат-да го дават в прокуратурата\". Тя явно не е очаквала да го направим\", изтъкна Тодоров в \"Денят ON AIR\". Депутатът показа пред камерата документ, доказващ създаването през 2012 г. на фирмата \"Офроуд\" ООД, в която съдружници са Елена Йончева и офшорка, регистрирана на Британски Вирджински острови. Според думите на Тодоров, \"Офроуд\" ООД внася 5 000 лв., а офшорната фирма - 315 000 лв. \"Логично е да си зададем въпроса защо с лека ръка те са дали десетки пъти повече? Зададохме въпроса още януари, Елена Йончева мълча\", каза още той. Антон Тодоров цитира още поредица от текстове, публикувани във в. \"Капитал\", претендиращи да разгледат детайлно случая КТБ, според които въпросната офшорка била притежание на Цветан Василев.  Тодоров насочи вниманието и към удостоверение, според което парите са преведени по сметка в КТБ.  \"Очаквам от прокуратурата да разследва този сигнал, Комисията за противодействие на корупцията и за отнемане на незаконно придобитото имущество да разследват за конфликт на интереси и НАП да провери дали са платени данъци, както и произхода на тези пари\", каза Антон Тодоров.", "date": "2018.07.18", "title": "Антон Тодоров за Елена Йончева: Видях един заекващ, силно уплашен човек"}
{"url": "https://www.faktor.bg/bg/articles/novini/balgariya/iliyana-yotova-politizirahme-krizata-v-strandzha-vmesto-da-govoryat-ekspertite", "text": "Всички недоволни трябва да са членове на БСП, а те не са…Така вицепрезидентът Илияна Йотова отговори на въпрос на водещата по БНТ има ли топла връзка между БСП и президента. Йотова коментира горещата тема за чумата по преживните животни в Странджа, която ескалира напрежението в държавата – както сред потърпевшите животновъди, чийте животни бяха засегнати от заразата, така и сред политиците и институциите. В последните няколко дни се говореше най-малко как да се справим с кризата – имаше оправдания, послания, но най-малко дадохме думата на истинските професионалисти, които се справят с кризата и трябва повече тях да слушаме, посъветва вицепрезиднетът.  Тя не отрече, че опитите за правене на политика са заглушили работата на експертите, което говори лошо за тях. Не оправдавам нито едно политическо лице, което като няма работа, стои на мястото на експертите – не изваждам пред скоба никого. Но няма понякога и друг начин да се въздейства. Да се вдигне този политически шум, за да се вслуша властта и да започне да си върши работата. Евтаназията – сигурно това е решението на въпроса с кризата. Но има два документа на ЕС, в които ясно се предписва какво се прави в тази ситуация. Ако беше обяснено на хората, ако бяха посочени рисковете, ако беше им казано как ще се обезщетят, ако виждаха държавата зад себе си, нямаше да се стигне до тази ескалация. Но това отсъстваше, това накара хората да не вярват на институциите, това ги изплаши, защото ситият на гладния не вярва. За мен най-важно сега е да се спасят не само животните, но и хората в тези малки и мизерни села в България. За мен най-важно е да се справим със заразата, посочи Йотова.  Помолена да даде оценка на българското европредседателство, Илияна Йотова подчерта, че оценката не може да бъде само в бяло или черно, защото България е постигнала определени цели, но и е допуснала сериозни пропуски, които е можела да реализира в името на националния интерес.  Българското европредседателството наложи свой почерк за тези 6 месец, това е безспорно.  Успех на кратко разстояние, сега трябва да докажем дали можем да бягаме на дълги разстояния. Три групи проблеми бяха решени или не бяха решени. На първо място – да направи Западните Балкани център на европейската политика България има отличен \"6\". По-важното е сега дали ще запази тази лобистка и водеща роля по темата Западните Балкани. Това ще бъде истинската оценка. Имаше неща, които можехме да направим и по-добре  - например, темата за миграцията, като намерим своите съюзници – Италия, Испания, които очакваха нашата конкретна подкрепа по тази тема. Нашият интерес по тази тема не беше заявен. Това е въпрос на законодателство, а за последните месеци няма сантиметър движение по Дъблинската спогодба, която е изключително неблагоприятна за България. Третата  категория теми – така наречените неосъществени интереси – нямам обяснения защо не засегнахме темата за Шенген, за мониторинга, който не върши работа. Що се отнася до това дали беше изолирана президентската институция  – да, беше и това се видя с просто око. Но председателството не  е нито наше, нито на която и да е от институциите, то е за България. Аз мисля обаче, че българите не се почувстваха повече европейци, заключи коментара си Йотова.", "date": "2018.07.18", "title": "Илияна Йотова: Политизирахме кризата в Странджа, вместо да говорят експертите"}
{"url": "https://www.faktor.bg/bg/articles/novini/balgariya/tsvetanov-za-men-be-chest-da-prisastvam-na-vazpomenatelnata-tseremoniya-v-pamet-na-zhertvite-na-atentata-v-sarafovo", "text": "За мен бе чест днес да присъствам на възпоменателната церемония в памет на жертвите на терористичния атентат на летище „Сарафово“ в Бургас. Кървавият атентат срещу група израелски туристи бе извършен преди 6 години, като в него загинаха 6 души, а ранените бяха десетки. Това написа на личната си страница във Фейсбук председателят на парламентарната група на ГЕРБ и зам.-председател на партията Цветан Цветанов. Ето какво написа още той: \"На възпоменанието присъстваха посланикът на Израел в България Н.Пр. Ирит Лилиан, главният секретар на МВР Младен Маринов, заместник-кметът на Бургас Красимир Стойчев, заместник-министърът на външните работи Георг Георгиев, който е и национален координатор по борбата с антисемитизма, заместник-министърът на вътрешните работи Стефан Балабанов, депутатите от ГЕРБ-Бургас Димитър Бойчев и Ивелина Василева, областният управител Вълчо Чолаков, както и почетният консул на Израел в Бургас Орлин Мандов. По време на церемонията поднесох цветя на възпоменателния паметник, издигнат на мястото на трагичния инцидент. Венец бе поднесен и от името на ПГ на ГЕРБ. Имах възможността и да разговарям с роднини и близки на загиналите, които ми благодариха, че всяка година присъствам на церемонията. Изказана бе благодарност и на държавата за усилията по време на разследването след атентата, довело до внасяне на обвинителен акт в съда\".", "date": "2018.07.18", "title": "Цветанов: За мен бе чест да присъствам на възпоменателната церемония в памет на жертвите на атентата в Сарафово"}
{"url": "https://www.faktor.bg/bg/articles/novini/svyat/senzatsionno-putin-razreshi-obshtestveniya-dostap-do-tayniya-do-sega-grad-v-koyto-e-sazdaden-novichok", "text": "Руският президент Владимир Путин подписа важен указ, който е свързан с нервнопаралитичното вещество „Новичок“.  От него става ясно, че руският град Шихани, където руски учени твърдят, че е било разработено нервнопаралитичното вещество, ще бъде отворен за широката общественост от януари 2019 г. Публикуваният на официалния портал pravo.gov.ru президентски указ дава шест месеца на местната администрация да подготви отварянето на Шихани, където живеят 5500 души. „Владимир Путин подписа вчера указ, който отменя статута на нашия град на затворена административна единица“, уточни говорителката на местните власти Юлия Ершова.  Тя отказа да даде информация какво произвежда във въпросния завод. Шихани е разположен на река Волга, на 750 км югоизточно от Москва, в Саратовска област.", "date": "2018.07.18", "title": "Сензационно: Путин разреши обществения достъп до тайния до сега град,  в който е създаден \"Новичок\""}
{"url": "https://www.faktor.bg/bg/articles/poslanikat-na-izrael-za-teroristite-nyama-proshka", "text": "\"6 години след ужасяващия терористичен акт на \"Хизбула\", тук, на летище Сарафово сякаш времето е спряло. Само за един момент на днешната дата преди 6 години се промени животът на близките на шестте жертви, България също бе променена завинаги. Процесът срещу терористите от \"Хизбула\" продължава, призоваваме правосъдието да възтържествува. Лицата, дали самостоятелно или като пратеници на терористична организация, никога няма да получат прошка\", заяви посланикът на Израел Ирит Лилиан на възпоменателната церемония в памет на жертвите от атентата на летище Сарафово от 18 юли 2012 година, цитирана от \"24 часа\". Тя призова международната общност да е единна и по-добре координирана срещу борбата с тероризма. \"Все още не е открит лек срещу омразата и фанатизма, нужно е да сме единни, Израел и България ежедневно демонстрират това\", каза още дипломатът. \"На тази дата преди шест години, терористичният акт в Сарафово преобърна стратегията ни за национална сигурност и за борба срещу тероризма. Водени от позицията, че борбата с тероризма е общо дело, че лицето на терора няма граници, цвят и милост, българските служби постигнаха и задълбочиха професионалните връзки със службите в Израел в името на това хората да живеят в един по-спокоен свят\", заяви зам.-министърът на вътрешните работи Стефан Балабанов, който благодари на посланика за приноса й в осъществяването на тези общи усилия. \"Никаква кауза не може да признае убийството, а битката за доброто трябва да се води на всички фронтове\", бе част от обръщението на президента Румен Радев, който изпрати съболезнователен адрес на загиналите. Близките на петимата израелски туристи, които намериха смъртта си на бургаското летище, отправиха молба към българското правосъдие и система да бъде приложен закона в цялата му строгост срещу \"Хизбула\". Техен представител подчерта, че тримата атентатори са били пратени от терористичната организация с цел да убият колкото се може повече израелски туристи, дошли на почивка у нас. Роднините запалиха свещ в тяхна памет на мемориала, изграден на лобното им място. Свещичка за българския шофьор Мустафа Кьосов, който беше шестата жертва, пък запали областният управител на Бургас Вълчо Чолаков. На церемонията с поднасяне на венци и знамена присъстваха още главният секретар на МВР Младен Маринов, председателят на ГЕРБ Цветан Цветанов, шефът на Апелативната прокуратура в Бургас Любомир Петров и на полицията старши комисар Калоян Калоянов. На мястото имаше засилени мерки за сигурност, а на покрива на стария Терминал - пристигащи бяха разположени дори снайперисти.", "date": "2018.07.18", "title": "Посланикът на Израел: За терористите няма прошка!"}
{"url": "https://www.faktor.bg/bg/articles/maya-manolova-1-2", "text": "\"Не мога да чакам покани да си свърша работата. Представете си как КЕВР ме кани. Това е мое законно право, още повече, това е мое законно задължение да съм там, където се обсъждат правата на гражданите\" - така омбудсманът Мая Манолова коментира пред Нова телевизия отстраняването си от вчерашното заседание на Тристранния съвет във вторник с мотива, че не била поканена. След като още вчера от пресофиса й заявиха официално, че това е незаконно, днес тя изрази надежда, че водещият заседанието на Тристранката - вицепремиерът Валери Симеонов, \"следващия път ще прочете и спази закона\", според който омбудсманът трябва да присъства на дискусии, засягащи правата на гражданите. \"Чрез моето отстраняване те отстраняват българските граждани. Много е опасно, когато органите в държавата се капсулират. Какво крият?\", попита Манолова. Тя изтъкна, че нейните намерения са били да си свърша работата и по никакъв начин не е смятала, че това може да предизвика такава буря от емоции. Омбудсманът подчерта, че би могла да си потърси правата в европейските институции, но няма да го направи. \"Аз не съм човек, който би си позволил да черни България пред европейските институции. Аз не бих го направила, но представете си. Има европейски органи\", заяви още тя. На зесадението се обсъждаха законови промени, които отнемат правото на миньорите да се пенсионират по-рано като хора, извършващи първа категория труд при тежки условия. Това беше валидно до миналата година, но с премахването на определена наредба вече не важи. Тя отхвърли обивиненията на един от синдикатите за това, че е замесена в \"далавера\", свързана с миньорите. \"Това е недостойно поведение. Нима складирам въглища в мазето си?\", коментира общественият защитник.  Относно изказванията на Ваня Григорова от КТ \"Подкрепа\", че тя иска да е батманът на държавата, Манолова каза: \"Превъзбудени дами не коментирам\". На въпрос дали може високият й рейтинг и активността й да са причина за раздразнение, тя отговори: \"Аз съм обществени защитник. Моята работа е да защитавам правата на българските граждани. И това го правя не от вчера, не от месец. Слизала съм в рудници под земята, когато е трябвало, стоя зад майките и ще стоя и в Странджа пак ще отида. Занимавам се с всеки случай. Ако това не харесва на някой орган, ако на синдикатите не им харесва, това си е техен проблем. Това обаче е моята работа. Няма да позволя на никой да ми пречи да си върша работата\".", "date": "2018.07.18", "title": "Мая Манолова: Не мога да чакам покани, когато става въпрос за правата на гражданите"}
{"url": "https://www.faktor.bg/bg/articles/zdravnata-komisiya-odobri-decho-dechev-za-shef-na-zdravnata-kasa", "text": "Парламентарната здравна комисия единодушно одобри кандидатурата на д-р Дечо Дечев за управител на Националната здравноосигурителна каса (НЗОК). Освен управляващите и съсловните организации в негова подкрепа се изказаха и депутати от опозицията, съобщи capital.bg. Дечев обеща да предложи мерки за оздравяване на бюджета на касата, така че да не се наложи актуализация. Между тях са намаляване на плащанията за лекарства, контрол от пациентите за покриваните от касата услуги и намаляване на разходите за лечение в чужбина. Една от идеите е вместо пациентът да пътува в чужбина, да се канят специалисти да оперират в България.", "date": "2018.07.18", "title": "Здравната комисия одобри Дечо Дечев за шеф на Здравната каса"}
{"url": "https://www.faktor.bg/bg/articles/novini/balgariya/parvan-simeonov-premierat-gleda-mnogo-navan-a-problemite-sa-vatre", "text": "„Много пъти сме си говорили, че на повърхността нещата са спокойни, но надолу всичко е гнило. Медиите са малко по-топли към властта. От нищо става нещо. Сега е лято и няма да е драматично, но на есен, всички тези напрежения ще се съберат над главата на правителството”. Това коментира в ефира на БНТ политологът Първан Симеонов. „Ние българите обичаме да търсим нови алтернативи. Тази власт се задържа много дълго и дори да не бяха правели грешки, пак щяхме да се оглеждаме. Има няколко протеста, в които са две опозиции и това е много опасно за ГЕРБ. Тези два типа хора звучат еднакво, дори и да не се обединят. Тези две неща звучат еднакво за Босия, за протеста на майките и за животните. Не случайно политолозите ги делят на зелени, червени и други. Има моменти, в които тези отделни течения звучат в синхрон и наесен това ще е драма за управлението.”, категоричен беше той. „Десните не са на мода, те по-скоро са либерални. Те могат да са гласовити и настойчиви и си вярват- нещо, което да е опасно в смисъл на това, че се конкурират за гласове, които и ГЕРБ желаят. Тези хипотези са важни, защото на местните избори има балотаж и на него, ако има кандидат на ГЕРБ и друг- може да стане нещо изненадващо”, каза още Първан Симеонов. „Валери Симеонов си извоюва правото да звучи като гласа на българската политика. Той има по детински сръдлива линия и това се харесва. Тези, които го обича за това, което прави по морето, други го мразят за това, което прави за пушенето. Валери Симеонов не оставя никой равнодушен. Той може да стреля във всички посоки и не е изключено да обърне масата и да си тръгне, но е сигурно, че е бизнесмен и ще помисли преди да прави каквото и да е. Карайки се в коалицията- те печелят. Отдавна няма коалиция. Не знам дали има ясен план какво следва. Всеки от тях може да развали коалицията, но въпросът е защо биха го направили. 1+1+1 в политиката не е равно точно на 3”, заяви политологът. „Председателството подейства добре - доста обезболяващо. Ролята на България се приема по-добре в Западните Балкани. Борисов е овладял средата. Той се е харесал на тези хора и качва и позитивите и негативите, което нормализира сивата зона и неразпознаваемостта, влязъл е в телевизорите на хората. Грешката е, че премиерът гледа много навън, а проблемите са отвътре”, отсече Първан Симеонов.", "date": "2018.07.18", "title": "Първан Симеонов: Премиерът гледа много навън, а проблемите са вътре"}
{"url": "https://www.faktor.bg/bg/articles/novini/balgariya/pavlova-otchete-postignati-rezultati-ot-evropredsedatelstvoto-pred-komisiyata-po-evropeyskite-vaprosi", "text": "Има значителен напредък и реално постигнати резултати по всеки от четирите приоритета на Българското председателство на Съвета на ЕС. Това заяви министърът за Българското председателство на Съвета на ЕС 2018 Лиляна Павлова пред народните представители от Комисията по европейските въпроси и контрол на европейските фондове, съобщиха от пресцентъра на НС. На заседанието на комисията министърът представи пред депутатите информация за изпълнението на приоритетите на страната ни по време на Българското председателство на Съвета на Европейския съюз. Българското председателство постави актуални, навременни и точни приоритети, които ни дадоха възможност да бъдем гъвкави и адекватни, подчерта Лиляна Павлова. Имаше четири големи предизвикателства пред нас, към които трябваше да адресираме своите приоритети – Брекзит, търговско-икономическите отношения със САЩ, миграцията и сигурността, посочи тя. От Естонското председателство получихме 105 законодателни досиета, по време на Българското председателство бяха внесени 30 нови предложения на Европейската комисия, отбеляза министърът. Лиляна Павлова подчерта, че в рамките на председателството е извършена работа по всяко едно от досиетата, а работата по 75 от тях е приключила. Това е индикация за интензивен, усилен и успешен законодателен процес, добави тя. Работата по три от четирите български приоритета ще продължи и по време на председателството на Австрия, това са – сигурност и миграция, дигитална Европа и Западни Балкани, посочи Лиляна Павлова. Председателят на Комисията по европейските въпроси и контрол на европейските фондове Кристиан Вигенин отбеляза, че безспорно България е изпълнила коректно своя ангажимент към ЕС като страна-член, която има задача да организира председателството на Съвета в този сложен период. Не са случайни и положителните оценки, които дойдоха от нашите партньори, подчерта той. По думите на Вигенин едно от големите постижения на това председателство е, че българските представители на най-високите политически равнища и на администрацията са получили пряка представа как функционира взимането на решения в европейските институции. Това е едно уникално знание, което се надявам да бъде запазено и максимално добре използвано, заяви той. В изказванията си депутати от комисията и представители от обществения съвет към Комисията по европейски въпроси и контрол на европейските фондове изразиха благодарност към министър Лиляна Павлова и ръководеното от нея ведомство, както и към представителите на администрацията за работата им по време на Българското председателство. При добър стимул и при ясна цел администрацията работи много добре, подчерта Лиляна Павлова. Към нея народните представители отправиха въпроси, свързани с дискусията по проекта за многогодишна финансова рамка на ЕС. На заседанието на комисията народните представители се запознаха и с доклад за изпълнението на Плана за действие за 2018 г. с мерките, произтичащи от членството на Република България в ЕС, към 30 юни 2018 г.", "date": "2018.07.18", "title": "Павлова отчете постигнати резултати от европредседателството пред Комисията по европейските въпроси"}
{"url": "https://www.faktor.bg/bg/articles/novini/balgariya/deputat-ot-dps-pak-see-naprezhenie-protestat-na-zhivotnovadite-ne-postigna-nishto-za-horata-v-strandzha", "text": "Няма връзка между исканията на протестиралите днес в София животновъди и проблемите на хората в Странджа, чиито стада бяха избити заради съмнения за чума. Това заяви в студиото на „Лице в лице” депутатът Бюрхан Абазов от ДПС,  въпреки че животновъдите излязоха доволни от срещата в Министерски съвет и заявиха, че исканията им са били удовлетворени. „Какво постигнаха протестиращите във връзка със заболяването? Отговорът е „Нищо”. Получиха 5 лв., нима получиха по-висока изкупна цена на млякото или на агнешкото месо?”, коментира още той. Според него в целия сюжет властта се е държала предвидимо: „Нагло и арогантно поведение пред дребните животновъди в селата, отстъпчиво поведение пред протестиращите и вадене на допълнителни пари при събирането на трима души пред Министерския съвет”. Абазов е на мнение, че уволнението на зам.-министър Цветан Димитров е доказателство за провала на управляващите в сектор „Животновъдство”. По думите му едва сега се случва това, което е трябвало да стане още с първите доказани случаи на чумата от преди 2 седмици – заграждане на селата, дезинфекциране, пунктове по кръстовищата. Депутатът отбеляза, че за такива ситуации има предварително разписан план и „полувоенизирана” система, която обаче явно не е сработила. Народният представител отбеляза, че не може да се вини за това само МЗХ, защото МВР, „Гранична полиция”, областните управители, АПИ и други структури също имат ангажименти, вместо изпълнението на които обаче виждаме „анархия и непоследователни действия на всички ведомства”.", "date": "2018.07.18", "title": "Депутат от ДПС пак сее напрежение: Протестът на животновъдите не постигна нищо за хората в Странджа"}
{"url": "https://www.faktor.bg/bg/articles/zhivotnovadi-izlizat-na-protest-pred-ministerskiya-savet", "text": "Овцевъди и козевъди ще протестират пред сградата на Министерския съвет. Недоволството е продиктувано от недостатъчното финансиране на животновъдството и ниските компенсации за умъртвяването на животните заради чумата, съобщава БНР. Преди седмица Асоциацията на овцевъдите и козевъдите обяви безсрочни протести, като първият от тях беше край търновското село Шереметя. Тогава поискаха оставки на ръководни кадри в агроведомството и повече пари, като разливаха мляко и гориха овчи кожи. Днес недоволството се пренася пред Министерския съвет. \"Не може да постигнем единомислие с ръководството на Министерството на земеделието и храните нито за увеличаване на ставките за овцевъдите и козевъдите в страната, нито за понасяне на отговорност за тежката криза, която се случва и в момента\", каза лидерът на Асоциацията Симеон Караколев. Протестът обаче раздели бранша. Останалите животновъдни организации се разграничиха от него и дори обвиниха Караколев, че търси провокация и отказва диалог. Очаква се към протестиращите днес да се присъединят и стопани от Ямболско, чиито животни бяха евтанизирани заради чумата. Въпреки заповедта на изпълнителния директор на Агенцията за безопасност на храните Дамян Илиев, в село Шарково остават живи 115 овце и кози. Вчера в първото засегнато от болестта в Ямболска област село Воден, бяха изплатени 190 хил. лева за обезщетения. Овцевъди от Габровския Балкан изразиха готовност да дарят животни на колегите си от Южна България, чиито стада бяха избити при овладяването на заразата с чума. До момента собствениците на пет ферми в района заявиха, че веднага щом бъде разрешено отглеждането на преживини животни в Ямболско, ще закарат по десет женски агнета на пострадалите, за да могат отново да възстановят стадата си. Ситуацията в Странджа отново събуди и някои от наболелите проблеми в бранша.", "date": "2018.07.18", "title": "Животновъди излизат на протест пред Министерския съвет"}
{"url": "https://www.faktor.bg/bg/articles/gerb-patriotite-i-volya-podkrepiha-uvelichenieto-na-aktsiza-na-bezdimnite-tsigari", "text": "Мнозинството в парламента прие на първо четене промени в закона за акцизите, с които от 1 октомври ще се увеличи акцизът върху т.нар. бездимни цигари. \"За\" гласуваха 101 депутати от ГЕРБ, \"Обединени патриоти\" и \"Воля\", а 63 народни представители БСП и ДПС бяха \"против\". Според първоначалното предложение, внесено от председателя на бюджетната комисия Менда Стоянова и депутати от ГЕРБ, акцизите върху бездимните цигари трябваше да се изравнят с тези на конвенционалните цигари и една кутия да поскъпне от 5.50 на 10 лева. Заради силната обществена реакция и след намесата на премиера Бойко Борисов управляващите се споразумяха ставката да се увеличи от 26% от акциза върху кутия конвенционални цигари на 40%. Очаква се текстът да бъде прецизиран между първо и второ четене. Това значи, че акцизът на кутия бездимни цигари ще се увеличи от 93 стотинки в момента на 1.43 лв. за кутия и заедно с данък добавена стойност ще достигне 1.71 лв. Така крайната цена на една кутия ще се увеличи със 78 стотинки, пише \"Капитал\".", "date": "2018.07.18", "title": "ГЕРБ, \"патриотите\" и \"Воля\" подкрепиха увеличението на акциза на бездимните цигари"}
{"url": "https://www.faktor.bg/bg/articles/kliv-richard-osadi-bi-bi-si-za-komprometirasht-reportazh-za-nego", "text": "Британският певец Клиф Ричард ще получи 210 000 паунда обезщетение, задето Би Би Си е съобщила, че полицията го разследва по обвинения в сексуално насилие над деца, пише \"Дневник\". Медията е заснела с хеликоптери как детективи претърсват дома на 77-годишния Ричард през август 2014 г., докато е бил на почивка. До дело не се стигна поради липсата на доказателства. След като полицията прекрати процедурата, Би Би Си изрази съжаления за дискомфорта, причинен на певеца, но поддържаше тезата, че е трябвало да отрази събитието. Според съдия Антъни Ман Би Би Си е нарушила правото на неприкосновеност на Ричард \"без правно основание\" и че в този случай не е имало обществен интерес разследването срещу него да се отрази. \"Отхвърлих аргумента на Би Би Си, че репортажът е бил обоснован заради правото им на изразяване и свобода на пресата\", заяви той. Телевизията обмисля да обжалва с мотива, че делото ще има огромно влияние върху медиите, тъй като според съдията дори споменаването на името на Ричард като заподозрян, е било незаконно. Съдията присъди на Ричард 190 000 паунда обезщетение и допълнителни 20 000 паунда заради факта, че Би Би Си е кандидатствала за журналистическа награда с репортажа. Телевизията трябва да плати 65% от първата сума, а полицията на Южен Йоркшир – 35%. Преди това певецът постигна споразумение със силите на реда за обезщетение в размер на 400 000 паунда по друго дело.", "date": "2018.07.18", "title": "Клиф Ричард осъди Би Би Си за компрометиращ репортаж за него"}
{"url": "https://www.faktor.bg/bg/articles/novini/balgariya/kubrat-pulev-i-hyui-fyuri-shte-se-biyat-na-6-i-ili-20-i-oktomvri-v-sofiya", "text": "Кубрат Пулев и Хюи Фюри ще се бият на 6-и или 20-и октомври в София. Двете дати в момента се разискват с представителите на британеца, който вече даде съгласие да участва в срещата. Най-вероятно мачът ще се състои в столичната зала „Арена Армеец\", но все пак има вариант битката да бъде и на Острова.  Братовчедът на Тайсън Фюри има 21 победи (11 с нокаут) и 1 загуба. 23-годишният англичанин пропусна своя шанс да стане световен шампион. Той загуби по точки от Джоузеф Паркър през септември миналата година. „Двете страни в момента работят по договора. Надявам се, че срещата ще се осъществи - коментира за „България днес\" бащата и треньор на Хюи - Питър Фюри. - Това ще бъде страхотен двубой, истинска битка. Пулев е много добър боксьор. Ще има сериозно предизвикателство. Очаквайте един от топмачовете в тежка категория за 2018-а.\" За разлика от Дилиън Уайт и Джарел Милър, Хюи Фюри и неговият баща нямат проблем да се бият в София.", "date": "2018.07.18", "title": "Кубрат Пулев и Хюи Фюри ще се бият на 6-и или 20-и октомври в София"}
{"url": "https://www.faktor.bg/bg/articles/sport/kray-levski-uvolni-delio-rosi", "text": "Италианецът Делио Роси вече не е треньор на Левски! \"Разделихме се с Делио Роси по взаимно съгласие\", каза Спас Русев пред \"Дарик Радио\". Засега изявление от италианеца няма.", "date": "2018.07.18", "title": "Край! Левски уволни Делио Роси"}
{"url": "https://www.faktor.bg/bg/articles/sport/obrat-harvatite-ne-daryavat-premiyata-ot-svetovnoto-samozvanets-napisal-pismoto-ot-imeto-na-trenyora-im", "text": "Новината, че хърватските футболисти и треньори, ще дарят цялата премия от световното първенство в размер на 23 милиона евро, разтърси света. Още повече и написаното от Златко Далич писмо, което шокира всички. Селекционерът пише против цялата власт в Хърватия, казва, че не иска политиците близо до отбора и в съблекалнята и още и още... Оказа се обаче, че всичко е лъжа и измама. Всъщност, такова писмо има, но автор не е селекционерът на Хърватия Златко Далич, а... оказалият се самозванец Игор Премузич. Той е написал писмото на 13 юли (петък) и всичко, което днес се превежда от името на Далич е точно така. Само, че треньорът на Хърватия не е автор на писмото. Премузич е озаглавил писмото си „В една паралелна вселена“ и идеята му е да покаже своето собствено мнение и какво би искал да се случи в действителност.", "date": "2018.07.18", "title": "Обрат: Хърватите не даряват премията от Световното, самозванец написал писмото от името на треньора им"}
{"url": "https://www.faktor.bg/bg/articles/ikonomika/biznes/es-shte-globi-s-rekordnite-4-3-miliarda-evro-gugal-android", "text": "Европейският съюз ще наложи глоба в размер на рекордните 4,3 милиарда евро на интернет и софтуерната корпорация „Гугъл“ за злоупотребата с господстващата пазарна позиция на операционната система „Андроид“ за смартфоните, предава AFP. Европейският комисар по конкуренцията Маргарете Вестагер ще обяви глобата на пресконференция в Брюксел по-късно, разкри източник на агенцията, цитирана от\"Фокус\".  В обвинението, повдигнато официално през април, се казва също, че „Гугъл“ не позволява на производителите да продават смартфони, които работят с конкурентни операционни системи, базирани на кода на „Андроид”. Компанията отрича обвиненията.", "date": "2018.07.18", "title": "ЕС ще глоби с рекордните 4,3 милиарда евро  „Гугъл“ заради „Андроид“"}
{"url": "https://www.faktor.bg/bg/articles/pravitelstvoto-odobri-kandidaturata-ni-za-vlizane-v-evropeyskiya-bankov-sayuz", "text": "Правителството одобри кандидатурата на България за влизане в Европейския банков съюз. Влизането ни в банковия съюз е едно от шестте условия за да бъдем приети в чакалнята на Еврозоната. Предстои решение на Европейската централна банка (ЕЦБ).  ЕЦБ ще наблюдава трите най-големи български банки с капитали над 30 милиарда евро, но е възможно и други банки да бъдат проверени. Проучването на банковия сектор и промяната на законодателството ни ще продължи между 6 и 12 месеца. „За нас това, което получихме като позиция на еврогрупата на 12 юли в Брюксел е позитивен знак. За първи път черно на бяло се ангажират с конкретни срокове и решения за българската перспектива в еврозоната\", посочи финансовият министър Владислав Горанов, цитиран от bTV.", "date": "2018.07.18", "title": "Правителството одобри кандидатурата ни за влизане в Европейския банков съюз"}
{"url": "https://www.faktor.bg/bg/articles/nikolay-vasilev-iziskvaniyata-za-kontsesiyata-na-letishte-sofiya-sa-tolkova-golemi-che-samo-seriozen-operator-shte-specheli", "text": "Изискванията за концесията на Летище София са толкова високи, че само голям и сериозен оператор на летища ще може да я спечели. Но са постижими и разумни. Това посочи Николай Василев, бивш транспортен министър, участвал в концесиите на летищата във Варна и Бургас. Според него летището в столицата има отчайваща нужда от модернизация и държавата е лош стопанин. „Едно от изискванията са поне 600 млн. евро инвестиции от бъдещия концесионер. За сравнение втори терминал струваше малко над 100 млн. евро. Бюджетът на държавата ще получи над половин милиард приход, ще има концесионни такси. Но най-важното е, че ще има по-добре управление”, посочи той. Попитан дали част от парите от концесията ще отидат за спасяване на БДЖ, Василев посочи, че и така да стане това няма отношение към това дали трябва летището да се концесионира. „Въпросът е дали трябва да подкрепяме БДЖ когато държавата има пари.” Василев коментира, че със сигурност летището ще има нужда от нова писта и концесионерът сам ще я построи.", "date": "2018.07.18", "title": "Николай Василев: Изискванията за концесията на Летище София са толкова големи, че само сериозен оператор ще спечели"}
{"url": "https://www.faktor.bg/bg/articles/pilotat-na-neprovereniya-chasten-samolet-sluzhbite-vsashtnost-tryabva-da-badat-pohvaleni-v-gartsiya-ni-proveriha-mnogo-barzo", "text": "В България не ми се е случвало друг път да не ме проверят на летището. Не съм и имал ситуация, в която пътниците е трябвало да ме чакат. Това каза пред бТВ Мирослав Хинков, пилот на частния самолет, който излетя от летище София без да бъдат проверени пътниците. По думите му в повечето държави процедурите са доста по-облекчени, влизат пътниците в съответната зала, идва полицията, поглежда им паспортите и това е, допълни Мирослав Хинков. Четиричленното семейство Хинкови излита с частния си самолет от площадката в село Драгановци. На борда е и приятелят на дъщеря им, а във въздуха – градоносни облаци. За да стигнат до Гърция, трябва да минат през гранична полиция, каквато има само на международните летища. Затова първо кацат в София. Посреща ги рамп агент и ги съпровожда до терминала. През проверка обаче минава само пилотът. Мирослав Хинков обясни, че обикновено минават през летището в Горна Оряховица, но този път е имал работа в София и са решили да тръгнат оттам. Каза, че са му проверили дори паспорта, при положение, че идва от България. Разделил се е с останалите пътници, тъй като е имал работа за вършене, а съпругата му, която също е летец, е останала да наблюдава как зареждат самолета с гориво. Мъжът каза, че изпитва вина за това, че не е попитал пътниците дали са проверени. Не мисля, че кой знае какво се случило. Службите всъщност трябва да бъдат похвалени, защото те са отреагирали много бързо и когато кацнахме в Гърция, бяхме проверени много бързо, каза още Мирослав Хинков.", "date": "2018.07.18", "title": "Пилотът на частния самолет: Службите всъщност заслужават похвала - в Гърция ни провериха много бързо"}
{"url": "https://www.faktor.bg/bg/articles/buzzfeed-razkri-koy-e-nalyal-pari-v-protestite-sreshtu-novoto-ime-na-makedoniya-v-skopie", "text": "Преди старта на редовното правителствено заседание премиерът Бойко Борисов съобщи новина от последните минути: Гранични полицаи заловили след десет дни преследване каналджии с два джипа и 26 души вътре. По време на операцията и при преследването един от джиповете се е преобърнал, но няма загинали и ранени. „Справихме се прекрасно“, съобщи премиерът.", "date": "2018.07.18", "title": "След денонощни преследвания на два джипа Гранична полиция залови каналджиите"}
{"url": "https://www.faktor.bg/bg/articles/ivo-hristov-putin-darzhi-zlatnata-aktsiya-na-svetovnoto-kazino", "text": "Путин държи златната акция на световното казино. Тази най-кратка оценка за срещата Путин-Тръмп направи депутатът от „БСП за България“ Иво Христов, който се срещна със симпатизанти в Пловдив. По думите му тя е показала, че Русия е станала незаобиколим фактор в световните дела.  „Мястото, където се проведе срещата, е всъщност дворецът на руския император в Хелзинки. С други думи, Путин прие Тръмп на своя историческа територия. А и близко до неговия роден град. От Хелзинки до Санкт Петербург няма и 300 км“, посочи проф. Христов.  Той отбеляза, че са били направени редица опити да се провали срещата между президентите на САЩ и Русия. И даде като пример „трагикомедията в три действия, наречена „Новичок“.  Според Христов Тръмп е започнал да изпълнява обещанията си, а първото от тях бе да направи Америка отново велика. Той обеща, че ще преразгледа всички международноправни актове, в които Америка участва, посочи той.  Детутатът подчерта още, че Путин, Китай и Тръмп казват едно и също нещо – ние не сме съгласни със сегашния световен ред. По думите му Тръмп все още не е дошъл на власт – той все още е в битки в коридорите с дълбоката държава, смята депутатът. Според него САЩ са проспали възхода на Китай.  „По време на цялата пресконференция между Путин и Тръмп те никога не споменаха Европейския съюз. Тръмп в едно интервю заяви, че ЕС паразитира върху нас. Затова международните медии развиват истерия, в която директно обвиняват Тръмп в национално предателство. А съветник на Тръмп е Джон Болтън, негова дясна ръка, е най-изявеният русофоб.  А ащо русофобът Болтън тласка президентът към сътрудничество с Русия?! Много е просто – няма непреодолими различия между Русия и Америка. Очевидно ще бъде направен опит Русия да бъде вербувана в един бъдещ сблъсък с Китай“, каза още Иво Христов.", "date": "2018.07.18", "title": "Иво Христов с проруска оценка на срещата в Хелзинки: Путин държи златната акция на световното казино"}
{"url": "https://www.faktor.bg/bg/articles/priklyuchi-protestat-na-zhivotnovadite-razbraha-se-za-dvoyno-po-visoki-pomoshti", "text": "Преди минути приключи протестът на животновъдите в столицата. След среща в Министерски съвет, председателят на организацията на протестиращите Симеон Караколев обяви, че исканията им са удовлетворени.  \"Ще увеличим помощта „де минимис“ за фермерите с евтаназирани животни на 15 лв., тъй като премиерът Борисов обеща да получим допълнителни средства\", каза от своя страна министърът на земеделието, храните и горите Румен Порожанов.  Порожанов посочи, че разговорът с представители на протестиращите и премиера Бойко Борисов е бил дълъг. „Исканията за оставки ще бъдат удовлетворени – това е подписано в споразумението. По отношение на искането за „де минимис“, което към момента е 7 лв., получих уверение от премиера, че наесен ще получим допълнителни средства, така че на този етап с наши разчети, които имаме по бюджета на нашето министерство, ще можем да го увеличим на 15 лв., но не и на 20 лв., тъй като става голямо за възможност за изплащане. Това, което беше свързано с наредбата – ще се направи анализ от гледна точка на производители, които не са успели да получат плащания по обвързаното, и след анализа ще заложим средства в бюджета за 2019 г.“, обясни министърът.   Добрата новина за шофьорите пък е,  че движението по бул. „Дондуков“ в столицата вече е възстановено.", "date": "2018.07.18", "title": "Приключи протестът на животновъдите - договориха двойно по-високи компенсации за африканската чума"}
{"url": "https://www.faktor.bg/bg/articles/novini/balgariya/ognen-ad-v-tsentara-na-sofiya-spryaha-tri-tramvayni-linii", "text": "Движението на трамвайните мотриси по линии 1,6 и 7 по ул. „Христо Ботев“ в София е временно преустановено. Това съобщиха от пресцентъра на Столична община. Причината е запалил се лек автомобил в близост до релсите. Екип на столичната пожарна е на място.", "date": "2018.07.18", "title": "Огнен ад в центъра на София - спряха три трамвайни линии!"}
{"url": "https://www.faktor.bg/bg/articles/maas-poiska-ot-sasht-minimalno-nivo-na-nadezhdnost", "text": "Германският външен министър Хайко Маас заяви днес, че изисква \"минимално ниво на надеждност\" от страна на президента на САЩ Доналд Тръмп, когато става дума за международни отношения, предаде ДПА, цитирана от БТА. \"Доста трудно е да правиш политика, когато информацията или фактите имат срок на годност 24 часа\", каза Маас на съвместна пресконференция в Берлин с гостуващия пръв дипломат на Чили Роберто Ампуеро. \"Изглежда такова е единодушното мнение и в Съединените щати\", добави германският министър. Маас имаше предвид безпрецедентния поврат в позициите на Тръмп - да признае, че Русия се е намесвала в президентските избори в САЩ през 2016 г., а ден преди това да приеме публично твърдението на президента Владимир Путин, че няма такава намеса. Изявленията на Тръмп на съвместната с Путин пресконференция в Хелзинки предизвикаха буря от критики в САЩ и други държави, припомни ДПА.", "date": "2018.07.18", "title": "Маас поиска от САЩ \"минимално ниво на надеждност\""}
{"url": "https://www.faktor.bg/bg/articles/radev-ot-bolyarovo-samo-s-pari-nyama-da-stane-nuzhen-e-dialog", "text": "Само с пари не се решава проблема, важен е и диалогът. Това заяви президентът Румен Радев в Болярово на среща със собственици на избитите животни и кметове от селата в района на чумата. \"В региона има сериозен проблем и той не се изчерпва само със сектор \"Животновъдство\". Тук става въпрос за поминъка и съдбата на хората от този беден район. Става въпрос за национална сигурност, за държавност. Начинът на унищожаване на животните унищожава крехкото доверие на тези хора в българските институции\", заяви държавният глава, посочи \"24 часа\". И добави, че се чувства с вързани ръце, защото няма как да отпусне повече пари на животновъдите с умъртвените овце и кози.", "date": "2018.07.18", "title": "Радев от Болярово: Само с пари няма да стане, нужен е диалог"}
{"url": "https://www.faktor.bg/bg/articles/novini/svyat/-boing-pravi-dva-novi-samoleta-za-amerikanskiya-prezident-na-stoynost-3-9-miliarda-dolara", "text": "Боинг” ще прави два нови самолета за американския президент. Сделката за двата „Джъмбо Джета” е на стойност 3,9 милиарда долара, съобщават световните осведомителни агенции. Тя идва, след като Доналд Тръмп отмени предишна поръчка за над 4 милиарда долара. Сега президентът заяви, че е успял да спести милиард и половина и добави, че новите самолети ще са най-красивите и най-добрите в целия свят. Двата нови „Еър Форс Уан” трябва да бъдат доставени до края на 2024 година.", "date": "2018.07.18", "title": "\"Боинг\" прави два нови самолета за американския президент на стойност 3,9 милиарда долара"}
{"url": "https://www.faktor.bg/bg/articles/zastrasheno-li-e-badeshtoto-na-koalitsiyata-ot-promenite-v-zakona-za-privatizatsiya", "text": "\"Днес ГЕРБ продаде държавата за 58 млн. лева. Това е сумата, която трябва да се даде от страна на БМФ, собственост на Домусчиеви, затова вкараха два текста в новия закон, защото явно се уплашиха\". Това обяви депутатът от НФСБ Валентин Касабов след приемането на закона за приватизация и следприватизационен контрол.  \"Ако бъдат приети промените в Закона за приватизацията и следприватизационен контрол, не виждам бъдеще за коалицията\". Това заяви вицепремиерът Валери Симеонов пред БНТ още тази сутрин. Симеонов обясни, че в деня, в който Арбитражният съд е излязъл с негативно решение по искането на братя Домусчиеви за промяна в приватизационния договор за Български морски флот, депутатите на Атака пък предложили промяна в Закона за приватизацията и следприватизационния контрол, обясни Симеонов. Въпросните текстове обаче все пак бяха приети на редовното пленарно заседание на 18 юли. Обвинение в \"продажба на държавата\" получи ГЕРБ от коалиционните си партньори от НФСБ. Според Националния фронт за спасение на България текстовете, предложени от \"Атака\", са лобизъм. \"Пълен лобизъм. Това пада изцяло на съвестта на ГЕРБ, обслужване на олигархия, на това сме свидетели в момента\", коментира Валери Симеонов пред \"Дарик\" след като промените в закона минаха в парламента.   Данаил Кирилов от ГЕРБ обаче отхвърли обвиненията. \"Нито аз, нито ГЕРБ сме правили поправки по тези два параграфа. Проверете доклада, ще видите кои са вносителите. Аз съм бил длъжен доколкото съблюдавам процедурата в пленарна зала и съм взел становище по процедурата и доклада, който колегите са гласували в икономическа комисия\", обясни Кирилов. Приетите днес законови промени предвиждат срокът на задълженията по приватизационните договори да бъде намален от 10 на 5 години. Предложението ангажиментите да важат за 5 години по-малко е направено от депутата от \"Атака\" Николай Александров, а предложението това да важи и за сключени договори е направено от Емил Димитров-Ревизоро. При окончателното приемане на промените от парламентарната комисия по икономика обаче е станало разминаване и предложението на Димитров не се е отнасяло за това на Александров. В пленарната зала председателят на правната комисия Данаил Кирилов направи редакционно предложение текстът на Димитров да се отнася към този на колегата му от \"Атака\". Според вицепремиера Валери Симеонов промените се правят в услуга на братята Домусчиеви заради техни проблеми с ангажиментите при покупката на Български морски флот. Наскоро те загубиха дело от държавата, в резултат на което, ако не успеят да изпълнят задълженията си по този договор до края на 2018-та,  догодина ще трябва да платят 58 млн. лв. неустойка. От \"Обединените патриоти\" се опитаха да отложат гласуването на точно тези текстове, но безуспешно. Самият Димитров, който днес не беше в парламента, е изпратил писмо, с което иска предложението му да бъде оттеглено. Но Кирилов обяви, че това няма как да стане, защото текстът е подкрепен от икомоническата комисия. До искането на депутати от НФСБ текстът да бъде оттеглен се стигна, след като по-рано днес пред БНТ вицепремиерът Валери Сименов обяви, че ако текстовете бъдат приети, \"депутатите на НФСБ ще жертват коалицията\". След гласуването на текстовете обаче народните представители от партията на Валери Симеонов не обявиха, че напускат коалицията. От НФСБ коментираха, че колегите им от \"Атака\" са били готови да изтеглят текстовете, но това така и не е станало. \"Страшно е, когато една коалиция се продава за лесни пари. Страшно е, когато в България има царе. Преди това имахме един цар Киро, сега имаме цар Киро 2. В момента всички ние сме от НФСБ и сме безкрайно възмутени, и се питаме докога ще продължи тази непочтена игра от страна на колегите от ГЕРБ\", коментира още Валентин Касабов.", "date": "2018.07.18", "title": "Ревизоро и \"Атака\" спасяват Домусчиеви от дължими неустойки в размер на 58 милиона лева"}
{"url": "https://www.faktor.bg/bg/articles/zaharova-vidya-problem-za-sigurnostta-na-balkanite", "text": "Споразумението между Атина и Скопие за преименуване на Македония не съответства на интересите за укрепването на стабилността на Балканите.  Това заяви официалният представител на Министерството на външните работи на Русия Мария Захарова, цитирана от Фокус. „Русия винаги е била за постигане на взаимноприемлива договорка за държавното име между Скопие и Атина без натиск отвън и налагането на изкуствени срокове, която реално би отразило волята на народите и на двете страни. Това не се случи“, подчерта Захарова.  „Споразумението доведе до дълбоко разделение в обществата и в Гърция, и в Македония. Очевидно то е далеч от интересите за укрепване на мира и сигурността на Балканите и служи изключително като инструмент за ускореното вкарване на Република Македония в НАТО“, каза още тя.", "date": "2018.07.18", "title": "Ни в клин, ни в ръкав: Захарова видя проблем за сигурността на Балканите заради новото име на Македония"}
{"url": "https://www.faktor.bg/bg/articles/vuchich-sarbiya-ne-iska-voyna", "text": "Сърбия не иска война и ще даде най-доброто от себе си, за да не допусне конфликт. Това заяви сръбският президент Александър Вучич, цитиран от Srbija Danas, Така той отговори на изявление на премиера на Косвоо Рамуш Харадинай, който преди време заяви, че ако се стигне до подялба на територии, може да се рискува нова война на Балканите. „Нямаме гарантирани мир и стабилност. Ние се борим за тях буквално всеки ден и миг“, заяви Вучич. Той коментира и своята среща с френския президент Еманючел Макрон. Там са били обсъдени всички важни теми за бъдещото членство на Сърбия в ЕС. „Повечето време прекарахме в обсъждане на евентуални решения и компромиси, които да не са унизителни за Сърбия. Всичко трябва да е достатъчно приемливо, за да погледнем с увереност нашия народ в очите и да му обещаем по-добро бъдеще“, заяви Вучич. Според него Макрон е призова за допълнителна ангажираност по решаването на въпроса за статута на Косово. Той е ключов за бъдещото приемане и на двете страни в ЕС.", "date": "2018.07.18", "title": "Вучич: Сърбия не иска война"}
{"url": "https://www.faktor.bg/bg/articles/ninova-pak-go-udari-na-populizam-nito-besiloto-nito-vremeto-mogat-da-zalichat-otdadenostta-na-apostola-na-otechestvoto", "text": "\"Днес е ден за поклон и благодарност - 181 години от рождението на Васил Левски. Поклон пред делото и себеотрицанието му. Благодарност за най-съвършения урок по родолюбие.\" Това написа във Фейсбук лидерът на БСП Корнелия Нинова по повод годишнината от рождението на Апостола на свободата.   \"Заветите на Апостола ни дават национално самочувствие. Но те ни и заклеват в чест и отговорност, борбеност и почтеност. Важно е да помним, защото преклонението ни днес показва, че нито бесилото, нито времето могат да заличат Неговата отдаденост на Отечеството. Поклон и пред Гуна Кунчева - българката, майката, която роди и отгледа любимия георй на България\", допълни тя.", "date": "2018.07.18", "title": "Нинова пак го удари на популизъм:  Нито бесилото, нито времето могат да заличат отдадеността на Апостола на Отечеството"}
{"url": "https://www.faktor.bg/bg/articles/gerb-vnasya-signal-v-prokuraturata-sreshtu-elena-yoncheva", "text": "ГЕРБ внася сигнал в прокуратурата срещу Елена Йончева. Това стана ясно от брифинг на партията, на който Делян Добрев показа документи във връзка със сигнала, който внася ГЕРБ срещу Йончева. \"Елена Йончева има общ бизнес 50/50 с Цветан Василев. Тези всички документи са публична информация и могат да се намерят в интернет. Целта ни е да уведомим, че на базата на тези документи аз и моите колеги внасяме сигнал в прокуратурата, КОНПИ и НАП, за да се провери има ли данни за пране на пари\", каза Добрев. \"За тази офшрока се казва, че чрез нея е ставало източването на КТБ\", добави депутатът Антон Тодоров. Той обясни, че Елена Йончева е имала обща фирма с тази офшорка. \"Имам усещането, че една кака от ПП на БСП е с двата крака в батака. Мисля, че най-накрая хванахме на тясно онова, което наричаме \"задкулисие\", каза още той. \"Преди месеци, когато аз попитах Елена Йончева какви са й отношенията с Цветан Василев - тя твърдеше, че няма такива. Сега обаче от тези документи става ясно, че дори му е сътрудник\", коментира Добрев. \"Няма как да знаем дали в ДАНС имат тези факти и данни, защото, за да ги имат, те би трябвало да са сезирани и да им е насочено вниманието към тях\", заключи Тодоров.", "date": "2018.07.18", "title": "ГЕРБ внася сигнал в прокуратурата срещу Елена Йончева"}
{"url": "https://www.faktor.bg/bg/articles/elena-yoncheva-shte-zavede-delo-za-kleveta-sreshtu-delyan-dobrev-i-anton-todorov", "text": "Депутатът от БСП Елена Йончева ще заведе дело за клевета и набеждаване срещу Делян Добрев и Антон Тодоров от ГЕРБ, които днес изнесоха данни за фирма на Йончева и заявиха, че ще внесат сигнал в прокуратурата. \"Ще заведа дело за клевета. Това е пореден опит за клевета срещу депутат и журналист\", заяви Йончева пред журналисти в парламента. Ще заведа дело за клевета, така както заведох дело за клевета срещу Бойко Методиев Борисов, дело, което спечелих, посочи тя. Направеното изявление от Делян Добрев и Антон Тодоров е престъпление\", отсече Йончева. \"Тази клевета и набеждаване няма да спре нашето разследване за къщата в Барселона, информация, за която вече се появи в медиите. Няма да ни спре тази заплаха, това набеждаване, тази клевета, да продължим нашето разследване за къщата в Барселона\", подчерта Йончева. Всичко останало ще чуете в съда, каза още тя.", "date": "2018.07.18", "title": "Елена Йончева ще заведе дело за клевета срещу Делян Добрев и Антон Тодоров"}
{"url": "https://www.faktor.bg/bg/articles/rumen-radev-v-ruen-pametnikat-na-levski-tuk-e-s-visoka-stoynost-zashtotoi-e-izgraden-ot-hora-s-razlichna-vyara-i-etnos", "text": "За мен вашият паметник има изключително голяма стойност, защото е издигнат с подкрепа и дарение на общината и най-вече от хора, независимо от техния етнос и вяра. Вие доказвате, че големите дела могат да бъдат постигнати с малки стъпки и задружни усилия. Така, както Васил Левски учеше нашите предци. Това заяви Румен Радев при откриването на бюст-паметник на Апостола по случай 181-годишнината от рождението в центъра на община Руен, която е населена предимно с мюсюлмани. Паметникът е по проект на художника Иван Бахчеванов и за него има разрешение от Общинския съвет. Идеята за паметника се развила преди 9 години, а преди 2 месеца Радев получил поканата за откриването му и въобще не се поколебал. \"Приех я веднага и днес виждам, че съм имал безспорно основание да го направя. В България и по света, от Аржентина до Япония съществуват над 150 паметника на Апостола. Но днес в деня на рождението на Васил Левски, малката, скромна по размер община Руен, но велика по дух, заема своето място в тази символична биография на почетта, добави държавният глава. На церемонията присъстваха и лидерът на ДПС Мустафа Карадайъ, зам.-председателят на БСП Кирил Добрев, депутати и общински съветници. \"Ако днес паметниците на Васил Левски се множат, то не е само от суета. Правим го, за да съхраним заветите на Апостола и за да предадем на децата си трудните уроци на историята, да отсяват чистата и свята Република, която трябва да бъде място за съгласие, братство и абсолютно равенство между всички народности\", каза Румен Радев.", "date": "2018.07.18", "title": "Румен Радев в Руен: Големите дела могат да бъдат постигнати с малки стъпки и задружни усилия"}
{"url": "https://www.faktor.bg/bg/articles/administrativniyat-sad-otryaza-bsp", "text": "Административният съд София-град отказа дa cпpe зaпoвeдтa зa избивaнeтo нa живoтни в Cтpaнджaнcĸo. Магистратите бяха сезирани от депутата от БСП за България Кристиан Вигенин. Жалбата му е обявена за недопустима. Според съдия Лyизa Xpиcтoвa Вигенин не е предоставил доказателства зa нaличиeтo нa пpяĸ и нeпocpeдcтвeн интepec oт cпиpaнeтo нa евтаназията на животните заради съмнения, че са заразени с чума. Освен това атакуваната от него зaпoвeд нa диpeĸтopa нa Българската агенция за безопасност на храните, според Зaĸoнa зa вeтepинapнo-мeдицинcĸaтa дeйнocт не подлежи на oбжaлвaнe. От БСП за България сезираха съда заради cъмнeния в дocтoвepнocттa нa диaгнoзaтa „чyмa пo дpeбнитe пpeживни живoтни“. В жалбата си Кристиан Вигенин пише, че Агeнцията e пpeдпpиeлa ĸpaйни и дpacтични дeйcтвия, каквато е евтаназията, вмecтo дa opгaнизиpa дpyги, пpeдвидeни в зaĸoнa и в нapeдбитe мерки – ĸaтo ĸapaнтиниpaнe нa cтaдaтa cъc cъмнeния зa зaбoлeли живoтни или вaĸcинaция. Определението на съдия Луиза Христова може да бъде обжалвано пред Върховния административен съд.", "date": "2018.07.18", "title": "Съдът поряза БСП: Отказа дa cпpe зaпoвeдтa зa избивaнeтo нa живoтни в Cтpaнджaнcĸo"}
{"url": "https://www.faktor.bg/bg/articles/zhivotnovadite-se-opitaha-da-nahluyat-v-ministerskiya-savet-s-plakat-koy-shte-spasi-baba-dora", "text": "Протестиращите животновъди се опитаха да нахлуят в сградата на Министерски съвет, предаде bTV. Те блокираха и движението по бул. „Княз Ал. Дондуков\" с искане на оставки в сектора. Оказа се обаче, че протестът се предвожда от БСП. В първите редици се бяха строили Корнелия Нинова и нейни депутати. Граждани пък иронично питаха - това протест на БСП  или на животновъдите е? Протестиращите искат по-високи обезщетения на животните, засегнати от чумната епидемия в Странджа. Протестиращите настояват и за повече пари за онези стопанства, чието мляко не може свободно да се продава. Според тях, ако държавата е обръщала повече внимание на сектора, е нямало да се стигне до ситуация, в която толкова много животни ще бъдат умъртвени. Земеделският министър Румен Порожанов определи финансовите искания на протестиращите като твърде високи. В знак на протест животновъдите изгориха вълна и изляха мляко пред Министерския съвет.", "date": "2018.07.18", "title": "Животновъдите се опитаха да нахлуят в Министерския съвет, предвождани от БСП"}
{"url": "https://www.faktor.bg/bg/articles/kandidatat-za-shef-na-nzok-shte-nalozhi-nov-red-i-organizatsiya", "text": "Аз съм участвал в екип, направил най-големите промени в лекарствената политика. През 2004 година направихме друга генерална промяна, която касаеше основно ценообразуване на база най-ниска цена в други държави. Това посочи кандидатът за шеф на НЗОК д-р Дечо Дечев, по време на изслушване в здравната комисия на Народното събрание, цитиран от Новини.бг. Пред комисията той предложи промени в реда и организацията, касаещи лечението на пациенти в чужбина.  Той предложи да бъдат обединени в едно звено трите структури, които в момента се занимават с това и даде пример от опита му като настоящ директор на болница “Св. Иван Рилски”.  По думите му, когато има недостиг на капацитети за решаване на даден казус, същият да се реши на територията на България, като бъде поканен чуждестранен екип в България.  Цялата предоперативна подготва ще се извършва у нас, по този начин ще се спестят огромни средства, а и така нашите екипи ще придобиват опит, каза той.  Контролът е друга важна тема, посочи кандидатът за шеф на НЗОК.  По думите му активно осигуреното лице трябва да бъде включено в контрола, и да получава информация.  Дечев предложи да се въведе задължителен за болниците финансов отчет за всички допълнителни плащания.", "date": "2018.07.18", "title": "Кандидатът за шеф на НЗОК с идеи за нов ред и организация в здравеопазването"}
{"url": "https://www.faktor.bg/bg/articles/shofyorat-beglets-pregazil-dete-v-ignatievo-bil-mnogokratno-osazhdan", "text": "С определение на Варненския окръжен съд днес бе наложена мярка за неотклонение \"Задържане под стража\" за водача, причинил в пътно- транспортно произшествие смъртта на дете в Игнатиево. Най-тежката мярка за процесуална принуда бе поискана от Окръжната прокуратура след 72-часово задържане на 42-годишния Иван Д., който избяга от местопроизшествието на 5 юли и се укрива цели 11 дни. По време на съдебното заседание за определяне на мярката за неотклонение стана ясно, че обвиняемият е осъждан многократно, включително и за шофиране на автомобил под влияние на алкохол. В качеството на обвиняем мъжът бе привлечен вчера от Окръжната прокуратура във Варна, която му повдигна обвинение по член 343, ал. 3, във връзка с ал. 1, буква \"в\" от НК. Досъдебното производство е било образувано още на 5 юли 2018 г. в Районната прокуратура във Варна за телесна повреда на пострадалото момче. След смъртта на момчето на 16 юли в болницата, където е било прието с опасност за живота, с множество фрактури на крайници и луксация на двете рамена, делото е било изпратено по компетентност в Окръжната прокуратура. Тежкото пътно-транспортно произшествие от 5 юли тази година е станало около 0,45 часа в гр. Игнатиево. Иван Д. като водач на лек автомобил \"Рено\" по време на движението си блъснал непълнолетното момче, което се е движило по пътното платно. След инцидента мъжът не спира, изминава метри с тялото на момчето върху капака на колата си, а след това се укрива от органите на реда.", "date": "2018.07.18", "title": "Шофьорът беглец, прегазил дете в Игнатиево, бил многократно осъждан"}
{"url": "https://www.faktor.bg/bg/articles/politika/hlyab-i-pasti/varvim-li-kam-globalna-katastrofa", "text": "Един от бащите на европейския консерватизъм Едмънд Бърк, обичал да повтаря, че този, който не знае историята е обречен да я повтори. Очевидно философът е имал предвид лошата история, грешките и катастрофите, с които изобилства миналото на човечеството. Не знаем доколко американският президент Доналд Тръмп е запознат с историята както на своята страна и с тази на света. През последните дни той беше жестоко упрекван, че изоставя успешната американска политика, която гарантира световния мир и осигури просперитет на много части от света в продължение на седемдесет години. Малко може да бъде добавено към този анализ. Тъжното е, че президентът не си е извлякъл поука и от най-катастрофалната грешка в американската история – изолационизма на който Америка се отдава след Първата световна война. В началото на 1917 година Германия е на път да спечели Първата световна война. Руският цар абдикира и империята му започва да се срива. Ако Германия победи на изток, Франция вероятно бързо ще капитулира, а Англия ще е принудена да приеме всички германски искания. Европа ще бъде доминирана от Берлин. Съединените щати, които вече са наложили доминацията си над Новия свят ще се сблъскат с геополитически съперник. Президентът Удроу Уилсън, в духа на класическата английска традиция се намесва във войната на по-слабата страна, за   Глупостта на германското главно командване, започнало безразборна подводна война само улеснява президента в усилията му да убеди своите сънародници от необходимостта от намеса във войната. Година и половина по-късно, с цената на минимални американски жертви, Германия е победена. С още малко усилие Съединените щати са в състояние да наложат стабилен либерален световен ред.  Те имат визията за това, но било поради неопитност, било поради липса на воля, не го правят.  Руската, Османската и Австро-Унгарската империи са рухнали. Болшевиките държат Москва и Петроград, но \"белите\" контролират Сибир и южните региони на Русия. Украйна и Грузия са обявили независимост. Германският народ (който тогава включва и австрийците – те гласуват за обединение с Германия) е готов да се откаже от милитаризма и да възприеме либералната демокрация. Полша, Финландия и Балтийските страни са обявили независимост. Съединените щати имат желанието и силата, но нямат волята да накарат съюзниците си да приемат компромисен, а не отмъстителен мир с Германия, Унгария и България на принципа на самоопределението, с дипломатическа и малко военна помощ да затвърдят независимостта на Украйна и Грузия, като в процеса наложат свой контрол над Черноморските проливи (но и на подстъпите от Мала Азия към Европа). В състояние са да не позволят на Болшевиките да овладеят Сибир и Централна Азия като така обрекат комунистическия режим в Москва на нетрайност. Вместо да сторят това, Съединените щати   Болшевиките възстановяват източните и южните граници на Руската империя, а на запад овладяват по-голямата част от Украйна. В съседство на фрагментираните Балкани възниква единна Турция, контролираща проливите и Мала Азия. Германия е унизена и иска реванш. По-малките европейски страни са разделени на победителки и победени и сътрудничеството между тях се оказва невъзможно.  Последствията са наистина съкрушителни. Следва възход на всевъзможни диктатури и тоталитаризми и Втора, още по-кървава световна война, от която, освен Америка, Съветският съюз макар и опустошени и обезкървен също излиза като победител. Сталин налага властта си над Източна Европа и предлага алтернативен на либералната демокрация модел за обществено развитие. Благодарение на виталността на капиталистическата икономика, на привлекателността на либерално-демократичния социален модел и на решителността на девет американски президентски администрации, към 1991 година светът заприлича на това, което е можело да се утвърди още през 1919 г. Като единствена видима алтернатива на либералната демокрация остава само... радикалният ислям. Европейските народи бяха помирени в рамките на разширяващ се ЕС. Чудовищата СССР и Югославия (а и Чехословакия) се разпаднаха. На Русия беше даден шанс да преоткрие себе си като модерна нация, която не застрашава съседите си. Турция все още се изживяваше като нация, съюзник на Запада, а не като сърцевина на империя, която се нуждае от „стратегическа дълбочина“. Китай все още не беше индустриална суперсила и без огромни западни инвестиции нямаше шанс да се превърне в такава, а точно тогава, след кървавия Тянмън му бяха наложени санкции. За разлика от 20-те години, през 90-те Америка изглеждаше решена да укрепи новия световен ред. Но ето че доживяхме след по-малко от 30 години американски президент да дава изявления, от които да изглежда, че той вярва повече на Путин, отколкото на собствените си служби, да нарече страните от Европейския съюз „врагове“ и да налага мита на ... съседна Канада!  Как се стигна до тук? Както при всяко комплексно развитие вероятно причините са много. В книгата си „Победа“ Питър Суайцър обяснява колапсът на СССР с нокаут нанесен му от администрацията на Рейгън. Макар да не бе произведен дори един изстрел,  Дали днес не наблюдаваме опит за реванш? Подобно на случая с Германия след Първата световна война, опитът за установяване на демократично управление в Русия през 90-те години не довежда до благоденствие. След по-малко от десетилетие неразградените структури на КГБ овладяват властта. Те очевидно не мечтаят за една нова, пост-имерска Русия, която да се впише в либералния световен ред. Не друг а президентът Путин определи разпада на Съветския съюз като най-голямата геополитическа катастрофа. Властта в Русия не крие, че търси реванш.  Още през 20-те години победените германски генерали са анализирали причината за загубата на Първата световна война и са предложили нова тактика – тази на \"блицкрига\" (или светкавичната война). Възможно ли е офицерите от КГБ да са анализирали причините за провала на Съветския съюз и да са изготвили нова тактика за водена на \"студена\" война? Хибридната война не е нещо ново, дори за Русия. Именно, чрез нейните прийоми някога деспотичното Московско княжество е победило свободната Новгородска република. Засега тактиката на хибридната война носи на Кремъл безспорни победи! Трудно е да се каже доколко руската намеса е предопределила Брекзит и избирането на Тръмп, но е факт, че единството на Западният свят е разбито както никога след Втората световна война. На пресконференцията в Хелзинки, на въпрос как оценява становището на американските разузнавателни служби, че Русия се е месила в американските избори, Доналд Търмп се впусна в тирада срещу Хилари Клинтон и за неспособността на американските служби да покажат нейния сървър. С това той постави под съмнение принадлежността на САЩ към страните от Първия свят, където администрацията е партийно безпристрастна. Ако наистина Тръмп гледа на Путин като на възможен партньор, а на Хилари Клинтън като на враг, значи ли че Америка е станала страна от Третия свят?! Едва ли.  Разработването на концепцията за „блитцкриг“ позволи на Германия да спечели много битки, но в крайна сметка тя изгуби и Втората световна война. Каквито и успехи да постигне Русия в опита си за реванш, тя няма ресурсите да унищожи западната цивилизация. Америка вероятно ще преболедува явлението Тръмп, а Великобритания ще постигне някакъв модус вивенди с Обединена Европа. Въпреки местните национализми, европейските държави едва ли ще започнат отново да гледат една на друга като на врагове и рано или късно ще разберат, че единственият начин да запазят вътрешните си граници отворени е да наложат строг контрол над външните. Украйна и Грузия едва ли ще попаднат отново под контрола на Москва. Русия не е в позицията на Съветския съюз, както през 1945 г. и „нова Ялта“, дори да бъде санкционирана от Доналд Тръмп едва ли ще бъде експериментирана \"на терен\". Защото с тактиката на хибридната война Кремъл може и да разстрои единството на Запада, а и на целия либерално-демократичен ред, но не е в състояние да изгради алтернативни жизнеспособни структури. Светът, който Америка пропусна да наложи през 1919 г. и който почти реализира през 1991 година си остава най-добрата алтернатива за всички народи по света. Въпрос на време е той отново да стане актуален. Алтернатива разбира се има, но тя означава хаос, сблъсъци, тирания и катастрофи!", "date": "2018.07.18", "title": "Вървим ли към глобална катастрофа?"}
{"url": "https://www.faktor.bg/bg/articles/rzi-montana-ima-risk-ot-zarazi-v-detskiya-lager-na-otets-ivan", "text": "В лагера, създаден от отец Иван до язовир Огоста край Монтана, има риск от възникване и разпространение на заразни заболявания сред лагеруващите деца. Това е констатацията от направената на 17 юли проверка на експерти от Регионалната здравна инспекция - Монтана.   В импровизирания лагер не се спазват здравно хигиенните и противоепидемичните изисквания,  съобщи директорът на инспекцията д-р Елена Борисова. Нейните служители са установили, че в местността „Пръчов дол“ живеят 42 деца от 8 до 16 години. Те нямат осигурена течаща вода. Пият минерална или сондажна  вода, налята от водоизточник в града в туби от 10  и от 16 литра. Със същата се и мият, и готвят.  За тоалетна се използва изкопна яма, покрита с дъски и оградена от четирите страни  с одеяла. Банята е оградена с ламарини, върху които има пластмасов бидон. Отпадъците се събират в  полиетиленови пликове, натрупани на 3 метра от палатката-хранителен склад. Наличните продукти в него се съхраняват при неподходящи условия и температура. Няма осигурен хладилник. Яйцата и други бързо развалящи се продукти са на открито.   В лагера се отглеждат кози и крави, за да има мляко за консумация на децата. Децата нямат осигурено медицинско обслужване, както и зареден шкаф  или аптечка за оказване на първа медицинска помощ. Няма и дезинфекционни средства. В т.нар. „лагер“ не са осигурени необходимите условия за отдих и хранене на децата.   Докладът от проверката на Регионалната здравна инспекция ще бъде изпратен до областния управител, кметът на общината, полицията, службата по безопасност на храните, отдел „Закрила на детето”.", "date": "2018.07.18", "title": "РЗИ-Монтана:  Има риск от зарази в детския лагер на отец Иван"}
{"url": "https://www.faktor.bg/bg/articles/tramp-zlobarite-iskaha-boksov-mach-mezhdu-men-i-putin", "text": "Президентът на САЩ Доналд Тръмп похвали срещата си с руския президент Владимир Путин и нарече хората, които критикуват поведението му по време на срещата, \"злобари\", които очакваха \"боксов мач\".  \"Толкова много хора на високи позиции в разузнаването харесаха представянето ми на пресконференцията в Хелзинки. Путин и аз обсъдихме много важни теми на срещата. Добре се разбрахме, което наистина разтревожи много злобари, които искаха да видят боксов мач. Ще дойдат големите резултати\", написа Тръмп в \"Туитър\". \"Докато срещата на НАТО в Брюксел беше призната като триумф, страните членки ще отделят милиарди долари с по-бързи темпове, срещата с Русия може да се докаже в дългосрочен план като по-голям успех. Много положителни неща ще излязат от срещата\", отбеляза още той.  От съобщенията му в социалната мрежа стана ясно още, че \"Русия се е съгласила да помогне на КНДР, където отношенията с нас са много добри и процесът продължава. Няма бързане, санкциите остават. Големи ползи и вълнуващо бъдеще за КНДР в края на процеса\".", "date": "2018.07.18", "title": "Тръмп към критиците си: Злобарите искаха боксов мач между мен и Путин"}
{"url": "https://www.faktor.bg/bg/articles/novini/balgariya/predsedatelyat-na-darzhavnata-agentsiya-razuznavane-dragomir-dimitrov-napuska-posta-si", "text": "Председателят на Държавната агенция „Разузнаване“ Драгомир Димитров напуска поста си по собствено желание, съобщава Нова телевизия. Кабинетът предлага на ръководната длъжност да бъде назначен досегашният заместник-председател на агенцията Атанас Атанасов. Той има дългогодишен опит в системата за сигурност и отговаря на законоустановените изисквания за заемане на поста. Правителственото решение е взето след подадена от Димитров молба за освобождаване.", "date": "2018.07.18", "title": "Председателят на Държавната агенция \"Разузнаване\" Драгомир Димитров напуска поста си"}
{"url": "https://www.faktor.bg/bg/articles/novini/svyat/brekzit-efekt-vse-po-malko-grazhdani-na-evropeyskiya-sayuz-imigrirat-vav-velikobritaniya", "text": "Все по-малко граждани на Европейския съюз имигрират във Великобритания. Това важи и за българите и румънците. Причината е излизането на Лондон от Съюза, съобщава БНТ, позовавайки се на румънската преса. Вестник \"Ромъня либера\" пише за ефект от Брекзит, който се изразява с намаляване на броя на българите и румънците, които емигрират в Обединеното кралство. Миналата година те са били с 40 000 по-малко спрямо 2016-а. Тенденцията важи и за другите страни членки на Евросъюза. Например броят на имигрантите от Германия, Франция, Италия и Испания е спаднал от 84 000 през 2016-а на 46 000 през 2017-а. Чехи, поляци, словаци, словенци, унгарци и латвийци са намалели от 42 000 преди референдума за Брекзит на 6 000 след вота. Това не се отнася за граждани на страни извън Европейския съюз. Напротив, те са се увеличили с близо 100 000 души миналата година, достигайки 311 000 души. Броят им продължава да нараства.", "date": "2018.07.18", "title": "Брекзит-ефект: Все по-малко граждани на Европейския съюз имигрират във Великобритания"}
{"url": "https://www.faktor.bg/bg/articles/novini/balgariya/v-haskovo-opasnost-ot-afrikanska-chuma-po-svinete", "text": "Спешно заседание на областната епизоотична комисия в Хасково заради опасност от африканската чума по свинете, която вече е регистрирана на територията на Румъния.  Ловци започват отстрел на диви прасета, а по границата с Гърция се въвежда извънредна дезинфекция на коли, превозващи свинско месо. Пътна полиция ще проверява щателно превозните средства с цел да се предотврати транспортирането на животни без документи.  Полицейските постове са разположени по пътищата към селата и в пограничния район. Пълна проверка на личния багаж на пътуващите от Гърция започва и на граничния пункт „Капитан Петко Войвода”.  Забранен е вносът на свинско месо, даже и за лична консумация.", "date": "2018.07.18", "title": "В Хасково - опасност от африканска чума по свинете"}
{"url": "https://www.faktor.bg/bg/articles/kabinetat-odobri-doklada-za-natsionalna-sigurnost-2017", "text": "Правителството одобри Годишен доклад за състоянието на националната сигурност през 2017 г. Неговата цел е да представи оценките на изпълнителната власт за рисковете, опасностите и заплахите, за ефективността и ефикасността на политиката за национална сигурност, за действията, които институциите на държавната власт планират да предприемат през следващия период. В доклада се съдържат оценки за вътрешно-политически събития, за процеси по реализиране на международни проекти и за събития в конфликтни райони в други държави. Посочени са действията, предприети от институциите в съответствие със Стратегията за национална сигурност на Република България, приета през 2011 г. Годишният доклад за състоянието на националната сигурност през 2017 г. ще бъде внесен за разглеждане от Народното събрание, когато ще бъде оповестено и неговото съдържание.", "date": "2018.07.18", "title": "Кабинетът одобри Доклада за националната сигурност през 2017"}
{"url": "https://www.faktor.bg/bg/articles/premierat-osvobodi-zemedelskiyat-zam-ministar-tsvetan-dimitrov", "text": "Премиерът Бойко Борисово освободи земеделският заместник-министър Цветан Димитров, предаде агенция „Фокус”. Това се случва заради избухналото напрежение около чумната епидемия по дребните преживни животни в Странджанско. Решението на премиера е взето след срещата на министъра на земеделието Румен Порожанов с представители на протестиращите животновъди. От пост се освобождават също директора на дирекция „Животновъдство” Златка Възелова, директора на Дирекция „Директни плащания и идентификация на земеделските парцели” Георги Праматаров, както и съветника на министъра Бойко Синапов.", "date": "2018.07.18", "title": "След чумата по овцете, премиерът уволни  зам.-министър и чиновници в земеделското министерство"}
{"url": "https://www.faktor.bg/bg/articles/poslanikat-na-rusiya-v-severna-koreya-obyavi-na-dneven-red-e-sreshta-putin-kim-chen-un", "text": "\"На дневен ред\" е среща между лидерите на Русия и Северна Корея, обяви посланикът на руската държава в КНДР Александър Мацегора предава Reuters. През миналия месец Кремъл обяви, че Русия е поканила Ким Чен-ун да посети страната. Президентството добави, че той може да пристигне в Русия като част от икономическия форум в източния град Владивосток през септември. Междувременно Мацегора отбеляза, че Русия доставя на КНДР между 200 и 400 тона петролни продукти на месец. Квоти на ООН позволяват над 60 000 тона петролни продукти от Русия, Китай и други държави да бъдат доставяни на КНДР на година, поясни той.", "date": "2018.07.18", "title": "Посланикът на Русия в Северна Корея обяви: Задава се среща Путин - Ким Чен-Ун"}
{"url": "https://www.faktor.bg/bg/articles/ministar-kralev-po-vreme-na-evropredsedatelstvoto-stanahme-parvata-darzhava-koyato-postavya-mladite-v-evropa-kato-prioritet-na-saveta-na-es", "text": "Министърът на спорта Красен Кралев обобщи постигнатото в сектор \"Младеж\" по време на Европредседателството.   \"Европейските ни партньори дадоха възможно най-високата оценка за българското председателство в сектор “Младеж”. Беше рисковано да сме първата държава, която поставя младите в Европа като приоритет на Съвета на ЕС. Но никой не се е надявал да бъде лесно. Мнозина бяха скептични, когато премиерът Борисов зададе като приоритет Западните Балкани. И сега всички говорят за това. Австрия дори реши да го остави за приоритет на своето председателство. Така се получи и със сектор “Младеж”. В крайна сметка точно по време на българското европредседателство за първи път бе затворено законодателно досие в младежкия сектор - а именно “Европейски корпус за солидарност” с бюджет от 366 милиона евро до 2020 година\", каза Кралев и обощи: \"Гордея се, че именно поради активната роля на българското председателство 100 000 млади европейски граждани ще участват в дейностите на корпуса и ще развиват своя граждански и професионален потенциал. Благодарение на този успех всяка следваща инициатива в сектора ще се определя от експертното мнение именно на нашата страна.\"", "date": "2018.07.18", "title": "Министър Кралев: Гордея се, че станахме първата държава, която поставя младите в Европа като приоритет на Съвета на ЕС"}
{"url": "https://www.faktor.bg/bg/articles/sled-konfuza-v-bryuksel-yunker-vleze-v-obyasnitelen-rezhim-krakat-mi-se-shvana-tova-sa-drebolii", "text": "Председателят на Европейската комисия Жан-Клод Юнкер даде днес пресконференция, точно седмица след като се появи на обществено събитие в Брюксел в странно състояние. Пресконференцията бе посветена на постиженията на неговия \"план Юнкер\" за инвестиции в ЕС. Попитан какво се е случило миналата седмица и дали наистина е бил пиян, или е имал спазми на ишиаса, както обясни по-рано негов говорител, Юнкер заяви, че кракът му се е схванал. В добра форма съм, има много по-важни неща от моето здраве. Честно казано, нямам време да се занимавам с такива дреболии. Наистина съм впечатлен колко внимание се обръща на незначителни неща и настоявам за уважение. Учудващо е колко много хора са специалисти по здравословното ми състояние, коментира Юнкер. Той заяви, че не го интересува наследството, което ще остави, защото то било като поезията – говорело само за себе си. Попитан какво ще каже на президента на САЩ Доналд Тръмп при срещата им идната седмица във Вашингтон, председателят на ЕК поясни, че ще повтори тезите, които е изложил на срещата на Г-7 в Канада. По неговите думи изглежда има нужда Тръмп да чуе отново, че търговията в ЕС е свързана с единния пазар под надзора на ЕК и изключва възможността от двустранни договорености с отделни държави от Общността.", "date": "2018.07.18", "title": "След конфуза в Брюксел, Юнкер влезе в обяснителен режим: Кракът ми се схвана, това са дреболии"}
{"url": "https://www.faktor.bg/bg/articles/ekshan-na-granitsata-politsai-strelyat-i-katastrofirat-pri-opit-da-spipat-kanaldzhii", "text": "Гранични полицаи стрелят и катастрофират при задържането на двама каналджии и 26 чужденци.  Специализираната полицейска операция е проведена тази сутрин близо до българо-сръбската граница, пише dir.bg. Към 8 часа в землището на село Мало Малово на черен път граничните полицаи предприемат действия по спиране и проверка на два високопроходими джипа. Водачът на първия автомобил не се подчинява на разпорежданията на полицаите и се насочва към тях. Произведени са предупредителни изстрели, след които шофьорът включва на задна скорост, но се блъска във втория джип, който се е движел се след него. В първия автомобил са установени 12 чужди граждани, във втория - 14. Двамата каналджии и чужденците са задържани. Уведомена е районната прокуратура в Сливница. Работата по случая продължава.", "date": "2018.07.18", "title": "Екшън на границата: Полицаи стрелят и катастрофират при опит да спипат каналджии"}
{"url": "https://www.faktor.bg/bg/articles/novini/svyat/sas-zapoved-na-putin-unishtozhavat-bazata-za-proizvodstvo-na-novichok", "text": "Президентът на Русия Владимир Путин хе заповядал да бъде ликвидирана секретната база Шихани, където се е разработвано и произвеждано нервно-паралитгичното вещество \"Новичок\".  Припомняме, че \"Новичок\" беше използван при отравянето на бившия офицер от ГРУ Сергий Скрипал и дъщеря му Юлия в Солсбъри, а аще два британци бяха отровени в съседния Еймсбъри. Указът е от 17 юли и днес е публикуван на официалния сай за правна информация на РФ и вече е влязъл в сила.  За унищожаването на Шихани държавата отделя 63.8 милиона рубли, приблизително 1 милион долара. Статутът на \"закрита база\" Шихани получава нса 30 юни 1997 година с указ на президента Борис Елцин за \"осигуряване на безопасна работа на Държавния институт зтехнологии за органичен синтез\", който се смятал за най-важният център за разработка на химическо оръжие в Русия.", "date": "2018.07.18", "title": "Със заповед на Путин унищожават базата за производство на \"Новичок\""}
{"url": "https://www.faktor.bg/bg/articles/vladislav-goranov-do-sredata-na-sledvashtata-godina-balgariya-mozhe-da-vleze-v-erm-ii-i-bankoviya-sayuz", "text": "До средата на следващата година България може да влезе в обменно-валутния механизъм ERM II и банковия съюз, съобщи финансовият министър Владислав Горанов. Той получи мандат от правителство да изпрати писмо с искане за тясно сътрудничество с Европейската централна банка - това е преходният период за влизането в банковия съюз, каза Горанов. Имам уверението на нашите европейски партньори, че ние ще бъдем третирани партньорски. От наша страна се изисква единствено да спазваме правилата, по които функционира паричният съюз – нещо, с което България може да се справи, заяви още финансовият министър на извънреден брифинг в Министерския съвет. ,,Проучвателният период включва оценка на активите, за да може Европейската централна банка да е сигурна, че банковата ни система е в добро здраве. Тя е тази, която определя кои банки да минат под нейния надзор. В този смисъл това ще се реши от ЕЦБ в рамките на тези 12 месеца проучвателен период'', обясни Горанов и каза още, че докато тази процедура не приключи, няма как да бъде установено сътрудничество между страната ни и ЕЦБ.", "date": "2018.07.18", "title": "Владислав Горанов: До средата на следващата година България може да влезе в ERM II и банковия съюз"}
{"url": "https://www.faktor.bg/bg/articles/novini/svyat/us-senatori-kam-tramp-ministerstvoto-na-otbranata-na-rusiya-zayavi-che-shte-zapochne-realizatsiyata-na-sporazumenie-koeto-vie-ste-sklyuchil-no-kakvo-e-to", "text": "Няколко американски сенатори изпратиха до президента Доналд Тръмп официално писмо с въпроси, породени след срещата му с Владизмир Путин. Вижте целия текст на писмото: Господин Президент: Вчера американските граждани и целият свят гледаха как лидерът на свободния свят се нагажда към авторитарния лидер, организирал нападение срещу нашата собствена демокрация. Едновременно с това Вие се отвърнахте от своето собствено разузнаване, което е единодушно, че руското правителство е осъществило атаки, насочени към подриване на нашите избори, към влияние върху изборите и общественото мнение.  Като нация ние сме длъжни да си зададем въпроса какво точно сте обсъждали и, възможно, се обещали на президента Путин. Конгресът и американската общественост имат право да знаят това. Президентът Путин и неговото правителство не си губят времето, използвайки вчерашната среща за прокарването на своите национални интереси. Ние не можем да си позволим да бъдем слепи или измамени. Току-що Министерството на отбраната на Русия заяви, че е готово да започне реализацията на споразумение, което видимо, Вие сте сключил в Хелзинки с президента Путин, и за което нито Конгресът, нито американският народ са информирани. Вашето повърхностно описание за обсъжданите теми на срещата, продължила два часа и половина, малко помага за намаляването на нашата тревога. За да можем адекватно да защитим интересите на Америка, ние трябва да знаем какви ангажименти сте поели пред президента Путин. В частност:  1. Какъв е пълният списък от теми, които сте обсъждали?  2. Какви бяха \"предложенията\" към Вас от президента Путин?   3. Обсуждали ли сте каквито и да било промени в споразуменията за международна сигурност?  4. Искали ли сте екстрадирането в САЩ на 12 руски офицери обвинени в намеса в американските избори?  5. Проели ли сте каквито и да било ангажименти относно бъдещото военно присъствие в Сирия на САЩ?  6. Призовали ли сте президента Путин да изпълни задълженията на Русия по отношение на зоната за деескалация в Сирия, особено по отношение на присъстващите там ирански и съюзни на Иран сили?  7. Настоявали ли сте Русия да се върне към изпълнението на договора за ракетите със среден обсег на действие и за прекратяване на ядрения шантаж на Европа?   8. Обсъждали ли сте смекчаване на санкциите на САЩ спрямо Русия? Ако да, какво итостъпки са били направени от Вас и/или от президента Путин? 9. Призволи ли сте президента Путин да изтегли войските си от Крим и Източна Украйна, така че и двете територии да се върнат под контрола на украинското правителство? 10. Обсъждали ли сте планитаринет за тази есен военни учения на НАТО? Сългласявал ли сте се да ги отмените или да промените характера им?  11. Обсъждали ли сте помощ от САЩ зо Украйна в сферата на сигурността или някакви отстъпки относно нейното продължаване? 12. Повдигали ли сте пред президента Путин въпроса за политическите затворници, включително за украинския режисьор Олег Сенцов, който е в затвора от 4 години и провеждащ гладна стачка?  13. Какви ангажименти, ако има такива, сте поели?  Г-н Президент, отговорите на тези въпроси имат решаващо значение за националната сигурност на САЩ. Като им отговорите напхълно ще покажете, че все още смятате интересите на САЩ за свой приоритет. С нетърпение очакваме Вашия отговор. Превод: Faktor.bg", "date": "2018.07.18", "title": "US-сенатори към Тръмп: Министерството на отбраната на Русия заяви, че е готово да реализира споразумение, което Вие сте сключил? Но какво е то?"}
{"url": "https://www.faktor.bg/bg/articles/karakachanov-sreshtu-balgariya-se-vodi-kampaniya-ot-falshivi-novini", "text": "Не се осъществява тайно транспортиране на нелегални емигранти от Европа към България. Това каза министърът на отбраната Красимир Каракачанов преди днешното правителствено заседание, предаде Агенция „Фокус“. Той посочи, че срещу България се води кампания от фалшиви новини.  „Още преди десетина дни се появи в определени сайтове лъжливата информация, че на българските военни летища кацат самолети, които превозват нелегални емигранти от Германия и от Европа. Без мое разрешение това не може да се случи. Проверил съм случая – такова нещо няма. Извън самолетите на България и някои самолети на наши съюзници, които изпълняват участие в учения, други самолети не са кацали на нито едно българско военно летище. Направих проверка през Агенцията за бежанците – капацитетът на лагерите за емигранти е с едва 11% запълняемост, нови хора не са постъпвали, за разлика от 2016 г., когато капацитетът е бил пълен до 103%“, каза още той.  Министърът на отбраната коментира, че правителството трябва да вземе отношение и да разпореди на компетентните органи да проучат кой организира и с каква цел подобна кампания, тъй като по думите му това е наказуемо и е опит да се създава смут. „Това не може да остане безнаказано“, каза Каракачанов.", "date": "2018.07.18", "title": "Каракачанов: Срещу България се води кампания от фалшиви новини"}
{"url": "https://www.faktor.bg/bg/articles/parlamentat-othvarli-iskaneto-na-bsp-za-spirane-na-kontsesiyata-na-letishte-sofiya", "text": "Парламентът отхвърли искането на БСП за спиране на концесията на Летище София.  Спирането й поискаха само 56 червени депутати, а мнозинството от пленарната зала се противопостави. В мотивите си към проекторешението социалистите изтъкват, че че това е важно за националната сигурност и извадиха като аргумент факта, че повече от половината летища в страните от ЕС са запазени държавни. В полза на предложението си от БСП за България твърдят, че то е на печалба, а през последните години са инвестирани 900 млн. в развитието на инфраструктурата му. Левицата се тревожи още какво ще стане с персонала на летището след идването на концесионера. Според соцдепутатите ще бъдат уволнени поне 1000 служители на аеропорта след концесията. Не знам защо е тази агресия срещу нещо, което е абсолютно нормален механизъм, изрази недоумението си министърът на транспорта Ивайло Московски, който се отзова на настояването на червените да дойде в пленарната зала. Те поискаха да дойде и премиерът Бойко Борисов, но се яви само Московски, който присъства на цялата дискусия.  Че той и Тодор Живков беше по-прогресивен от вас, възкликна Московски по адрес на БСП.", "date": "2018.07.18", "title": "Парламентът отхвърли искането на БСП за спиране на концесията на Летище София"}
{"url": "https://www.faktor.bg/bg/articles/novini/svyat/arestuvanata-v-sasht-ruskinya-dva-pati-opitala-da-organizira-tayna-sreshta-putin-tramp", "text": "Руската гражданка Мария Бутина, арестувана в САЩ по обвинение, че е работила като \"чужд агент\" на територията на САЩ получи още едно обвинение - в сговор с цел внедряване в американски политически организации в интерес на Кремъл. По обвинението в сговор Бутина може да получи 5 години затвор, а за работата като \"чуждестранен агент\" - до 10, съобщава Reuters. Както  , студентка в Американския университет във Вашингтон, беше арестувана на 15 юли. В САЩ тя се е представяла като защитник на правото за притежание на оръжие и изградила тесни връзки с Националната стрелкова асоциация от името на Русия.  В рамките на своята противоправна дейност Бутина като минимум два пъти е опитала да организира тайна срещу между Путин и Тръмп по време на президентската кампания през 2016 година, пише The News York Times \"От публикуваните обвинения става ясно, че опитите на Бутина да си създаде връзки са били елемент от старателно подготвена руска зазузнавателна операция\", пише изданието. Рускинята не успява да организира среща Путин-Тръмп, но Доналд Тръмп-младши се среща с Торшин и Бутина на вечеря, спонсорирана от Националната стрелкова асоциация. Предполага се, че 29-годишната рускиня е действала по указание на включения в американския санкционен списък заместник-директор на руската Централна банка  Александъра Торшин. Любопитен е и фактът, че Бутина участва в срещата на руския министър на външните работи с Доналд Тръмп в Белия дом, тъй като тя официално не заема никаква длъжност в руската администрация, а в САЩ е регистрирана като \"студентка\".", "date": "2018.07.18", "title": "Арестуваната в САЩ рускиня два пъти опитала да организира тайна среща Путин-Тръмп"}
{"url": "https://www.faktor.bg/bg/articles/ilon-mask-po-niska-ot-trevata-izvini-se-za-groznata-pedofilska-obida-kam-vodolaz", "text": "Милиардерът Илон Мъск се извини на британския водолаз, когото по-рано без причина нарече „педофил“. Словесната разпра се развихри между двамата по повод акцията за спасяването на 12-те момчета и техния треньор от пещера в Тайланд, съобщава Си Ен Би Си.   Основателят на „Тесла“ и „СпейсЕкс“ обиди Върн Ънсуърт, който пръв достигна до блокираните в пещерата деца, заради негово изказване относно прословутата мини-подводница, която Мъск изпрати в помощ на спасителите.  По думите на водолаза, а и на други участници в операцията, високотехнологичната джаджа била неизползваема в тясната пещера.   След като Мъск обиди спасителите и заяви, че те нищо не разбират, Ънсуърт заяви, че изобретателят може „да си завре подводницата там, където боли“. Това отприщи гнева на богаташа, който пък го нарече „педофил“.    След като Ънсуърт съобщи, че се е свързал с адвокати и обмисля да заведе дело, дойде и извинението на Мъск.   В Туитър той написа в коментар под статия за скандала: „Както тази добре написана статия посочва, думите ми са казани с гняв, след като г-н Ънсуърт каза няколко неистини и предложи да извърша сексуален акт с мини-подводницата, която беше построена в знак на добрина и според особеностите, посочени от водача на водолазния екип. Независимо от това, действията му срещу мен не оправдават моите действия срещу него и затова се извинявам на г-н Ънсуърт и на компаниите, които представлявам като управител. Вината е моя и само моя“.    Призиви към Мъск да се извини бяха отправени от различни страни, включително и от предприемача Джийн Мънстър. Междувременно заради скандала акциите на „Тесла“ паднаха с 10%.   За щастие, цялата грозна разправия се разиграва след като бедстващите деца бяха изведени в безопасност.", "date": "2018.07.18", "title": "Илон Мъск по-нисък от тревата: Извини се за грозната педофилска обида към водолаз"}
{"url": "https://www.faktor.bg/bg/articles/lavrov-se-zahlasna-po-krakata-na-melaniya", "text": "Случайно уловен момент показва как руският външен министър Сергей Лавров заглежда изящните крака на първата дама на САЩ Мелания Тръмп.  Снимката е направена от един от 1400-те представители на медии присъстващи на пресконференцията след срещата между Трумп и Путин в Президентския дворец в Хелзинки. Отдясно на Лавров е Юрий Ушаков, помощник на Путин по външополитическите въпроси, който също гледа към Мелания.  Снимката бе разпространена от Дмитрий Смирнов, специален кореспондент на \"Комсомольская правда\", акредитиран към Кремъл, с шеговит текст под нея: \"Веднъж в Хелзинки. Сергей Лавров и дипломацията на погледите.\" За броени часове фотосът обиколи социалната мрежа, а коментарите под него варират, разделяйки се в две основни направления. Едната група потребители смело твърди, че Лавров е единственият истински мъж в Хелзинки. А другата — изразява учудване относно винаги перфектния външен вид на Мелания Тръмп. Някои от постовете дори задават риторичния въпрос как първата дама успява да носи обувки на толкова висок ток в продължение на дълго време. В допълнение на тезата, че 68-годишният руски министър е ценител на женската красота е и негова реплика от форума вчера. По адрес на гостенката си от Америка той заявява: \"Мелания е по-добре от супер!\". Изречението недвусмислено показва високата му оценка за красотата и фигурата на 48-годишната първа дама.", "date": "2018.07.18", "title": "Пред погледа на Тръмп: Лавров се захласна по краката на Мелания"}
{"url": "https://www.faktor.bg/bg/articles/novini/svyat/primkata-okolo-tramp-se-styaga-senatori-iskat-da-razpita-prevodacha-na-sreshtata-putin-tramp", "text": "Група американски сенатори-демократи заяви в официално съобщение в Туитър, че иска да бъде разпитан преводача на срещата на четири очи между Владимир Путин и Доналд Тръмп. Според сенатор Джин Шахин, така те ще разберат какво са си говорили лидерите на САЩ и Русия при закрити врата. \"Трябва да знаем какво е казал президентът на САЩ на Путин и какво му е обещал от наше име\", написа Шахин в профила си в социалната мрежа, посочва dir.bg. Тя вече е започнала да събира подписи на законодатели под писмо до шефа на Комитета по външна политика на американския Конгрес Боб Коркър с молба да свика извънредно заседание по този въпрос. Шахин призова към искането да се включат и републиканците в Конгреса. В отговор американският президент Доналд Тръмп каза днес, че се е разбрал добре с руския президент Владимир Путин на срещата им във Финландия и че \"ще дойдат големи резултати\". \"Толкова много хора по високите етажи на разузнаването харесаха моето представяне на пресконференцията в Хелзинки. С Путин обсъдихме множество важни теми на нашата среща преди това. Ние се разбрахме добре, а това наистина раздразни много хейтъри, които искаха да видят боксов мач. Ще дойдат големи резултати!\", написа Тръмп в Туитър.", "date": "2018.07.18", "title": "Примката около Тръмп се стяга - сенатори искат да разпитат преводача на срещата Путин-Тръмп"}
{"url": "https://www.faktor.bg/bg/articles/bivsh-shef-na-fbr-vsichki-koito-vyarvat-v-tsennostite-na-konstitutsiyata-da-glasuvat-za-demokratite-istoriyata-ni-gleda", "text": "Бившият директор на американското ФБР Джеймс Коми, уволнен миналата година от президента републиканец Доналд Тръмп, призова избирателите да подкрепят демократите на междинните избори през ноември. Този републикански Конгрес доказа, че е неспособен да осъществи идеята на създателите на Конституцията, че „амбицията трябва да се използва, за да се противодейства на амбиция“, написа Коми в Туитър, съобщи Асошиейтед прес. „Всички, които вярват в ценностите на тази страна, трябва да гласуват за демократите тази есен. Историята ни гледа“, добавя той. Неотдавна бившият шеф на ФБР, служил при администрации на демократите и републиканците, и който през по-голямата част от живота си е бил регистриран като републиканец, заяви, че вече не е регистриран републиканец. В понеделник, след пресконференцията на Тръмп с руския президент Владимир Путин, Коми написа в Туитър: „Това бе денят, когато американски президент застана на чужда земя до един способен да убива лъжец и гангстер и отказа да подкрепи собствената си страна“.", "date": "2018.07.18", "title": "Бивш шеф на ФБР: Подкрепете демократите, историята ни гледа!"}
{"url": "https://www.faktor.bg/bg/articles/novini/balgariya/sram-porugaha-grobovete-na-stambolov-i-kableshkov-otkradnaha-bronzovi-byust-na-darzhavnika", "text": "Вандали са разбили паметника на великия български държавник и са откраднали бронзовия бюст.  Оказва се, че и гробът на Каблешкови също не е подминат и е бил обект на посегателство. За това сигнализират от ВМРО. Общинският съветник Карлос Контрера е поставил въпроса за сигурността в гробищните паркове и как е възможно случайно да разбираме, че гробовете на Стефан Стамболов и Каблешкови са поругани. Според него има много сериозен дефект със сигурността в гробищните паркове, въпреки положените усилия до сега.", "date": "2018.07.18", "title": "Срам: Поругаха гробовете на Стамболов и Каблешков, откраднаха бюста на държавника"}
{"url": "https://www.faktor.bg/bg/articles/valdis-dombrovski-ek-ima-dobre-rabotesht-mehanizam-sreshtu-uvelichavane-na-tsenite-pri-vavezhdaneto-na-evroto", "text": "Еврогрупата одобри стратегията на България за присъединяване към чакалнята на еврозоната и банковия съюз. Какви са следващите стъпки, които страната ни трябва да предприеме? На този въпрос отговори в интервю за БНТ еврокомисарят, отговарящ за еврото, Валдис Домбровскис. \"България е поела редица от предварителни ангажименти, свързани със стабилизацията на финансовия сектор, но и с по-широк спектър от теми като политики срещу прането на пари и укрепване на институциите. Сега е много важно България да изпълни тези предварителни ангажименти. По отношение на конкретните стъпки - следващата е формално искане за встъпване в тясно сътрудничество с Централната европейска банка за участие в Единния надзорен механизъм, което пък е стъпка към присъединяването към банковия съюз. Доколкото разбирам, е въпрос няколко дни българските власти да подадат това искане\", обясни еврокомисарят. На въпрос може ли наличието на механизма за сътрудничество и проверка и корупцията да се окажат пречка по пътя към еврото, Валдис Домбровски отговори: \"Нито в изявлението на еврогрупата, нито в българските предварителни ангажименти не се споменава, че България трябва да поема допълнителни антикорупционни ангажименти. Това, което ние подчертахме е, че ЕК ще продължи да наблюдава борбата с корупцията през Механизма за сътрудничество и проверка, така че всичко е в рамките на установените вече процедури.\" Той даде оптимистична прогноза дали България ще стане член в рамките на мандата на тази Европейска комисия. \"Мисля, че цялата работа може да бъде свършена за една година. Юли 2019 е реалистичен срок, но, разбира се, има два съществени елемента - първият е оценката на българската банкова система и вторият, както казах в началото, изпълнението на предварителните ангажименти, които България пое.\" Еврокомисарят коментира и има ли основание хората в България да се притесняват, че въвеждането на еврото ще доведе до поскъпване на живота като цяло, до поскъпване на банковите кредити. \"Първо трябва да се отбележи, че българският лев от няколко години е обвързан с еврото. От тази гледна точка няма да има съществена промяна в двете лихви - по отношение на банковите кредити и лихвите по суверенните дългове. Всъщност те дори може да намалят. Що се отнася до инфлация, нашият опит показва, че влиянието върху инфлацията при въвеждане на еврото е много ограничено. Освен това имаме добре работещ механизъм как да намалим потенциалните заплахи, да бъдем сигурни, че някой няма да използва въвеждането на еврото като извинение за увеличаване на цените. И в това отношение Европейската комисия е готова за помага на България, да споделя ноу хау и добри практики от държави, които вече са се присъединили към еврозоната.\"", "date": "2018.07.18", "title": "Валдис Домбровскис: ЕК има добре работещ механизъм срещу увеличаване на цените при въвеждането на еврото"}
{"url": "https://www.faktor.bg/bg/articles/novini/balgariya/globyavat-shofyorite-ako-im-miyat-staklata-na-sfetofar", "text": "\"Ако измият стъклата ви на светофара – отнасяте глоба\", предвижда новата Наредба за обществения ред на Столичния общински съвет, съобщи Нова телевизия.  Паричната санкция ще бъде нанесена, само ако водачът на превозното средство плати на мияча на стъкла. В противен случай контролният орган не може да докаже провинението.  \"Нашата цел беше да се опитаме максимално да изчистим кръстовището от тези хора, които мият коли. Шофьорите в София, които биха позволили и биха платили да им се измият стъклата, са може би съвсем малко. Въпреки това, искаме да предотвратим едно такова деяние\", съобщи Иван Илиев, председател на постояната комисия по обществен ред и сигурност на Столичния общински съвет. \"Ако водачът даде пари, тогава той става ваш съучастник и ще бъде наказан, ако контролния орган прецени, че има извършено нарушение\", поясни той.  Работната комисия ще разгледа и проблемът с шума в градска среда. \"Проблемът с шума е сериозен. Ние го разглеждаме в две направления. Първо, това са домашни дейности и съседи, които извършват ремонтни дейности в жилищата си. От друга гледна точка, това са строежите, които също създават шум. Предвиждат се забрани в определени часови интервали\", каза още Илиев. Новата наредба за обществения ред и сигурност ще бъде гласувана на 26 юли.", "date": "2018.07.18", "title": "Глобяват шофьорите, ако им мият стъклата на светофар"}
{"url": "https://www.faktor.bg/bg/articles/politikata-na-tramp-nakara-obama-da-izleze-ot-politicheskata-syanka", "text": "Бившият американски президент Барак Обама излезе от политическата сянка, в която беше през последните две години. В Република Южна Африка той присъства на 100-годишнината от рождението на Нелсън Мандела. В речта си Обама индиректно разкритикува управлението на наследника си Доналд Тръмп. Без да споменава поименно приемника си, той отправи критики към \"политиката на твърдата ръка\" и заяви, че политиците, които водят \"политика на страх, възмущение и ограничения\", действат \"с размах, немислим само допреди няколко години\". Обама заяви, че не е човек, който бие тревога, а просто съобщава фактите и предупреди, че отричането на фактите може да подкопае демокрацията.", "date": "2018.07.18", "title": "\"Размахът\" на Тръмп накара Обама да излезе от политическата сянка"}
{"url": "https://www.faktor.bg/bg/articles/novini/svyat/blizak-do-putin-miliarder-plashtal-na-polititsi-i-fenove-v-makedoniya-za-da-provali-referenduma-za-imeto", "text": ", руският милиардер Иван Саввиди е платил на противниците на преименуването на Македония 350 хиляди долара за организиране на юнските протести, съобщи организацията за борба с организираната престъпност и корупцията (OCCRP). По данни на  , получатели на средствата от собственика на ростовската компания \"Група Агроком\" и гръцкия футболен клуб ПАОК са били македонски политици и представители на държавната администрация, а също така радикални фенове на футболния клуб \"Вардар\". \"Получателите, потвърдили преводите, са били група футболни хулигани, свързани с фен-клуба на \"Вардар. Те са участвали в насилствените протести в Скопие, десет от тях са арестувани. Един от тях е потвърдил дори пред медиите, че групата е получила пари в брой от Савиди\", се казва в съобщение на OCCRP.  Припомняме, че ФК \"Вардар\" принадлежи на друг руски бизнесмен, който също е от Ростов, както и Савиди, Сергей Самсоненко. По данни на OCCRP, Русия опитва да повлияе не само на гражданите на Македония, но и на представители на гръцките власти и с това се свързва неотдавнашното изгонване от Атина на руски дипломати.", "date": "2018.07.18", "title": "Близък до Путин милиардер плащал на политици и фенове в Македония, за да провали референдума за името"}
{"url": "https://www.faktor.bg/bg/articles/borisov-balgariya-ne-se-e-dogovaryala-s-kantslera-angela-merkel-za-transportirane-na-migranti-nito-za-pari-nito-za-bez-pari", "text": "Поставената от вицепремиера Красимир Каракачанов тема за \"идващите тайно\" у нас мигранти със самолети коментира и премиерът Бойко Борисов. Пред колегите си преди старта на редовното правителствено заседание той съобщи: „България не се е договаряла с канцлера Ангела Меркел за транспортиране на мигранти. Нито ни е предлагано – нито за пари, нито без пари. Какви ли неща не чух по тази тема, но не искам да ги коментирам, защото като ги коментирам, почват след това да правят предаване върху тях. И от фалшива новина се транслира по толкова начини, че след това излизат чудовищни новини. Действително си играят със страховете на хората. Ето Испания, Гърция, Италия се договарят, но ние не се месим, това си е тяхна работа“, каза Борисов.", "date": "2018.07.18", "title": "Нито за пари, нито за без пари - България не се е договаряла с канцлера Меркел за транспортиране на мигранти"}
{"url": "https://www.faktor.bg/bg/articles/premierat-po-vremeto-na-komunistite-armiyata-zagrazhdashe-rayona-sas-zarazata-i-deystvashe-po-sashtiya-nachin", "text": "Няма друга европейска или световна практика за това, което правим за животните в местата с огнища на заразни болести, каза в началото на заседанието премиерът Бойко Борисов. Той разпореди на министъра на земеделието Румен Порожанов да даде информация как се действало при подобни случаи по време на управлението на БКП преди 1990 година. Армията затваря и загражда района и се действа по същия начин, уточни той.  Има държави, в които всичко се изгаря в десеткилометрова зона по границата, каза Борисов. Упрекът ми към Българската агенция по безопасност на храните е, че трябва да се проявява максимална човечност. Тази зараза трябва да се прекрати, иначе ще трябва да се избият много повече животни, посочи той. Разпоредих на границата с Румъния да се сложат електропастири за спиране на заразата / срещу навлизане на болестта Африканска чума по свинете, / но се оказа, че има опасност за децата. Борисов разпореди на министрите да направят всичко необходимо за спиране на чумата по дребните животни. Ако заразата се разпространи, обезщетенията ще са за стотици милиони лева, заяви той. Проявете съчувствие и човещина и бързо плащайте. Убедете хората, че след това тази напаст ще влезе навсякъде и целият сектор ще загине. Години наред няма да можем да изнесем никаква продукция, посочи премиерът. Вземете всички мерки за дезинфекция, заяви отново Борисов.", "date": "2018.07.18", "title": "Премиерът разпореди на земеделския министър да даде информация как БКП е мобилизирала армията при зарази"}
{"url": "https://www.faktor.bg/bg/articles/novini/svyat/daily-mail-skripal-sa-otroveni-ot-grupa-ot-6-dushi-rakovodena-ot-zhena-ot-ruskoto-gru", "text": "Отравянето на бившия полковник от ГРУ Сергей Скрипал и дъщеря му Юлия в британския град Солсбъри е било организирано от група от 6 човека, ръководена от жена от руското военно разузнаване, пише Daily Mail като се позовава на източник от разузнаването. Това предположение се е появило след показанията на Матю Роули,, който заедно с приятелката си Дон Стърджис открили в парка флакон от парфюм, вв който се намирало нервно-паралитичното вещество \"Новичок\" и се напръскали с него. \"Версията с флакона от парфюм подкрепя предположението, че в групата е имало жена\", пише изданието. \"Нападението с използването на нервно-паралитичното вещество би могла да извърши жена от руското военно разузнаване\", предполага The Daily. Брат Чарли Роули Мэттью вчера заявил, что пара нашла в парке флакон из-под духов, в котором было нервно-паралитическое вещество. Это подкрепляет версию о том, что в первоначальном нападении на Сергея и Юлию Скрипаль, которое совершили максимум шесть человек, участвовала женщина, говорится в статье. Междувременно The Telegraph съобщава, че руски хакери са опитали да получат достъп до данните от разследването за химическата атака в Солсбъри.", "date": "2018.07.18", "title": "Daily Mail: Скрипал са отровени от група от 6 души, ръководена от жена от руското ГРУ"}
{"url": "https://www.faktor.bg/bg/articles/novini/svyat/radio-svoboda-s-kakvo-se-zanimavat-v-rusiya-ofitserite-ot-gru-obvineni-v-namesa-v-izborite-v-sasht", "text": "Девет от общо 12 руски агенти от военното разузнаване, обвинени в на в американските прездинтски избори, са от войскова част 26165. В съветско време тази част се е занимавала с дешифровка и криптоанализ на прихванати съобщения за 6-то упрпавление на ГРУ, показва разследване на журналисти от Радио \"Свобода\". Сега, по информация на медията, продължава да се занимава със съвременни компютърни технологии. Подписът на командира Виктор Борисович Нетикшо, първият в списъка с обвинените, стои под договора за сътрудничество с редица московски математически гимназии. \"Цел на сътрудничеството е подготовка на обучаемите за постъпване в Института по криптография и информатика към Академията на Федералната служ/а за сигурност (бившето КГБ-бел. ред.) и в целевите войскови части\", пише в договора подписан от Нетикшо. В понеделник, договорите бяха достъпни във формат PDF в Гугъл. От вторник сутринта сайтът на Департамента по образованието на Москва mskobr.ru, вече не работи.  Предшественикът на Нетикшо на поста командир на специалната част Сергей Гизунов е в американския санкционен списък заради намеса в американските президентски избори. В момента Гизунов е заместник-началник на Главното управление на Генералния щаб на Русия (ГРУ), а военната част 26165 се ръководи от полковник Дмитрий Михайлов. Друг от обвиняемите Георгий Петрович Рошку през 2017 година беше посочен от разследване на The Insider като причастен към хакването на електронната поща на френския президент Еманюел Макрон.  От \"списъка на 12-те\" м открити източници може да се намери информация за още един офицер от ГРУ - Дмитрий Сергеевич Бадин. Според американските следователи той също служи в 26165 част и е помощник на Борис Антонов, шеф на подразделението, което се занимава с проникването в копютрите на Демократическата партия. Смята се, че Бадин и Антонов са контролирали работата на организираната престъпна група.", "date": "2018.07.18", "title": "Радио \"Свобода\": С какво се занимават в Русия офицерите от ГРУ, обвинени в намеса в изборите в САЩ"}
{"url": "https://www.faktor.bg/bg/articles/novini/svyat/tramp-zapochna-s-opravdaniyata-obarkal-dumite-na-preskonferentsiyata-s-putin", "text": "В опит да се защити от вълната от критики заради публичните си изяви по време на срещата с Владимир Путин президентът на Съединените щати Доналд Тръмп каза днес, че се е изразил погрешно на съвместна пресконференция в Хелзинки, предаде Ройтерс.  Вчера той каза, че не вижда защо Русия би се намесвала в изборите в САЩ през 2016 г. Днес обаче пред репортери в Белия дом, той заяви, че е имал предвид обратното – че не вижда защо да не е била тя. „Казах думите „би била” вместо „не би била”, каза Тръмп пред репортери в Белия дом повече от 24 часа след проявата му редом с Путин. „Изречението трябваше да е: „Не виждам причина, поради която не би била Русия”, допълни той. Пред репортерите в Белия дом днес президентът заяви, че напълно вярва и подкрепя разузнавателните служби на САЩ и приема техните заключения за руската намеса. После той отбеляза, че руските действия не са повлияли на резултатите от вота и се зарече, че неговата администрация ще работи усилено, за да осигури защитата на частичните избори за Конгрес през ноември тази година.", "date": "2018.07.18", "title": "Тръмп започна с оправданията: Объркал думите на пресконференцията с Путин"}
{"url": "https://www.faktor.bg/bg/articles/novini/balgariya/ognyan-minchev-falshivite-novini-rabotyat-kato-psihologicheska-bomba-v-obshtestvenata-ni-sreda", "text": "„Русия има достатъчно нефт и газ за да плати за публикуването на всяка идиотска лъжа, способна да създава хаос, граждански конфликт и разпад на общества и държави, застанали на пътя на арогантната империя. Ако ние сме в състояние да контролираме нещо, то това е собствената ни глупост да вярваме, че всяко публикувано нещо е верно. Не говоря само за феномена на полуграмотния наивник - \"Сигурен съм, че е верно, казаха го по телевизията!\" Става дума за една от най-лошите черти на националния ни характер - комбинацията на озлобление, черногледство и тревога от това, което ни очаква. Тази комбинация ни прави жертви на всеки евтин идиотизъм, който е пуснат да работи като психологическа бомба в обществената ни среда.”  Така политологът Огнян Минчев коментира проблема със заливащите ни ежедневно фалшиви новини, публикувани от анонимни издания с пропагандна цел. „През последните дни ни сервират съвършено безумна конспирация със следната \"причинно-следствена\" връзка: Меркел решила да засели 3 милиона бежанци в Странджа. Наредила на Бойко да изтреби добитъка, за да могат и хората да се откажат да живеят в домовете си и да се попилеят по близки и далечни земи. Така Странджа ще се опразни напълно за да поеме \"бежанците\", обяснява политологът. Той посочва и конкретен пример – издание за хибридна пропаганда, разпространява „новината”, че дори чешка телевизия е заснел как самолети с мигранти кацат на летището в Безмер край Ямбол. „Не е необходимо да си кръгъл идиот за да повярваш на това - но помага. Справка - идиот (стар гръцки) - човек, неспособен да поеме гражданска роля, ограничен до ежедневието на частния си живот”, казва с ирония Минчев.", "date": "2018.07.18", "title": "Огнян Минчев: Фалшивите новини работят като психологическа бомба в обществената ни среда"}
{"url": "https://www.faktor.bg/bg/articles/valeri-simeonov-koy-li-ne-se-izredi-da-pregrashta-kozite-na-baba-dora-i-da-trupa-dividenti", "text": "Какво е това трупане на дивиденти, като се започне от представители на опозиционни партии, омбудсма, всички институции се изредиха да прегръщат козите на баба Дора. И знаете ли кое е гадното в цялата тази ситуация? По този начин най-лесно се разнася заразата. Не си ли дават сметка, че стават преносители на заразата? И тук става въпрос за една нерешителност, плахост, страх на институциите. Този район трябваше да бъде отцепен, там трябваше да има въоръжени полицаи, да спират всеки, да го проверяват, включително да го дезинфекцират. Така коментира пред БНТ вицепремиерът Валери Симеонов ситуацията с чумата по животните и създалото се напрежение.\"Подал съм сигнал до ДАНС. Чумата не бива да се ползва с политическа цел\", посочи още той. На въпрос била ли е изгонена Мая Манолова от вчерашното заседание на Тристранката, Симеонов заяви: \"Тук думата \"изгонена\" въобще не е подходяща. Това е фалшива новина. Истината е, че тя сама прецени, че трябва да напусне. В крайна сметка тя трябва да има покана, за да присъства. Такава е процедурата – не може омбудсманът да ходи където си пожелае. Госпожа Манолова е юрист, запознах я с правилника на НСТС, форматът е такъв, че провежда заседанието си на живо, с членове, определени от закона. Омбудсманът трябва да има покана. Като председател нямам друг избор, освен да помоля г-жа Манолова да излезе от заседанието. Това коментира пред БНТ вицепремиерът Валери Симеонов. По думите му по същата логика омбудсманът не може да присъства на заседание на Народното събрание, на Висшия съдебен съвет, на Консултативен съвет по национална сигурност, без изрична покана. Валери Симеонов коментира и промените в ТЕЛК, които от \"Обединени патриоти\" инициираха. \"Имаме изобилие от данни за фалшиви ТЕЛК-ове, което ни убеждава, че голяма част от тези 1 млрд. и 700 млн. лева за подпомагане са силно завишени. Цели ромски махали, като че ли с един печат са им съставени заключенията на лекарските комисии, с което се източват изключително много средства. Там трябва да бъдат взети категорични мерки, убедихме и ГЕРБ, че тази задача е много важна. Предстои да бъде направена експертиза на трудоспособността\", обясни вицепремиерът. По думите му, лекарите от ТЕЛК ще бъдат избирани на случаен принцип, ротационно. Сменя се системата за формиране процента на инвалидност. \"Копирали сме до голяма степен германския модел, на шестия месец ще се направи пълен анализ, отчет на резултатността на тази система. Ако има нужда, ще въведем допълнителни корекции\", разясни още той. По отношение на Българския морски флот той сподели, че братя Домусчиеви не спазват ангажиментите си към държавата по силата на приватизационния договор, който са подписали. ,,Това е договор, който те брутално не спазват. По споразумението в дружеството трябва да работят 2300 човека, а към днешна дата в предприятието има около 100 човека'', каза Симеонов. ,,Нямам проблем с министър Ангелкова. Имам проблем с превръщането на българския туризъм в нискокачествена алкохолна дестинация'', обясни още вицепремиерът за отношенията си с министъра на туризма и допълни, че няма да допусне самозабравили се чорбаджии да съсипват плажовете ни.", "date": "2018.07.18", "title": "Валери Симеонов: Омбудсманът не може да присъства където си пожелае"}
{"url": "https://www.faktor.bg/bg/articles/novini/svyat/tramp-shte-imame-novi-sreshti-s-putin", "text": "Пред журналистите, които са акредитирани в Белия дом президентът Доналд Тръмп още веднъж разказа  за впечатленията си от срещата с руския си колега. \"Аз се срещнах с президента на Русия Владимир Путин с цел да бъдат решени някои най-неотложни проблеми на човечеството. Никога преди състоянието на отношенията ни с Русия не е било толкова лошо, както преди няколко дни. Но смятам, че те станаха значително по-добри и че има възможност да станат още по-добри”, подчерта Тръмп, цитиран от световните агенции. \"Срещата, която имах с президента Путин, беше силна. Аз смятам, че те биха искали да работят, но честно казано не бях уверен, че те ще имат това желание. В бъдеще ще имаме нови срещи и ще видим дали те ще доведат до желания резултат”, допълни Тръмп. Reuters страна съобщи, че ръководителят на Пентагона Джеймс Матис е готов да проведе преговори с министъра на отбраната на РФ Сергей Шойгу. Източници на агенцията са посочили, че Матис е отворен за провеждането на преговори с Шойгу, но не са уточнили дали американската страна е отправила запитване за лична среща или телефонен разговор. Евентуални преговори между Матис и Шойгу ще станат първата среща на шефовете на отбранителните ведомства на двете страни от 2015 година насам, отбелязва Reuters.", "date": "2018.07.18", "title": "Тръмп: Ще имаме нови срещи с Путин"}
{"url": "https://www.faktor.bg/bg/articles/novini/svyat/gari-kasparov-kade-ste-glupatsi-koito-predadohte-stranata-si-i-sveta-na-tozi-predatel", "text": "Световният шампион по шахмат гросмайстор Гари Каспаров изригна в Туитър, след срещата между Доналд Тръмп и Владимир Путин: „Тръмп каза, че всички ние ме виновни. Той атакува собствената си администрация и адмирира Путин. Америка е първа? Това е гадна шега. Къде са привържениците на Тръмп сега? Къде сте? Глупаци и апологети, които продадохте страната си и света за този предател? Готов съм да нарека това най-мрачния час в историята на американското президентство.“ 13-ят световен шампион по шахмат, който от години живее в САЩ е един от най-големите критици на режима на Владимир Путин, но не веднъж е изразявал резерви и към политиката на Тръмп.", "date": "2018.07.18", "title": "Гари Каспаров: Къде сте глупаци, които предадохте страната си и света на този предател?"}
{"url": "https://www.faktor.bg/bg/articles/miroslav-nenkov-politiziraneto-na-problema-s-protestirashtite-mayki-razbi-razumnata-ideya-za-promyana", "text": "НЗОК се превърна в нещо като административна структура. Там преобладава едно ядро, което управлява касата. Това ядро трябва задължително да се премахне. Това заяви пред БНТ бившият министър на здравеопазването Мирослав Ненков. \"Има една такава прослойка от администратори, които са непробиваеми. Не го казвам това случайно. Д-р Дечев, който дай боже да стане шеф на касата, е страхотен избор. Той е работил там, той познава тези механизми и надявам се ще успее да разрине това ядро\", каза още Ненков. По думите му, от здравния бюджет се харчат около милиард лева за хора увреждания, но и за такива, които реално нямат чак такива сериозни увреждания и са в състояние да работят. \"Ако част от тези пари бъдат икономисани, то за хората с истински увреждания ще има повече'', посочи още Ненков. На въпрос дали парламентът трябва да избира директора на НЗОК бившият министър отговори, че по-важното е здравният министър и директорът да гледат в една посока и в центъра на здравната система да стои пациентът. ,,Всеки един човек трябва да съучаства в своето лечение. Благодарение на последните 50 години смятаме, че докторът трябва да ни реши всички проблеми. Това отношение е много гадно'', посочи още той. По отношение на протестиращите майки на деца с увреждания Ненков заяви, че този сериозен проблем беше политизиран повече от нужното, което разби разумната идея за промяна. \"Това политизиране на всеки един проблем у нас е отвратително и много долно'', завърши Мирослав Ненков.", "date": "2018.07.18", "title": "Мирослав Ненков: Д-р Дечев е страхотен избор, дай боже да стане шеф на НЗОК"}
{"url": "https://www.faktor.bg/bg/articles/patriot-balgarskata-darzhava-nyama-da-prieme-dzhendari-mendari", "text": "С ратифицирането на Истанбулската конвенция (ИК) еднополовите двойки ще имат защита в съда, което означава, че те ще бъдат признати от българското законодателство. В това е категоричен депутатът от ''Обединени патриоти'' Александър Сиди. Конституционният съд ще реши на 27 юли дали текстовете в ИК са в разрез с Конституцията, а Александър Сиди изрази надежда, че няма да се стигне до гласуване в пленарната зала \"за\" или \"против\" ратифицирането на документа. \"Българската държава няма да приеме джендъри, мендъри... Всякакви безумия няма да бъдат приети. Това е перфектна конвенция да бъдат решени правата на жените. 99% от текстовете в ИК са добри и биха могли да заработят. Проблемът е в няколко текста, които налагат нова терминология в нашето законодателство\", обясни Сиди в \"България сутрин\"  на Bulgaria ON AIR.. Радослав Стоянов от Българския хелзинкски комитет (БХК) пък посочи, че в Конституционния съд са постъпили много становища от страни, които не са били поканени да дадат такива.  \"БХК не беше поканен да дава становище. Категорично поддържаме тезата, че   Истанбулската конвенция  непременно трябва да бъде ратифицирана и че няма проблем в нейния текст. Това е революционен международен договор. Никакъв трети пол няма в Kонвенцията, нито някой говори за трети пол\", настоя той пред Bulgaria ON AIR. Според Стоянов има организирана и платена от чужбина мащабна кампания срещу ратифицирането на Истанбулската конвенция. \"Джендър означава социалните проявления на пола. Нормите на Конвенцията трябва да защитават нехетеросексуалните и транссексуалните\", каза още представителят на БХК.", "date": "2018.07.18", "title": "\"Патриот\": Българската държава няма да приеме джендъри, мендъри"}
{"url": "https://www.faktor.bg/bg/articles/podkrepa-maya-manolova-iska-da-e-batmanat-na-darzhavata", "text": "Ваня Григорова от КТ „Подкрепа“ коментира в сутрешния блок на Нова телевизия защо вчера омбудсманът Мая Манолова бе отстранена от заседание на НСТС.  Синдикалистката беше изключително рязка, мимоходом заяви, че наистина вицепремиерът  Валери Симеонов се държи авторитарно на тристранката, но Манолова превръща всяко събрание в цирк. „Вместо да говорим за проблемите, ние само обсъждаме цирковете на Мая Манолова, а тя иска само да е батманът на държавата“, обясни синдикалистът. „Нямам намерение да се занимавам с тежък популизъм. Манолова прави точно това. В НСТС решения не се взимат. Ако тя иска да се бори с нещо, да се бори в Народното събрание“, заяви Ваня Григорова „Темата за миньорите е тема, по която КТ „Подкрепа“ работи от много години, дори и по време на Тройната коалиция. Ние работим и без Манолова и опреди да съществува институцията омбудсман“, добави още Григорова.", "date": "2018.07.18", "title": "„Подкрепа“:  Мая Манолова иска само да е батманът на държавата"}
{"url": "https://www.faktor.bg/bg/articles/maya-manolova-1-1", "text": "Не искам да коментирам политически лидери, но мястото на Корнелия Нинова е там, както  на всеки българин. Така омбудсманът Мая Манолова коментира в студиото на „Здравей, България“ на Нова телевизия посещението на  лидера на БСП в странджанските села, които са огнище на африканската чума и нейните опити да се прави на народен трибун от древноримски вид. Тя не отговори на директния въпрос дали с действията си не се прицелва в бъдеща политическа кариера и дали това не дразни опонентите й. Във връзка с думите на Ваня Григорова от КТ “Подкрепа“, която гостува в студиото преди нея и заяви,  че Манолова иска само да е батманът на държавата, омбудсманът каза: Превъзбудени дами не коментирам“. На въпрос дали може високият й рейтинг да е причина за това раздразнение, Манолова отговори обтекаемо: „Аз съм обществени защитник. Моята работа е да защитавам правата на българските граждани. И това го правя не от вчера, не от месец. Слизала съм в рудници под земята, когато е трябвало, стоя зад майките и ще стоя и в Странджа пак ще отида. Занимавам се с всеки случай. Ако това не харесва на някой орган, ако на синдикатите не им харесва, това си е техен проблем. Това обаче е моята работа. Няма да позволя на никой да ми пречи да си върша работата“. „Моите намерения вчера за НСТС бяха да си свърша работата. По никакъв начин не смятах, че това може да предизвика такава буря от емоции“, обясни тя фактът, че беше отстранена от тристранната комисия.   Тя напомни какви проблеми са имали миньорите от Бабино и напомни, че на 8 януари е внесла законопроект, който е искала днес да влезе и за обсъждане в социална комисия. „Аз не мога да си позволя някой да ме кани, за да си свърша работата“, заяви Манолова и поясни, че нейно законово задължение е да е там, където се обсъждат правата на българските граждани. „Следващият път Валери Симеонов да прочете хубаво законите. Не става въпрос, че са отстранили Мая Манолова, отстраниха гражданите. От какво се пазят? Какво крият?“, попита тя.", "date": "2018.07.18", "title": "Мая Манолова: Превъзбудени дами не коментирам"}
{"url": "https://www.faktor.bg/bg/articles/miroslav-naydenov-ek-tryabva-finansovo-da-podpomogne-zasegnatite-zhivotnovadi", "text": "Бившият земеделски министър Мирослав Найденов заяви пред бТВ, че са допуснати груби грешки. \"Тежък комуникационен и организационен проблем\" - така той формулира причините за напрежението около евтаназирането на близо 4000 глави добитък. \"Ако приемем, че става въпрос наистина за чума, тук се появява проблем с действията на Агенцията по храните, чиито ветеринари вече са се изнесли от населените места, което е изключително опасно\", каза той. Според него е трябвало първо да се започне с широка информационна кампания, а не да се пускат ветеринари, без да се обяснява на животновъдите какво се случва. Представители на Европейскта комисия е трябвало да бъдат поканени предварително, а не след съзадалата се криза, посъветва още той. По думите на Найденов директорът на БАБХ е трябвало веднага да се задейства според законодателството и да свика Съвет, който да се произнесе по този спорен въпрос. \"Решенията на директора на Агенцията по храните не могат да бъдат взимани еднолично\", отсече Найденов и допълни, че очаква оставката на д-р Дамян Илиев да бъде поискана. Това избиване на животните е крайна мярка, която се препоръчва поради икономически причини, а не от ветеринарно-медицински, смята той. Найденов е на мнение, че ЕК трябва не само да участва в този диалог, но и финансово да подпомогне засегнатите животновъди. Като ветеринарен специалист той беше категоричен, че най-голямата опасност е липсата на ветеринари на място от вчера. Според него в целта си Агенцията по храните бързо да се справи със ситуацията, са довели до това гражданско неподчинение, до укриването на животни, което усилва риска още повече. Най-адекватно действаха министър-председателят и министърът на земеделието, каза на финала Найденов.", "date": "2018.07.18", "title": "Мирослав Найденов: В ситуацията с чумата най-адекватно реагираха премиерът и земеделският министър"}
{"url": "https://www.faktor.bg/bg/articles/izslushvat-kandidata-za-upravitel-na-nzok", "text": "Здравната комисия в Народното събрание ще изслуша кандидата за управител на Националната здравноосигурителна каса д-р Дечо Дечев. Номинацията за поста беше направена от ГЕРБ и Обединени патриоти. До избор на нов управител се стигна след като НС освободи предсрочно проф. Камен Плочев. Кандидатът д-р Дечо Дечев заяви, че планира да премахне постоянните експертни съвети, заради които хиляди пациенти са принудени да пътуват до София за преглед, за да получат лекарства. Днес той ще запознае здравната комисия и с останалите си идеи. Дечев е бил заместник-управител на касата през 2001 година.", "date": "2018.07.18", "title": "Изслушват кандидата за управител на НЗОК д-р Дечо Дечев"}
{"url": "https://www.faktor.bg/bg/articles/dnes-shte-e-vetrovito-ochakvat-se-i-valezhi", "text": "Днес ще бъде ветровито. Ще духа умерен, временно и силен вятър от запад - северозапад. Ще има променлива облачност, по-значителна в сутрешните часове над Източна България, а след обяд над много места в страната ще се развива купеста и купесто-дъждовна и отново ще превали и прегърми. Максималните температури ще са предимно между 24° и 29°, за София – 24°, съобщи „Фокус”. Атмосферното налягане ще остане без съществена промяна - по-ниско от средното за месеца. Над Черноморието облачността ще е променлива и на места, главно в следобедните часове, ще превали. Ще духа умерен до силен вятър от запад-северозапад. Максималните температури ще са 27-30°. Температурата на морската вода е около 26°. Вълнението на морето ще бъде 1-2 бала. Над планините облачността ще е променлива, след обяд ще е по-често значителна и на много места ще превали, в отделни райони и ще прегърми. Ще духа силен, по високите и открити части и бурен вятър от запад-северозапад. Максималната температура на височина 1200 метра ще е около 18°, на 2000 метра – около 11°.", "date": "2018.07.18", "title": "Днес ще е ветровито, очакват се и валежи"}
{"url": "https://www.faktor.bg/bg/articles/novini/balgariya/poveche-ot-polovinata-amerikantsi-ne-odobryavat-politikata-na-donald-tramp-po-otnoshenie-na-rusiya", "text": "Повече от половината американци не одобряват политиката на Доналд Тръмп по отношение на Русия, предава Reuters. Повече от половината американци не одобряват политиката на президента на САЩ Доналд Тръмп към Русия. Това съобщи в сряда агенцията, позовавайки се на данни от проучване, проведено съвместно с изследователската служба \"Ипсос\" след първата истинска двустранна среща на руския президент Владимир Путин и Доналд Тръмп в Хелзинки. Според агенцията 55% от запитаните са отговорили отрицателно на въпроса дали одобряват политиката на Тръмп спрямо Русия и 37% са изразили подкрепата си за американския президент. Както отбелязва Ройтерс, сред онези, които са одобрили 71%, са републиканците , а 14% - демократи. Изказването на Тръмп на срещата в Хелзинки не е повлияло на общия му рейтинг на популярност, отбелязва агенцията. Според проучването 42% от анкетираните като цяло подкрепят работата на президента. Участниците в проучването също оценяват своето отношение към Русия. От тях 38% се съгласиха с твърдението, че Русия е враг на Съединените щати, още толкова от анкетираните я отбелязват като съперник, а само 8% наричат Русия приятел. Вчера Доналд Тръмп защити поведението си на срещата с руския президент Владимир Путин, съобщават световните агенции. Според него разговорите са минали „още по-добре” от тези с лидерите на страните от НАТО, които бяха белязани от обвиненията му към останалите държави от Алианса, че не дават достатъчно пари. Тръмп  обяви в „Туитър”, че е негова заслугата НАТО да е силна организация, като даже срещата на върха в Брюксел е била „страхотна”. Тръмп се оплака, че медиите постоянно повтарят, че се държи грубо с чуждестранните лидери, но \"никога не споменават парите!\".  В характерния си понякога твърде опростен стил той коментира, че \"НАТО преди беше слабо, но сега отново е силно (а това е лошо за Русия)\".", "date": "2018.07.18", "title": "Повече от половината американци не одобряват политиката на Доналд Тръмп по отношение на Русия"}
