{"url": "https://www.faktor.bg/bg/articles/plemennitsata-na-skripal-toy-ne-e-zhiv-kriyat-smartta-mu", "text": "Сергей Срипал е мъртъв, обяви племенницата на бившия руски агент, цитирана от ТАСС. Според Виктория Скрипал чичо ѝ е бил кремиран, а британските власти ще обявят, че това е станало по негово искане, за да се скрие информация. Британските медии съобщиха, че състоянието на Скрипал се е влошило, но не е критично. 67-годишният Скрипал и дъщеря му Юлия бяха отровени с новичок на пейка в град Солсбъри на 4 март 2018 г. Според лекари той никога няма да се възстанови напълно от отравянето.", "date": "2019.02.18", "title": "Племенницата на Скрипал: Той не е жив, крият смъртта му"}
{"url": "https://www.faktor.bg/bg/articles/abv-prodalzhava-da-ukrepva-vrazkite-si-s-edinna-rusiya", "text": "Георги Първанов, президент на Р България (2002-2012), се срещна с Андрей Аркадиевич Климов – зам.-секретар на Генералния съвет и ръководител на Международния отдел на партия „Единна Русия“. В своето приветствие президентът Първанов благодари за посещението на руския гост и направи преглед на взаимоотношенията и връзките между двете страни през последните 30 години.   Засегнати по време на срещата бяха големите енергийни проекти, които България и Русия договориха, но по обективни причини не бяха осъществени. Георги Първанов се изказа в подкрепа на осъществяването на връзката на „Турски поток“ със страните от Централна Европа, което би донесло определени финансови ползи на страната ни и би било в полза на нашата икономика и национална сигурност.  Андрей Аркадиевич Климов отбеляза контрапродуктивността на санкциите срещу Русия. На практика те са допринесли за развитие на Руската икономика в много отрасли. Според него, санкциите влияят повече на страните от ЕС, които са имали дълбоки и традиционни връзки с Русия.  Той коментира, че спускането отново на Желязната завеса не би могло да повлияе на руските интереси, тъй като страната продължава да поддържа дългогодишните си междудържавни партньорски отношения.  Президентът Георги Първанов призова да задълбочаване на взаимоотношенията между Русия и страните от региона на гъвкава и равноправна основа.  Между председателя на партия АБВ Румен Петков и Андрей Климов бе подписан Протокол за конструктивно сътрудничество, който отразява необходимостта от развитие на междупартийните ни отношения на АБВ и \"Единна Русия\" на базата на меморандум за разбирателство, който бе подписан в средата на през 2016 година, се казва в официално съобщение. \"Единна Русия\" на президента Владимир Путине е най-голямата политическа сила в страната, която на парламентарните избори през септември 2016 г. получи 338 от общо 450-те мандата в Държавната Дума. Протоколът е структуриран в няколко направления - поддържане на редовни контакти между представителите на двете партии, насърчаване развитието на сътрудничеството между младежките и женските организации на двете партии и организиране на съвместни дейности, оказване на съдействие за развитие на двустранните Българо - Руски взаимоотношения, вкл., търговско-икономическо, културно и междурегионално сътрудничество. \"В следващия европарламент ще настояваме за сваляне на санкциите срещу Русия, защото са непродуктивни и срещу развитието на европейската икономика. Изключително важно е да се оценява мястото и ролята на отношенията между Европа и Русия\", посочи Румен Петков. Андрей Аркадиевич Климов посочи, че партията му е отворена за сътрудничество с всички организации, които се стремят към мир. \"За нас е важно да имаме позитивни отношения с нашите партньори и да работим за равноправно сътрудничество\", каза още Климов. Междувременно и основателят и бивш лишдер на партията Георги Първанов - президент на Р България (2002-2012), се срещна с Климов. В своето приветствие Първанов благодари за посещението на руския гост и направи преглед на взаимоотношенията и връзките между двете страни през последните 30 години, съобщиха още от партията.", "date": "2019.02.18", "title": "АБВ на Първанов и \"Единна Русия\" на Путин подписаха протокол за конструктивно сътрудничество"}
{"url": "https://www.faktor.bg/bg/articles/karayancheva-shte-ima-nova-tsik-kolkoto-i-da-e-riskovano", "text": "Ще има нова Централна избирателна комисия. ПГ на ГЕРБ ще входира законопроект за изменение на Изборния кодекс, където преференциите се връщат в същия диапазон, в който бяха в предишния Изборен кодекс. В рамките на тази седмица ще се проведе и заседание на Правната комисия, която ще излезе с правила и начин за избиране на ЦИК. Това заяви в Петрич председателят на Народното събрание Цвета Караянчева. \"В рамките на днешния ден това, което премиерът заяви на пресконференция ще бъде изпълнено. Няма да чакаме президентско вето. Вече подписах мотивите, заедно с колеги от парламентарната група на ГЕРБ\", посочи Караянчева. По думите ѝ БСП търсят във всеки един момент скандали, за да могат да напускат Народното събрание и да извиват ръце. В 44-тото Народно събрание отличителна черта на БСП е отсъствието им от пленарна зала. Вече за трети път напускат. По време на представяне на \"Визия за България\" бяха в пленарната зала без да се регистрират.  Караянчева посочи, че разбира притесненията на колегите ѝ от ПГ на ГЕРБ, които не подкрепиха смяната на настоящата ЦИК, защото два месеца преди изборите е рисковано. Нямаме притеснения да правим избори и със стара и нова ЦИК. Настоящата ЦИК беше формирана през 2014 г. от нашите опоненти и ние на няколко поредни избора победихме. На президентските избори победи господин Радев, но ние нито за момент не сме казали, че тя е манипулирала изборите. Поздравихме го за победата и така се прави в цивилизованите страни. А когато на БСП им замирише на загуба, те търсят начин да я оправдаят, като казват, че изборите ще бъдат манипулирани, подчерта Караянчева.  Не е добре без голяма опозиция в парламента, но ние имаме опозиция и тя е ДПС и партия \"Воля\". Очаквам колегите да се върнат в пленарна зала, защото каквото има да кажат, трябва да го заявят от парламентарната трибуна. Трябва да убедят колегите си в това, което говорят. Иначе нямаме проблем с кворума. Мобилизирали сме ПГ на ГЕРБ, коалиционните партньори, така че да не се притесняват. И без тях парламентът ще работи, но не е добре една от опозиционните партии да отсъства, каза още Цвета Караянчева.  В Петрич Цвета Караянчева взе участие във възпоменателната церемония по повод 146-ата годишнина от обесването на Васил Левски и произнесе слово по повод годишнината.", "date": "2019.02.18", "title": "Караянчева: Ще има нова ЦИК, колкото и да е рисковано"}
{"url": "https://www.faktor.bg/bg/articles/bsp-s-nova-oporka-nyama-da-vlizame-v-koalitsiya-s-abv-ne-sa-dokazali-svoyata-prinadlezhnost-kam-lyavoto", "text": "„Коалиция БСП-АБВ няма да има. АБВ не са доказали своята принадлежност към лявото пространство. Те бяха влезли в коалиция с ГЕРБ. Не могат да претендират за каквото и да е“. Това разкри в студиото на БНТ депутатът от левицата Александър Симов. Той за пореден път изтъкна, че социалистите няма да влизат в Народното събрание, така както заявиха по-рано лидерът на БСП Корнелия Нинова и Валери Жаблянов.  Няма да влизаме в парламента. Тези театрални сценки, които гледахме днес не решават проблема. Преференциите са важна част от нашата битка, но държим отново да се възстанови дебата за машинното гласуване, заяви депутатът от БСП и добави: Настояваме да се възстанови правото на касационна жалба във Върховния съд. Преференцията работи, на хората им харесва, категорични са от БСП по думите на Симов. „Дебатът за преференцията се водеше между ГЕРБ и ДПС. Това е и новата коалиция. Решението бе осребряване на корпоративен вот. Този цирк сме го гледали“, каза Симов. „Въпросът за изборните правила е ключов. Хората искат да си запазят преференцията“, заяви още младата надежда на Корнелия Нинова. „Оттук нататък БСП не влиза и не участва в работата на НС. Търсим диалог от различни политически организации“, разкри още малко от ходовете на социалистите Александър Симов.", "date": "2019.02.18", "title": "БСП с нова опорка: Няма да влизаме в коалиция с АБВ, не са доказали своята принадлежност към лявото"}
{"url": "https://www.faktor.bg/bg/articles/sasht-shte-ratifitsira-protokola-za-prisaedinyavane-na-skopie-kam-nato-do-kraya-na-godinata", "text": "Независимо, че процесът за ратифициране на присъединителните протоколи за членство в НАТО в американския Сенат обичайно е дълъг и сложен, в случая с Македония, поради подкрепата от голям брой сенатори, този процес може да бъде завършен до края на годината, подчерта ръководителят на сенатската комисия за външни отношения Крис Соха по време на срещата си с председателя на македонския парламент Талат Джафери, предава агенция „Макфакс“. Както съобщи пресслужбата на парламента в Скопие, сенаторът Соха е изпратил поздравления за политическата смелост за отключване на процеса на евроатлантическа интеграция. Талат Джафери, от своя страна, е изразил надежда, че тясното сътрудничество между Скопие и Вашингтон ще продължи и в бъдеще.", "date": "2019.02.18", "title": "Американски сенатори ускоряват присъединяването на Македония в НАТО"}
{"url": "https://www.faktor.bg/bg/articles/novini/svyat/turskiyat-prezident-izrigna-sreshtu-nato-kakav-alians-e-tova", "text": "Турският президент Реджеп Ердоган за пореден път отправи яростна критика към САЩ заради продължаващата им подкрепа към свързаната с ПКК кюрдска милиция, предаде „Дейли Сабах“. „Що за северноатлантически алианс е това, що за сътрудничество е това? Вие (САЩ) давате на терористите 23 000 камиона оръжия и боеприпаси, но когато ние поискаме, дори не ни ги продавате“, заяви турският президент в град Бурдур по време на предизборен митинг. Турция остро критикува натовските си съюзници от САЩ заради оказваната подкрепа към кюрдските бойни формирования, действащи в Сирия. Тях Анкара разглежда като въоръжено крило на Кюрдската работническа партия, обявена за терористична организация в Турция, ЕС и САЩ. Американската армия си партнира с кюрдските и арабски милиции в борбата срещу „Ислямска държава“. Реджеп Ердоган разкритикува страните, които от „хиляди километри разстояние“ планират провеждането на операции в Сирия, докато Турция е под постоянна заплаха в 911-километровата си граница със Сирия. Ердоган добави още, че само тези, които са на страната на Турция, ще спечелят в региона. Той потвърди решимостта на Турция да се бори с тероризма в съседна Сирия. „Ние определено ще нанесем тежък удар на терористичната организация скоро“, каза Ердоган. Турската армия се готви за нова офанзива в Сирия.", "date": "2019.02.18", "title": "Турският президент изригна срещу НАТО: Какъв алианс е това?"}
{"url": "https://www.faktor.bg/bg/articles/federika-mogerini-ako-izpalni-reformite-makedoniya-shte-poluchi-data-za-pregovori-s-es-prez-yuni", "text": "Върховният представител на Европейския съюз за външните работи и политиката на сигурност Федерика Могерини заяви, че Македония ще получи дата за започване на преговори през юни т.г., ако изпълни нужните реформи, предава македонският портал „А1 Он“. „Това представлява позитивен ход (разрешаването на спора за името), който ще има влияние върху отварянето на преговорите, което предстои, но не е единственият елемент. Но нашите приятели от Северна Македония знаят това, че реформите са също толкова важни, колкото Преспанския договор. Но аз видях голяма решителност за реформите и когато се срещнах с премиера Заев, както и с министрите на външните работи и отбраната получих уверение, че ще задържат фокуса“, заяви Могерини, в отговор на въпрос на МИА. Тя добави, че „през юни, би било добре да се започнат преговори не само със Северна Македония, но и с Албания“. Ръководителят на европейската дипломация заяви, че срещата на външните министри на ЕС в понеделник е започнала с аплодисменти от всички присъстващи за Преспанския договор, което, по думите на Могерини, „е необичаен начин за започване на Съвета по външните работи“.", "date": "2019.02.18", "title": "Могерини: Ако изпълни реформите, Македония ще получи дата за преговори с ЕС през юни"}
{"url": "https://www.faktor.bg/bg/articles/bsp-se-izzhivyavat-kato-pobediteli", "text": "Ние няма да участваме в заседанията на Народното събрание до предприемането на конкретни действия за промяна в промяната на изборното законодателство. Това каза народният представител от ПГ на „БСП за България” Валери Жаблянов по време на пресконференция в Кюстендил, предаде репортер на Радио „Фокус” – Кюстендил.  Народният представител коментира действията на парламентарната група и протестът срещу начина по който са извършени промените в изборното законодателство. „Вече стана практика изборното законодателство да се променя от управляващото мнозинство непосредствено преди всеки избор, с ясното намерение промените да облагодетелстват по някакъв начин управляващото мнозинство”, заяви Валери Жаблянов. Той обърна внимание на това, че управляващото мнозинство е отказало да открие процедура по смяна на състава на Централната избирателна комисия (ЦИК). „Както виждате, развоят на политическата ситуация днес показва, че имаме пълни основания в нашите искания до толкова, доколкото днес беше променена, за кой ли път и по един съвсем познат начин, позицията на основната управляваща партия, която се измени на 180 градуса”, посочи Валери Жаблянов. По думите му това не е един добър атестат за една политическа партия, която в рамките на четири дни е в състояние да си промени диаметрално позицията по въпроси, свързани с правата на гражданите и състоянието на законността и конституционният ред в държавата.  „Ние няма да участваме в заседанията на Народното събрание докато не бъдат предприети конкретни действия от страна на ГЕРБ за промяна в промяната на изборното законодателство”, каза Валери Жаблянов. По думите му очакванията са ГЕРБ да внесат предложения за изменения в сегашния Изборен кодекс в текстовете, променени преди четири дни. Това означава да бъде открита процедура за избор на нов състав на ЦИК, да оттеглят измененията относно преференциите, възможността за обжалване на резултатите в съда, както и начинът за взимане на решения в секционните избирателни комисии и в районните избирателни комисии.", "date": "2019.02.18", "title": "БСП се изживяват като победители, натискат за реални промени в Изборния кодекс"}
{"url": "https://www.faktor.bg/bg/articles/simeonov-se-yadosa-na-borisov", "text": "Лидерът на НФСБ Валери Симеонов не скри, че не одобрява отстъплението на ГЕРБ от гласуваните вече промени в Изборния кодекс. Той отхвърли обвинението, че неговата партия е натискала за промените в Изборния кодекс. \"Няма да коментирам всички глупости, които говори Борисов\", изригна Симеонов пред Канал 3. Той опонира, че поправките за вдигането на прага на преференциите си имат вносител и това е ДПС. \"Явно за Борисов основният девиз е \"Рейтингът над всичко\", а не \"България над всичко\", не се сдържа лидерът на НФСБ. По-рано Бойко Борисов обяви, че НФСБ са настояли за промените в Изборния кодекс, а от ДПС само подкрепили предложението. Според източници от мнозинството от партията на Симеонов са настоявали пред Цветан Цветанов за вдигането на прага. Те бяха единствените от Обединените патриоти, които гласуваха заедно с ГЕРБ и ДПС  \"за\" вдигането на прага до степен, че преференциите стават неприложими. От ВМРО бяха против в пленарната зала по време на среднощните дебати миналия четвъртък, а на финала поискаха и президентско вето наред с БСП. Другият партньор от ОП - \"Атака\", пък отсъстваха от залата за гласуването на текстовете.", "date": "2019.02.18", "title": "Симеонов се ядоса на Борисов заради отстъплението на ГЕРБ от промените в Изборния кодекс"}
{"url": "https://www.faktor.bg/bg/articles/us-sanktsii-udariha-ruskite-patnicheski-samoleti", "text": "Производството на пътническия самолет MC-21, с който Русия се надява да възроди гражданската авиационна индустрия, е забавено с една година заради санкциите на САЩ. Това съобщи ръководителят на конгломерата Ростех Сергей Чемезов, цитиран от АФП. \"Поради факта, че американците спряха да доставят материали, ние преминаваме към наши\", каза Чемезов пред руски новинарски агенции в Абу Даби. Датата за началото на масовото производство леко е променена, сега се очаква в края на 2020 г., добави той. Русия разкри прототипа на MC-21 през 2016 г. По план трябваше да влезе в експлоатация в края на 2018 г. Самолетът, произведен от \"Иркут\", трябва да се конкурира с гигантите Airbus и Boeing. MC-21 може да превозва 211 пътници и е проектиран за масовия пазар. Може да лети до 6000 километра. Производителят обещава на пътниците \"ново ниво на комфорт\" благодарение на по-големия фюзелаж и по-големи прозорци. От \"Иркут\" отбелязват, че са подписали договори с редица самолетни компании, включително Aeroflot, UTairи и Kyrgyzstan Air Company, предаде News.bg.", "date": "2019.02.18", "title": "US-санкции удариха руските пътнически самолети"}
{"url": "https://www.faktor.bg/bg/articles/speshna-sreshta-mezhdu-negentsova-i-kirilov", "text": "Председателят на Висшия адвокатски съвет Ралица Негенцова се е срещнала спешно днес с шефа на правната комисия Данаил Кирилов заради Закона за мерките срещу изпирането на пари, съобщиха от съвета. Законът предизвика страхотно брожение сред адвокатите, които в четвъртък ще протестират пред Народното събрание.  На срещата между Негенцова и Кирилов е било решено да се организира разговор между правната комисия, Комисията по обществен ред и сигурност и Висшия адвокатски съвет. Ръководството на съвета било готово с текст, който да изключи адвокатите от кръга на хората, които трябва да подават информация в ДАНС за финансови операции, които им са се сторили съмнителни.", "date": "2019.02.18", "title": "Ралица Негенцова и Данаил Кирилов се срещнаха за мерките срещу пране на пари"}
{"url": "https://www.faktor.bg/bg/articles/grigor-dimitrov-otide-na-31-va-pozitsiya-v-klasatsiyata-na-atp", "text": "Григор Димитров отстъпи със седем позиции в световната ранглиста и през новата седмица българинът заема 31-ва позиция в класацията на АТП. Падането му се дължи на отказа на Дититров от участие в турнира по тенис в Ротердам заради контузия в рамото. Очаква се той да се върне на корта в края на месеца, което означава, че ще пропусне участие и в надпреварата в Акапулко. В „Топ 10“ има две промени. Кей Нишикори измести Роджър Федерер от шестото място в световната ранглиста. Швейцарецът вече е седми в класацията. Начело остава Новак Джокович, следван от Рафаел Надал и Александър Зверев.", "date": "2019.02.18", "title": "Григор Димитров отиде на  31-ва позиция в класацията на АТП"}
{"url": "https://www.faktor.bg/bg/articles/sport/balgariya/lyubo-penev-oshte-ima-meratsi-za-prezidentskiya-post-v-bfs", "text": "Треньорът на ЦСКА Любослав Пенев продължава да гледа към президентския пост в БФС. Той направи поредното си остро изказване срещу Борислав Михайлов и футболния съюз, пише \"Дневник\". По думите му с управлението си \"в последните 15 години\" те не са допринесли с нищо за развитието на отборите и школите в България. \"Да не говорим за корупция и уредени мачове\", каза Пенев. Той оспори и твърдението, че страната има лоби пред УЕФА. \"Това нещо няма да свърши добре, запомнете. Михайлов каза: \"Ама, той футболът в България е на добро ниво.\" Той не гледа мачове, даже и по телевизията. Даже и репортаж по телевизията. Неговата идея е да пътува по чужбина, напред-назад, евентуално да отиде на някой мач и това е. Както и тия около него. Пътуваме по чужбина, търсим ресторанти, приоритетно с дансинг, и това е. Какво лоби в УЕФА? Това е лъжа и измама\", каза Пенев на пресконференция, на която говори критично за съдийството. \"Ние сами трябва да изчистим тази тиня. Футболният съюз? Да, една ябълка, чудесно звучи отвън. Прекрасна, но тя е изгнила. Изгнила от какво? От алкохол, от екстри, но не и от футбол. И наистина това ще приключи зле рано или късно. Ние се подиграваме с целия български народ, с всички, които обичат футбола - няма значение от кой отбор са\", продължи той. На въпрос кой може да изчисти българския футбол Пенев отговори: \"Например аз мога да изчистя тинята, като стана президент на футболния съюз. Някой ден ще се случи.\" След това уточни: \"Казвам хипотетично, предложение. Може след месец, два, три, година, две. Не съм се отказал. Не виждам нищо лошо в това.\" Пенев беше кандидат за президент при изборите в БФС преди година, Тогава Михайлов спечели убедително и вече кара четвъртия си мандат. Наскоро президентът на футболния съюз заяви, че БФС е най-добрата спортна организация в България. Михайлов каза, че той и БФС винаги ще са необходимият грешник. \"Това (съдийството) е основен проблем за много отбор, не е само ЦСКА. Но понеже ЦСКА е основен конкурент, не му се позволява да играе. Това е проблем, за който не чета никъде. Малко са тези, които ги устройва. Не можем да продължаваме по този начин\", добави Пенев.", "date": "2019.02.18", "title": "Любо Пенев още има мераци за президентския пост в БФС"}
{"url": "https://www.faktor.bg/bg/articles/drevni-zagadki-matematitsi-izchislyavali-kak-kitayskiyat-imperator-da-spi-sas-121-te-si-zheni", "text": "Математиката е своебразна опора на древните цивилизации – от измерването на времето до навигацията за моряците. Но след краха на Древен Египет, Месопотамия и Елада тази наука достига нови висини на Изток. В Древен Китай математиката била ключов инструмент за проектирането и издигането на Великата китайска стена с дължина почти 9000 км, чиято цел била да защити империята от враговете й. Но и животът в императорския дворец бил подчинен на числа и цифри. Плановете и решенията на императора са изграждали и приемали с оглед на календара и движението на планетите. Математическите модели и идеи влияели и на това как да бъдат планирани дните и нощите на императора. Например съветниците на императора измислили как да бъде „гарантирано“ императорът да не остави без внимание нито една от жените в харема си за определен период. Графикът на нощния „дневен ред“ на императора се основавал на формулите на геометричната прогресия. Според легендата за 15 нощи императорът трябвало да се посвети на 121-те жени от харема си, които включвали: императрицата, три по-възрастни жени, девет други съпруги, 27 наложници и 81 робини, предава \"Би Би Си\". Всяка следваща група е три пъти по-многобройна от предишната. Първата нощ била с императрицата. Следващата императорът посвещавал на трите си по-възрастни съпруги. Третата – на останалите си девет жени. Следващите три нощи императорът прекарвал с 27-те си наложници – всяка нощ при него пристигали по девет от тях. Останалите нощи императорът прекарвал с робините – всяка нощ при него идвали девет робини. Такъв „график” трябвало да гарантира, че императорът спи с жените от „най-висш ранг” на своя харем при пълнолуние, когато женската сила „ин” достигне своя връх и може да съответства на „ян” - мъжка сила. Съветниците, които съставяли този график, преди всичко се грижели за появата на достойни, или по-скоро на най-добрите възможни наследници на императора. Но не само животът на императорския двор се определя от математически идеи и формули. С поглед върху математиката се водели всички държавни дела. Древен Китай е разрастваща се империя, която заема огромна територия, със строг правен кодекс, развита данъчна система, подобрени системи за измерване и парична система. Китай използва десетичната система 1000 години, преди да започне да се използва на Запад. В магическата сила на числата вярват в Китай и до днес. Например нечетните числа се смятат за мъжки, а четните – за женски. Числото 4 в Поднебесната империя гледат да избягват по всякакъв начин, докато 8 е щастливото число.", "date": "2019.02.18", "title": "Древни математици изчислявали кога и с коя от всичките 121 жени да спи китайският император"}
{"url": "https://www.faktor.bg/bg/articles/kultura/art-faktor/akademiyata-se-otkaza-ot-obidnata-ideya-da-vrachva-oskari-po-vreme-na-reklamite", "text": "Организаторите на церемонията по връчване на филмовите награди Оскар се отказаха от намерението си да връчат четири от тези награди по време на рекламни паузи на излъчваната на живо по телевизия Ей Би Си церемония на 24 февруари след остро критичната реакция на холивудски режисьори и актьори, предаде Ройтерс.   Американската академия на филмовите изкуства и науки съобщи в изявление, че е обърнала внимание на реакциите и увери, че всичките наградите Оскар във всичките 24 категории \"ще бъдат представени без съкращения, в традиционния формат\", тоест на живо. По-рано тази седмица академията обяви, че наградите Оскар за операторско майсторство, монтаж, късометражен филм и грим ще бъдат връчени по време на рекламни паузи на прякото телевизионно излъчване. Организацията каза, че съкратени версии на речите на победителите ще бъдат излъчени по-късно в рамките на церемонията.   Този план бе част от усилие да се съкрати времетраенето на Оскаровата церемония и повишаване на зрителския рейтинг, след като церемонията през 2018 г. бе гледана от рекордно нисък брой зрители. Десетки холивудски знаменитости, сред които режисьорите Мартин Скорсезе, Куентин Тарантино, Гийермо дел Торо, Алфонсо Куарон и Спайк Ли и актьорите Робърт де Ниро, Джордж Клуни и Брад Пит реагираха възмутено на това решение.   В отворено писмо над 50 от тях обвиниха академията, че \"понижава статута на тези изключително важни умения\" и оскърбява работещите в тези области на киноизкуството професионалисти.", "date": "2019.02.18", "title": "Академията се отказа от обидната идея да връчва Оскари по време на рекламите"}
{"url": "https://www.faktor.bg/bg/articles/ruskata-gazprombank-zamrazyava-smetkite-na-venetsuelskata-petrolna-kopaniya-pdvsa", "text": "Руският кредитор \"Газпромбанк\" реши да замрази сметките на венецуелската държавна петролна компания Petroleos de Venezuela SA и да прекрати сделките с PdVSA, за да намали риска от попадане на банката под наложените от САЩ санкции, съобщи през уикенда пред Ройтерс източник от \"Газпромбанк\". Въпреки че редица чуждестранни фирми намаляват експозицията си по отношение на PdVSA след въведените от САЩ санкции спрямо венецуелската петролна компания, фактът, че кредитор, който е тясно свързан с руската държава, последва този ход е доста значителен, тъй като Кремъл е сред най-твърдите привърженици на президента на Венецуела Николас Мадуро. \"Сметките на PdVSA в момента са замразени. Както разбирате, не могат да се извършват финансови операции\", посочи източникът на Ройтерс. На този етап обаче няма официални коментари от страна на \"Газпромбанк\". Междувременно Petroleos de Venezuela SA отбеляза посредством Туитър, че това представлява \"фалшива новина\", но отказа да коментари информацията пред Ройтерс. По-рано този месец Ройтерс цитира източници и вътрешни документи, според които компанията PdVSA е казала на клиентите на свои съвместни предприятия да депозират приходите от продажбите на петрол в техни сметки в \"Газпромбанк\" в опит да се заобиколят новите санкции в САЩ спрямо венецуелската петролна компания. Вашингтон заяви, че наложените на 28-и януари санкции са насочени към блокиране на достъпа на Николас Мадуро до приходите на страната от петролен износ, след като лидерът на опозицията Хуан Гуайдо се обяви за временен президент и получи широка подкрепа от Запада. \"Газпромбанк\" е третият най-голям кредитор на Русия по отношение на активите и включва сред акционерите си руската държавна газова компания \"Газпром\". Банката поддържа сметки на PdVSA в продължение на няколко години. През 2013-а година PdVSA заяви, че е сключила сделка с \"Газпромбанк\" за финансиране в размер на 1 млрд. долара на джоинвенчъра Petrozamora. Източникът на Ройтерс посочи, че сметките на Petrozamora са замразени. Руските власти заявиха многократно, че подкрепят Николас Мадуро и осъдиха действията на опозицията, определяйки ги като инспирирани от САЩ с цел узурпиране на властта в Каракас. Руските фирми обаче се озоваваха в затруднено положение, тъй като попаднаха между линията на Кремъл в подкрепа на Мадуро и страха, че по този начин те могат да бъдат изложени на вторични санкции от страна на САЩ, които биха могли да навредят на бизнеса им. Ако информацията на Ройтерс се потвърди, това ще се окаже нов, при това доста сериозен удар спрямо държавната петролна компания на Венецуела, след като през миналата седмица стана ясно, че базираната в Швейцария компания \"Трафигура\" (Trafigura Group Pte. Ltd.) също обяви, че слага край на взаимоотношенията си с PdVSA.", "date": "2019.02.18", "title": "Руската \"Газпромбанк\" замразява сметките на венецуелската петролна копания PdVSA"}
{"url": "https://www.faktor.bg/bg/articles/mareshki-obiden-na-georgi-markov-iska-izvinenie", "text": "На днешния брифинг на ГЕРБ депутатът Георги Марков си позволи да тиражира лъжа - че ГЕРБ е единствената политическа сила в България, която се е вслушала в гласа на 2,5 милиона български избиратели и е гласувала за мажоритарна избирателна система, а всички останали били против. Настояваме да се извини на \"Воля\" или ще го обявим за поредния разпространител на фалшиви новини, заявява лидерът на \"Воля\" и зам.-председател на Народното събрание Веселин Марешки, цитиран от пресцентъра на партията. \"Досега уважавахме колегата Марков и неговите тези. Но в този случай той се изложи, като си позволи да изрече лъжа. Настояваме да се извини публично\", посочва Марешки.  Той отбелязва, че от \"Воля\" винаги са отстоявали идеята за мажоритарност. \"В началото на мандата - през юни 2017 г., \"Воля\" категорично подкрепи референдума и, за разлика от БСП, ОП и ДПС, ние гласувахме \"за\" мажоритарните избори\", посочва Веселин Марешки. По думите му \"фалшивите новини съпътстват \"Воля\" още от създаването й, защото статуквото няма интерес неопетнени родолюбци да влизат в политиката\". Затова от партията заявяват, че ще реагират остро на всеки опит за подмяна на фактите и истината.", "date": "2019.02.18", "title": "Марешки обиден на Георги Марков, иска извинение"}
{"url": "https://www.faktor.bg/bg/articles/gerb-i-bsp-s-poveche-evrodeputatite-ot-konservatorite-v-sledvashtiya-evroparlamant", "text": "ГЕРБ ще спечели европейските избори в България, като ще има подкрепа от 33,2 на сто. Втора сила от България в ЕП ще бъде БСП с 30,9 на сто. На трето място е ДПС с 10,6 процента. Това сочи проучване на Европарламента с дата 23 януари. То бе огласено днес, заедно с първата от серията прогнози за предстоящия в края на май вот. Следват „Обединени патриоти“ (6%), Коалиция „Демократична България“ (5,6%) и Воля (3,9%). Партиите от графата „други“ събират 9,8 процента. Проучването за България е изготвено на 10 януари и базирано на осреднени данни от българските проучвания. У нас не важат прагове за влизане в Европарламента. Картината в Европа  Представените днес прогнози показват също, че сборът от броя на евродепутатите на Европейската народна партия (ЕНП) и на Партията на европейските социалисти (ПЕС) засега се очертава под половината от общия брой на мандатите в следващия Европарламент (виж графиката). Засега се вижда, че ЕНП губи три на сто подкрепа, а ПЕС – 6 процента. Социалистите губят шест процента, Европейските консерватори и реформатори (ЕКР) биха получили с 2,5 на сто по-малко гласове, а Зелените - с 0,5 на сто по-малко, ако изборите бяха днес. Европейската обединена левица би запазила досегашните си резултати, либералите (АЛДЕ) биха отчели ръст от 1,5 на сто. Групата \"Европа на свободата и пряката демокрация\" би нараснала с половин процент, а групата \"Европа на народите и свободата\" - с 3,5 на сто. Поради предстоящото излизане на Великобритания от ЕС броят на евродепутатите ще бъде намален от 751 на 705.  Очаква се ЕНП да има 183-ма евродепутати (217 досега), ПЕС - 135 (180), а АЛДЕ - 75 (68), Първите три сили в ЕП ще запазят местата си по брой на представителите. Прогнозите дават на „Европа на народите и свободата“ 59 места (37 досега), на ЕКР - 51 (75), на Европейска обединена левица - 46 (52), ва „Зелените“ - 45 (52), на „Европа на свободата и пряката демокрация“ - 43 (41). Независими се очаква да бъдат 10 евродепутати (при 22-ма днес). В групата „други“ се предвиждат 58 евродепутати. Сред тях са представителитена партията „Републиката в движение!“ на френския президент Еманюел Макрон. Данните ще бъдат опреснявани всяка седмица до изборите, които ще се проведат от 23 до 26 май.", "date": "2019.02.18", "title": "ГЕРБ  и  БСП с повече депутати в ЕП, партията на Бареков и Джамбазки - без българско представителство"}
{"url": "https://www.faktor.bg/bg/articles/toma-bikov-bsp-se-darzhi-kato-rannoto-sds-ninova-parazitira-nad-izborniya-kodeks", "text": "\"Няма нищо лошо да има страх от общественото мнение, защото то определя посоката на страната. Ние приехме различни предложение в парламента, включително и на БСП. Въпреки фетиша към преференциите, дори и те нямаше да променят фундаментално изборния процес. Ако сме били в коалиция с ДПС, както социалитите твърдят, то означа явно, че днес сме я развалили\". Това заяви пред Нова ТВ депутатът от ГЕРБ Тома Биков по повод решенията за Изборния кодекс. \"Без БСП можем да живеем. В последните години депутатите ѝ ту влизат, ту излизат от парламента. Партията е заприличала на едно радикално нищо. БСП се държи като ранното СДС, което излизаше от пленарната зала. От това не печели никой освен този, който иска да има хаос, а това са хора на контрабандата\", каза още Биков  \"Позицията на БСП не ни е толкова важна. Нинова се опитва да паразитира върху темата с изборния кодекс. В „столетницата“ не се знае какво ще стане, ако загуби изборите. За членовете на БСП всяка дума на Нинова е закон. ГЕРБ подкрепя правителството на Бойко Борисов. В парламента има технологичен процес, който остава скрит за хората. При закони като този като с изборния кодекс, искаме да се съобразим с максимално много хора. ДПС са в правото си да се възползват и да изглеждат три пъти по-силни. Отношенията между ГЕРБ и ДПС са като между управляващи и опозиция. Преференциите бяха най-слабо поддържаното предложение на ДПС. Ние им отхвърлихме предложението да се води кампания на различен от българския език\", обясни депутатът.", "date": "2019.02.18", "title": "Тома Биков: БСП е заприличала на радикално \"нищо\""}
{"url": "https://www.faktor.bg/bg/articles/london-se-opana-na-vashington-otkazva-da-varne-dzhihadisti-v-siriya", "text": "Британското правителство в понеделник отхвърли искането на американския президент Доналд Тръмп да си прибере заловените джихадисти, които лежат в сирийските затвори, и да ги съди у дома, предават AFP и Агенция \"Фокус\".  В неделя държавният глава на САЩ написа в Туитър, че Вашингтон „иска от Великобритания, Франция, Германия и другите европейски партньори да си приберат 800 бойци от „Ислямска държава“, които са заловени в Сирия, и да ги изправят пред съда“.  Говорител на британския премиер Тереза Мей обаче заяви, че джихадистите трябва да бъдат изправени пред съда в страните, където са извършили престъпления.  „Чуждестранните бойци трябва да бъдат изправени пред правосъдието в съответствие с надлежния правен процес в най-подходящата юрисдикция“, подчертаха от \"Даунинг стрийт\" 10. „Ако е възможно, това трябва да бъде в региона, където са извършени престъпленията“.  Говорителят добави, че Лондон продължава „да работи тясно с международните ни партньори по този въпрос“.  От няколко седмици, припомня Франс прес, съюзниците на САЩ разсъждават какво да правят със своите бойци, заловени в разкъсваната от война страна от кюрдско-арабските „Сирийски демократични сили“.  Неотложността на въпроса бе повдигната във Великобритания, след като миналата седмица в сирийски лагер за бежанци се появи момиче от училище в Лондон, което се присъедини към „Ислямска държава“ през 2015 г.  Шамима Бегум заяви пред британски медии, че иска да се върне в Лондон, за да отгледа бебе, което е родила този уикенд.  Служители на британската сигурност заявиха, че не могат да блокират завръщането на Бегум, тъй като тя никога не е била осъждана за престъпления. Но те не изключиха възможността да я обвинят при пристигането ѝ на Острова.", "date": "2019.02.18", "title": "Лондон се опъна на Вашингтон: Отказва да си прибере джихадистите от Сирия"}
{"url": "https://www.faktor.bg/bg/articles/dzhambazki-i-kontrera-sas-signal-do-prokuraturata-sreshtu-romskiya-klan-galyovtsite", "text": "Днес, 18 февруари, евродепутатът и заместник-председател на ВМРО Ангел Джамбазки и общинският съветник и председател на „Патриоти за София“ в СОС Карлос Контрера подадоха сигнал до главния прокурор Сотир Цацаров, министъра на вътрешните работи Младен Маринов и председателя на КПКОНПИ Пламен Димитров с искане за образуване на проверка срещу циганския клан „Гольовците“. Тази фамилия е в основата на побоя от неделния ден в Кюстендил, при който има един убит български гражданин, а много са ранени, съобщиха от пресцентъра на движението.  В сигнала се казва, че незабавно трябва да се вземе отношение към всички членове и родственици на фамилията, известна в Кюстендил като „Гольовците“. Описано е богатото криминално минало на членовете на тази клана, като склоняване към проституция и сводничество, лихварство, съхранение и разпространение на наркотици, нанасяне на телесни повреди, убийство, държане и търговия с акцизни стоки без бандерол, притежание и използване на огнестрелно оръжие в нарушение на закона и т.н.  Джамбазки и Контрера обръщат внимание, че очевидно става дума за структура, организирана, йерархична, която от десетилетия се занимава с противообществена дейност, в това число и извършване на тежки престъпления. Затова призовават правоохранителните органи да се ангажират и да бъдат взети незабавни мерки за противодействие срещу тях. ДО ГЛАВНИЯ ПРОКУРОР Г-Н СОТИР ЦАЦАРОВ ДО МИНИСТЪРА НА ВЪТРЕШНИТЕ РАБОТИ Г-Н МЛАДЕН МАРИНОВ ДО ПРЕДСЕДАТЕЛЯ НА КПКОНПИ Г-Н ПЛАМЕН ГЕОРГИЕВ ДИМИТРОВ СИГНАЛ от Ангел Джамбазки, член на Европейския парламент и Карлос Контрера, заместник-председател на ПК „Обществен ред и сигурност“ при Столичен общински съвет  Относно: образуване на проверка срещу лица, живущи в кв. „Изток“, гр. Кюстендил  Уважаеми г-н главен прокурор, Уважаеми г-н министър, Уважаеми г-н председател, Във връзка с извършено тежко престъпление на 17.02.2019 г. около 7.00 ч. в гр. Кюстендил от група лица, които с дързост, цинизъм, след употреба на алкохол са нанесли телесни повреди и са извършили убийство, считаме че правоохранителните органи следва да се ангажират и да бъде взето незабавно отношение към всички членове и родственици на фамилията, известна в Кюстендил като „Гольовците“.  В цитираното престъпление е участвало поне едно лице, принадлежащо към въпросната циганска фамилия – Славчо Игов (известен като Ице или Ице Гольовеца). Същият понастоящем е хоспитализиран в „Пирогов“ с опасност за живота. Тъй като не е ясно на този етап, поне за нас, дали други лица в родствени връзки с фамилията „Гольовци“ са участвали в побоя, считаме, че най-вероятно такива е имало, включително и че част от тях са вече задържани, както беше обявено.  Въпросният цигански клан или фамилия от десетилетия е известен с незаконната дейност на своите членове. Лицата Сашо Игов, Стоян Игов и Славчо Игов са с богати криминални досиета – множество регистрации, производства по реда на НК и присъди. Спряга се и името на сестра им – Анка.  Същите лица са уличавани или е налице информация (оперативна) за съпричастност към склоняване към проституция и сводничество, лихварство, съхранение и разпространение на наркотици, нанасяне на телесни повреди, убийство, държане и търговия с акцизни стоки без бандерол, притежание и използване на огнестрелно оръжие в нарушение на закона и т.н. За същите лица е известно, че са били съдени и осъждани в България и чужбина. Лицето Славчо Игов е съдено във Франция, Тулуза, за сводничество и склоняване към проституция, вероятно и за принуда. В България има и други присъди. Неговите братя Сашо и Стоян също са осъждани за престъпления от общ характер.  Името на циганския клан беше замесено и покрай т.нар. „Черешово дело“, когато няколко члена на клана, родственици, бяха осъдени на наказания ефективно лишаване от свобода за убийството на Пламен Момчилов в землището на с. Шишковци. Родът „Гольовци“ и неговите членове развиват богата и всеобхватна криминална дейност, за която свидетелстват и ефективни осъдителни присъди на негови представители, включително и на тарторите Игови (Славчо, Стоян и Сашо).  В тази връзка отбелязваме, че тези и други лица демонстрират висок стандарт на живот, наличие на значително движимо и недвижимо имущество без да има обяснение какъв е произходът на средствата. Отделно от това през няколко магазина в кв. „Изток“ същите лица развиват и търговска дейност – продажба на стоки на дребно, като за същите обекти има основателни съмнения, че се ползват за дистрибуция на стоки без платен акциз, за лихварство и като депа за съхранение и разпространение на наркотици.  В годините е имало няколко специализирани операции срещу тази фамилия и нейните представители, при които са установени редица незаконни дейности и съпричастност на членове на циганската фамилия към тежки престъпления. Така например при една от операциите са установени факти и доказателства за лихварска дейност – записи на заповед, дебитни карти на трети лица с ПИН кодове към картите и т.н. Налице е изобилна оперативна информация за престъпна дейност на лицата Стоян, Сашо и Славчо Игови, както и на техни родственици и приближени, живущи в кв. „Изток“.  Обществена тайна е, че в това гето се извършват редица незаконни действия в условията на продължавано престъпление. Налице е обективна невъзможност на Областна дирекция на МВР - Кюстендил да овладее криминогенната обстановка в квартала поради липса на ресурс, а и поради наличието на значителни финансови средства с необясним произход и концентрацията на влияние на цитирания род Игови над голяма част от компактното циганско население.  В тази ситуация единственият изход да бъдат наложени законът и редът е намеса на централната власт с целия ресурс на репресивната машина на правоохранителните органи.  С оглед на това считаме, че е редно да бъде проведена широкомащабна специализирана полицейска операция на МВР, насочена срещу лихварството, държане и продажба на акцизни стоки без бандероли, съхранението и разпространението на дрога на територията на кв. „Изток“, гр. Кюстендил. Отделно от това следва да се предприеме, според нас, пълна проверка от страна на Икономическа полиция относно дейността на търговските обекти на територията на квартала поради изобилни съмнения за укриване на обороти, съответно неплащане на данъци и търговия с акцизни стоки, за които акцизът не е платен.  Също така логично следва да се постави, изследва и разследва въпросът за недвижимото и движимо имущество на лицата Сашо Игов, Стоян Игов и Славчо Игов и сестра им Анка по отношение на произхода на средствата, с които са придобити. Въпреки че лицата нямат известни легални източници на доходи, те демонстрират висок стандарт на живот, който очевидно не съответства на доходите, с които легално разполагат.  Това води до поставянето на въпроса дали наличието на недвижимо имущество у тях и свързани с тях физически и юридически лица не се дължи на развиване и реализиране на доходи от нерегламентирани дейности.  Предлагаме, вземайки предвид горното основателно и обосновано предположение, лицата Стоян, Сашо и Славчо Игови да бъдат проверени по реда на ЗПКОНПИ за съответствие на доходите с притежаваното имущество. Очевидна е диспропорцията между демонстрирания начин на живот и притежаването на недвижими имоти, движими вещи (МПС, накити и украшения и други) и социалния статус на визираните лица.  Логично е да бъдат проверени и лицата от близкия им роднински и приятелски кръг на същото основание, тъй като съществува възможност и те да са се обогатили от незаконната дейност на тримата братя.  Поставяме и въпроса за пълна проверка на живущите в квартала по станалата актуална напоследък тема за ползване на неистински ТЕЛК решения за получаване на пенсии за инвалидност и други помощи. След поредицата успешни разследвания на Специализираната прокуратура в Северна България стана ясно, че е масова практика да се злоупотребява с издаването на ТЕЛК решения. Както заяви заместник-главният прокурор Гешев, „милиарди изтичат в пясъка“.  Предвид това смятаме за целесъобразно да бъде извършена пълна проверка що се отнася до живущите в кв. „Изток“, гр. Кюстендил по отношение на този аспект, като се установи колко лица на територията на квартала са с ТЕЛК решения, истински ли са те и има ли данни за съставяне и ползване на документ с невярно съдържание, който удостоверява определено увреждане и неговата степен.  Паралелно с това Ви обръщаме внимание, че въпросният клан/фамилия „Гольовци“ има своите разклонения и на територията на Столична община в кв. „Орландовци“ и следва и този контингент да бъде проверяван и профилактиран на същите основания, посочени в настоящия сигнал.  В заключение Ви обръщаме внимание, че очевидно става дума за структура, организирана, йерархична, която от десетилетия се занимава с противообществена дейност, в т.ч. и извършване на тежки престъпления. Нейните членове са организирани по родов принцип, като не изключваме и наличие на финансово-икономически зависимости.  Смятаме, че става дума за организирана престъпна група, чийто членове са извършвали и извършват тежки престъпления. 18.02.2019 г. гр. София", "date": "2019.02.18", "title": "Джамбазки и Контрера  \"атакуват\" в КОНПИ и прокуратурата ромския клан \"Гальовците\""}
{"url": "https://www.faktor.bg/bg/articles/mogerini-es-nyama-da-goni-poslanitsite-na-venetsuela", "text": "ЕС няма да гони посланиците на Венецуела, заяви днес върховният представител на съюза по външната политика и сигурността Федерика Могерини на пресконференция, предаде БТА. По-рано днес председателят на групата на Европейската народна партия (ЕНП) в Европейския парламент Манфред Вебер призова ЕС и държавите от Общността да прогонят представителите на \"режима на (президента Николас) Мадуро\". Причина за настояването му стана връщането от венецуелската граница на евродепутати от ЕНП, пристигнали в Каракас. Могерини уточни, че представителството на Европейската комисия във Венецуела е било предупредено, че евродепутатите няма да бъдат допуснати в страната. Тя съобщи, че представители на ЕС и Уругвай заминават тази седмица за Венецуела, за да съдействат за свикването на нови мирни президентски избори. Върховният представител отбеляза, че международната контактна група за Венецуела, в която ЕС участва, бе създадена по призив на европарламента. Тя уточни, че днес министрите на външните работи от ЕС не са обсъждали възможността групата да бъде закривана, защото е вероятно единственият начин да се постигне целта за мирен преход.", "date": "2019.02.18", "title": "Могерини: ЕС няма да гони посланиците на Венецуела"}
{"url": "https://www.faktor.bg/bg/articles/novini/balgariya/georgi-markov-radev-iska-da-vavedem-izbornite-tehnologii-na-maduro", "text": "„В четвъртък бях в чужбина и научих от приятели и симпатизанти за промените в Изборния кодекс и за това, че са объркани нещата. ГЕРБ не иска да печели служебно избори. Ние сме партия, която се вслушва в хората, а те останаха с впечатление, че искаме да им отнемем права. Най-много ме ядоса, че в 12 без 5 променяме изборните правила“. Това заяви пред БТВ депутатът от ГЕРБ Георги Марков.  „Докато Бойко Борисов получаваше най-високи награди в Сърбия, ние го занимаваме с подобни проблеми. Премиерът затова ме е посочил, защото не съм политически обвързан и имам собствено мнение. Трябва да спазим закона и да имаме нов състав на ЦИК, за да не даваме основание за говорене за „Костинброд“ 2. Искам да питам Радев – от 12-те държавни глави, с които се е срещнал, е избран с машинно гласуване? Аз се сещам за Николас Мадуро. Избирателният процес в България след 30 години трябва да е уравновесен. При Костинбродската афера, когато хората формират своята мисъл, се вадят компромати, които съдът опроверга“, каза още бившият конституционен съдия.  „ПЕС е катастрофа. Дават ѝ малко над 130 депутати. При ЕНП също има проблем, защото там проучванията показват, че ще има под 200 народни представители. Европа ще бъде или християнска, или не. Българите не искат джендъри и гей-бракове, имаме си Коледа“, коментира Марков последните данни, че националисти и крайно десни формации печелят все повече позиции в Европейския парламент.", "date": "2019.02.18", "title": "Георги Марков: Радев иска да въведем изборните технологии на Мадуро"}
{"url": "https://www.faktor.bg/bg/articles/novini/balgariya/haralan-aleksandar-tragichniya-intsident-v-kyustendil-e-primitivna-forma-za-spravyane-s-konflikta-harakterna-za-getoto", "text": "Пиян млад човек убива друг пиян млад човек, а вероятно и доста надрусани. Става дума за примитивна форма за справяне с конфликта, характерна за културата на гетото. Тя се характеризира с безнаказаност, с отказ от закона и правила. Гетото е резерват на това, което беше България в първите години на криминалния ни преход. Така коментира социалният антрополог Харалан Александров трагичния инцидент в Кюстендил, в който българин стана жертва на местен циганин.  Насилието, разрушителността успяхме да я изтласкаме, тя се концентрира в гетата, но не точно в циганската общност. Много цигански деца напускат тези територии и се интегрират доста успешно вече, изтъкна изследователят и добави, че в тази посока са и мерките, които са начертани от Министерството на образованието, свързани с образованието и бъдещата реализация и на децата от циганската общност.  По думите му мерките на Каракачанов в неговата Концепция за интегриране на ромите са трогателно наивни, имат повече за цел да консолидират електората, отколкото да интегрират тази общност.  Идеята, че тези хора, при тези отворени граница и тази състоятелност, която имат, можеш да ги хванеш и принудиш да работят на определено място, е несъстоятелна. Освен това в голяма степен циганската тема се експлоатира, за отклоняване на вниманието. Ромските главатари имат интерес да стоят ромите в гетото,  интерес от ромите имат и българските политици, посочи Харалан Александров.  Той влезе в сериозен сблъсък с ромския лидер Цветелин Кънчев, който се опита да прехвърли цялата вина за неслучилата се интеграция на ромите на управляващите в страната. На въпрос защо през целия период на прехода сме се провали в интеграцията на българските роми, Кънчев направи доста странен коментар:   Защо да се проваляме спрямо ромската общност - няма в какво да се проваляме, след като нищо не е направено за тази общност. Г-н Каракачанов, използвайте властта си и разследвайте къде са отишли милионите от Декадата на ромското включване, дадени за интеграцията на циганската общност. Ако не го направи, то не зная как ще обясни, че не сте лъжец. Ако излезе обективна информация, ще излязат и имената на много интересни хора и ще видите, че голяма част от парите не са отишли при ромите и за тяхната интеграция...Нямам търпение да приключи тази сделка със самолетите, за да не ни запалят държавата. Това ще направят патриотите националисти. Публично трябва да бъдат разследвани така наречените фитилджии - зли хора, които подкокоросват социалните медии към език на омразата и саморазправа. Според Цветелин Кънчев Концепция на Каракачанов за интеграцията на ромите е популизъм, пореден опит за отклоняване на общественото внимание.", "date": "2019.02.18", "title": "Харалан Александров: Трагичният инцидент в Кюстендил е примитивна форма за справяне с конфликта, характерна за гетото"}
{"url": "https://www.faktor.bg/bg/articles/gebrev-pred-gardian-ne-znam-dali-e-idval-agent-na-gru-no-edva-ne-umryah", "text": "\"Дали агент на ГРУ е бил тук или не, не знам. Но едва не умрях.\" Това казва в интервю за \"Гардиън\" бизнесменът Емилиян Гебрев, седмица след информацията на българските власти, че се разследва участието на руския гражданин \"Сергей Федотов\". Мъжът, когото сайтът Bellingcat идентифицира като Денис Сергеев, предполагаем агент на руското военно разузнаване (известно като ГРУ), е посетил България през април 2015 г. и е бил в страната по времето, когато Гебрев бе в кома. \"Гардиън\" разказва, че негов екип е осъществил серия срещи с 65-годишния Гебрев в София. Той е убеден, че е бил отровен, но няма идея как е възможно да е на прицел на ГРУ. \"В това няма смисъл. Дали агент на ГРУ е бил тук или не, не знам. Но едва не умрях.\" Твърди, че не забелязал нищо подозрително в часовете и дните преди момента, в който усетил симптомите. Така или иначе не обръщал много внимание на каквото и да било, тъй като жена му починала месец по-рано. На 27 април, след като \"работил като хлебарка\" в офиса си, без да е закусвал или обядвал, отишъл на вечеря с двама дългогодишни бизнес контакти от Полша в ресторант в София и си поръчал риба. Когато се прибрал, започнали да го сърбят очите. Следващата сутрин шофьорът му му купил капки, но положението се влошило. Той настоявал да отиде на предстояща вечеря по работа с други контакти от Полша и с двама руски граждани (чиято самоличност не е споменал и пред \"Гардиън\", уверявайки, че имената са известни на прокуратурата). По време на вечерята обаче със зрението му започнали да се случват странни неща, после започнало повръщането и състоянието му рязко се влошило, продължава вестникът. След като дошъл в съзнание, му било казано, че синът му и директор на една от компаниите му също са били отровени и са изпаднали в кома. Тъй като нямало големи възможности за тестове в болницата, където бил приет (става дума за Военна болница), поръчал да ги направи финландска лаборатория, която е едва от двете лицензирани за тази дейност в Европа и установила наличие на органофосфати. (В в първия текст на Bellingcat по темата се обясняваше, че лабораторията \"Верифин\" на Университета на Хелзинки е открила в урината на Гебрев \"следи от два различни фосфата... Единият е силен пестицид, а другият е неразпознаваем със стандартните средства за тестване на химически оръжия.\") Бившият министър на отбраната Бойко Ноев, близък приятел на Гебрев, е скептичен, че той може да е бил отровен от ГРУ. Пред \"Гардиън\" обаче той обяснява, че Русия от години се опитва да придобие контрол върху разрешителни в българската оръжейна индустрия: \"Русия иска да сключи сделки за оръжия в Африка и Азия, където Гебрев винаги ги побеждава.\" Според Ноев липсата на интерес на властите към отравянето (случаят е приключен, без да се установи покушение) е била резултат от \"умишлен\" опит да се прикрие случилото се. Самият бизнесмен твърди, че опитът да бъде отстранен може да е свързан с плановете му да придобие дял в оръжейния завод \"Дунарит\" в Русе. \"Тогава започнаха проблемите. Някой не беше особено доволен,\" смята той. \"Гардиън\" допълва, че други събеседници обясняват случая като \"вътрешнобългарски\" спор, в който враговете на Гебрев са потърсили помощ от Русия. Гебрев обаче твърди, че не е работил с Русия, нито с руски партньори или посредници - имал е договори са с Украйна, но \"незначителни, за малки суми, но нискотехнологични\". Припомня се и че Гебрев е потърсил прокуратурата няколко месеца след атаката в Солсбъри, защото се чудел дали има сходство между неговия случай и отравянето на Сергей и Юлия Скрипал. \"Когато стана, не си го и помислих, но през октомври говорех за това с приятел и изведнъж се зачудих.\" За британския вестник премиерът Бойко Борисов е казал, че българските власти \"веднага са влезли в контакт с британските партньори по всички законови канали.\" След това единственият контакт на Гебрев с властите миналата седмица е била среща с прокурор за \"15 или 20 минути\", казва самият Гебрев. За Гебрев се оказва предизвикателство да си спомни подробностите около предполагаемото отравяне, пише \"Гардиън\". Когато вижда снимка на човека, идентифициран от Bellingcat като Сергеев, Гебрев казва, че не го разпознава. Изданието цитира и експерта по химически оръжия и бивш офицер от британската армия Хамиш де Бретън-Гордън с думите, че макар заключенията на финландската лаборатория да не са били категорични, Гебрев вероятно е бил отровен с пестицид, а не с химическо оръжие. \"Токсичността на пестицидите, сравнени с нервнопаралитично вещество, е минимална, но все пак е достатъчно лесно да причини смърт.\" Странно е и твърдението на Гебрев, че той, синът му и бизнес партньорът му не са се срещали в дните преди отравянето, отбелязва накрая \"Гардиън\". Двамата мъже се разболели три дни след него. \"Седнахме заедно и опитахме да разберем как е могло да ни се случи, но не можахме.\"", "date": "2019.02.18", "title": "Гебрев пред \"Гардиън\": Не знам дали е идвал агент на ГРУ в България, но едва не умрях"}
{"url": "https://www.faktor.bg/bg/articles/izyavlenie-na-erdogan-s-koeto-mozhe-da-yadosa-sasht-nikoy-ne-mozhe-da-ni-nalozhi-da-se-otkazhem-ot-ruskite-s-400", "text": "Турският президент Реджеп Тайип Ердоган критикува изказвания за това, че Анкара трябва да се откаже от покупката на руски зенитно-ракетни системи С-400, предаде ТАСС. Турският лидер заяви това в реч в град Бурдур /Югозападна Турция/, излъчена по турския телевизионен канал НТВ, съобщава БТА. Те говорят да се откажем от покупката на С-400. Защо трябва да се отказваме? Ние имаме право да използваме различни системи и не смятаме, че вие имате право да ни критикувате, отбеляза Ердоган. Миналата седмица турският президент потвърди, че Анкара не възнамерява да се отказва от покупката на С-400. По думите му Турция разчита на доставка на руската система за ПВО през юли тази година. Турция ще стане първата държава от НАТО, която ще получи от Русия С-400, като количеството на ракетните комплекси, които ще бъдат доставени, не е било посочвано официално, отбелязва ТАСС. Представители на САЩ предупредиха, че ако Турция продължи процеса по придобиване на руските системи, Вашингтон ще оттегли офертата си да продаде на страната системи Пейтриът на стойност 3,5 милиарда долара. Те казаха също, че това ще изложи на риск и покупката на самолети Ф-35 от Турция, а може да доведе и до евентуални санкции от страна на САЩ.", "date": "2019.02.18", "title": "Изявление на Ердоган, което може да ядоса САЩ: Никой не може да ни наложи да се откажем от руските С-400"}
{"url": "https://www.faktor.bg/bg/articles/gerb-vnese-v-narodnoto-sabranie-novite-promeni-za-vrashtane-na-preferentsiite", "text": "Парламентарната група на ГЕРБ внесе в деловодството на Народното събрание нов Закон за изменение и допълнение на Изборния кодекс, с който се възстановява преференцията. Това съобщи народният представител от ГЕРБ и председател на Комисията по правни въпроси Данаил Кирилов. Освен това Кирилов насрочва заседание на правната комисия на парламента за сряда (20.02.2019 г.), на което ще бъдат разгледани ЗИД на Изборния кодекс и процедурни правила за избор на нов състав на Централната избирателна комисия, посочват от пресцентъра на ГЕРБ. По-рано днес от управляващото мнозинство заявиха, че очакват вето на президента Румен Радев. След като обаче държавният глава така и не го наложи, депутатите решиха да не чакат повече и сами да върнат старата формула за преференциите.", "date": "2019.02.18", "title": "Депутатите от ГЕРБ изпревариха вето на Радев, внесоха в НС промени за връщане на преференциите"}
{"url": "https://www.faktor.bg/bg/articles/bdzh-vavezhda-predvaritelna-prodazhba-na-bileti-za-pochivnite-dni-po-3-mart", "text": "За удобство на всички клиенти, които предвиждат да пътуват с влак по време на почивните дни около Националния празник – 3 март, от днес (18 февруари) „БДЖ – Пътнически превози” ЕООД въвежда предварителна продажба на билети за всички бързи влакове, съобщиха от пресцентъра на дружеството. Обичайният срок за предварителната продажба на билети е 5 дни, но националният железопътен превозвач има практиката да удължава този срок в случаите, когато предстоят по-дълги празнични периоди. По този начин „БДЖ – Пътнически превози” ЕООД дава възможност на своите клиенти да планират предварително своите пътувания, както и своевременно да закупят билет и резервация за седящо място за предпочитания от тях влак. Предварителната продажба на билети и резервации за седящи места, която железопътният превозвач стартира, ще се извършва във всички железопътни гари и бюра в страната през периода от 18-и февруари 2019 г. до 5 март 2019 г. Клиентите на „БДЖ – Пътнически превози” ЕООД могат да получат подробна информация за свободните места във влаковете от служителите на билетните каси и гишетата „Информация” в железопътни гари, както и на националния информационен телефон 0700 10 200. Националният железопътен превозвач напомня на своите клиенти, че за определени влакове могат да закупят онлайн билет за своето пътуване. Системата за онлайн резервации и продажба на билети предлага бърз, лесен и модерен начин за закупуване на железопътни билети, независимо от местонахождението на клиента, като позволява и възможност за визуален избор на спални и седящи места, съгласно композицията на всеки влак. Разплащането се осъществява по електронен път с най-масово разпространените кредитни и дебитни карти. Билетът се получава на електронната поща на регистрирания клиент, след което се разпечатва на хартиен носител. Особено удобна за клиентите е възможността да се закупуват билети от таблети и смартфони. По този начин не е задължително билетът да се разпечатва на принтер, тъй като той се валидира от кондуктора във влака директно от мобилното устройство. Системата е достъпна на официалната интернет страница на „Холдинг БДЖ” ЕАД – тук, както и на електронен адрес – http://bdztickets.com.", "date": "2019.02.18", "title": "БДЖ въвежда предварителна продажба на билети за почивните дни по 3 март"}
{"url": "https://www.faktor.bg/bg/articles/spetsprokuraturata-falshivi-resheniya-na-telk-vav-varna", "text": "Специализираната прокуратура извършва разследване във Варна във връзка с издаване на фалшиви решения на ТЕЛК. Това съобщи за „Фокус“ говорителят на главния прокурор Румяна Арнаудова. Очаква се утре да бъде дадена повече информация по случая. По-рано днес стана ясно, че лекари във Варна са арестувани заради злоупотреби при издаване на ТЕЛК решения с невярно съдържание, с които са ощетили държавния бюджет. Разследването срещу медиците е по подозрения, че са прибирали подкупи, за да издават фалшиви ТЕЛК решения за инвалидни пенсии. При претърсвания и изземвания на адреси на задържаните са били намерели стотици хиляди евро, които могат да стигнат и до 1 млн. Поне 5-има лекари са обвинени за злоупотреби.", "date": "2019.02.18", "title": "Спецпрокуратурата разследва фалшивите решения на ТЕЛК във Варна"}
{"url": "https://www.faktor.bg/bg/articles/dihatelna-infektsiya-spasi-shefa-na-bnt-ot-eventualna-prisada", "text": "Росица Иванова - бивша служителката на Окръжна болница (\"Св. Анна\"), която е боравила с кръвната проба на Константин Каменаров, бе единственият призован свидетел в Софийския градски съд, който вече \"стои\" между евентуалното обявяване на делото срещу генералния директор на БНТ за финални пледоарии и респективно - присъда. Това можеше да стане и днес, но така и не се случи. В 13:55 ч. обаче в деловоството на СГС е постъпила молба от подсъдимия, придружена с болничен лист - че шефът на националната телевизия не може да се яви поради остра инфекция на горните дихателни пътища. Той декларира и, че желае да участва лично в производството срещу него (това му е втори път - веднъж вече съдът му направи забележка, заради неявяване, че може да не спази това негово право, ако се злоупотребява с него). Днес обаче - при наличие на болничен от Каменоров, дори прокурорът заяви, че са налице пречки обстоятелства за даване ход на делото. Защитникът на БНТ шефа, адвокат Людмил Рангелов, само се съгласи с мотивите на държавното обвинение. Така за съда не остана друго, освен да отложи процеса. Припомняме, че Константин Каменаров има присъда от Районния съд за шофиране след употреба на алкохол. Делото е интересно за медиите с това, че ако на втората инстанция - СГС, бъде потвърдена окончателно присъдата, от това ще произтече несъвместимост и Каменаов ще трябва да освободи поста генерален директор на обществената телевизия. Според юристи от това, че делото е двуинстанционно, произтича следното - че дори да се търсят някакви ходове за атакуване пред ВКС, то при произнесена присъда тя ще влезе в сила веднага. С евентуалните последици от нея. Следващото заседание е на 13 март.", "date": "2019.02.18", "title": "Дихателна инфекция отърва шефа на БНТ от евентуална присъда"}
{"url": "https://www.faktor.bg/bg/articles/valeri-simeonov-nagradi-balgarcheta-v-tsaribrod-obeshta-uchebnitsi-na-balgarski", "text": "Лидерът на НФСБ Валери Симеонов, депутати и зам.-министри наградиха ученици от 1 до 5 клас, които изучават български език в Западните покрайнини. Българска делегация, водена от Валери Симеонов, пристигна в Цариброд (сръбско име Димитровград), за да отбележи 146-ата годишнина от гибелта на Апостола на свободата Васил Левски. В Българския културно-информационен център Валери Симеонов, заедно със зам.-председателите на НФСБ Данчо Хаджиев и Борис Ячев, народният представител от патриотичната партия Росен Живков, заместник-министрите на енергетиката – Красимир Първанов, на културата – Румен Димитров, на регионалното развитие - Валентин Йовев, разговаряха със сънародниците ни от Цариброд, Звонци и Бабушница. Преди това българската делегация поднесе венци и цветя пред паметника на Апостола на свободата Васил Левски. \"Ние сме тук – при българите от Западните покрайнини, за да покажем колко важно е запазването на българското самосъзнание на нашите сънародници зад граница. Някои от българските общества зад граница, каквото е това в Сърбия, са подложени на сериозни репресии\", обърна се към хората Валери Симеонов. \"Ето, защо – отново подчертавам, ние сме тук, за да изразим своята съпричастност и категоричната решимост на НФСБ, и на нашето управление, че ще подкрепяме и защитаваме интересите на българите в Сърбия“, посочи лидерът на НФСБ. Представителите на българската делегация се включиха в награждаването на ученици от 1 до 5 клас, които изучават български език в ОУ \"Христо Ботев“ в Цариброд. Преди официалната церемония, по време на срещата в Културно-информационния център беше поставен въпроса за липсата на учебници по български език. \"Помощта на българската държава не може да се изразява единствено в официални срещи между министър-председателите, а трябва да се сведе до едно практически-административно ниво. Защото стана ясно, че има глад за учебници – при необходимост от 50 учебници, сръбската държава е отпечатала 30“, даде пример Валери Симеонов. Той напомни, че все още не е сключено споразумение между образователните министерства на Сърбия и България, които биха могли да решат този и други проблеми, свързани с образованието. Валери Симеонов пое ангажимента за проблема с учебниците и заяви, че разчита на съдействието на министър Вълчев за това, за да се улесни \"работата на българските учители в Цариброд, които са едни истински възрожденски дейци\". По време на срещата стана ясно, че екскурзиите на български ученици от Западните покрайнини у нас, организирани от НФСБ, са дали видим резултат. След посещенията тук се е увеличил броят на децата, желаещи да изучават български език в училището в Цариброд.", "date": "2019.02.18", "title": "Валери Симеонов награди българчета в Цариброд, обеща учебници на български"}
{"url": "https://www.faktor.bg/bg/articles/14-dushi-sa-zadarzhani-za-razprostranenie-na-narkotitsi", "text": "14 души са задържани в полицията за разпространение на наркотици, съобщиха от ОД на МВР. В хода на спецакцията са иззети различни по вид и количество наркотични вещества. При процесуално-следствени действия на бул. „Санкт Петербург“ в областния град разследващи от отдел „Криминална полиция“ конфискували близо 1,5 грама амфетамин, подобно количество марихуана, 12 таблетки МДМА и електронна везна от трима мъже на 24, 25 и 31 години и 22-годишна жена. С полицейски заповеди четиримата били задържани за едно денонощие, а с прокурорско постановление мярката за неотклонение на 24-годишния била удължена до 72 часа. В ареста за същия срок е приведен и 29-годишен мъж, в чието жилище служители на Второ Районно управление на МВР открили 14 пакетчета суха зелена листна маса с общо тегло над 100 грама и електронна везна, предаде Фокус. За притежание на марихуана в Първо Районно управление на МВР се озовали трима тийнейджъри, на 15, 17 и 18 години, а в Пето Районно управление на МВР – 25-годишен. Междувременно със същия наркотик в Раковски и в Сопот били засечени 20-годишен и 19-годишен. Пак в Сопот, край спирка на градския транспорт, 25-годишен бил задържан да носи в себе си електронна везна и над 18 грама амфетамин. Пакетчета с подобно съдържание иззели служители на Трето Районно управление на МВР от 18-годишен, а колегите им от Първомай – от 20-годишен. Срещу всички извършители са образувани полицейски производства под наблюдение на прокуратурата.", "date": "2019.02.18", "title": "Задържаха 14 души за разпространение на наркотици"}
{"url": "https://www.faktor.bg/bg/articles/ministerstvo-na-zdraveopazvaneto-registrirani-sa-tri-novi-sluchaya-na-morbili-v-stranata", "text": "СРЗИ съобщава за два случая на морбили. Касае се за майка на 19 г. и детето ѝ на 2 г. от кв. Христо Ботев, гр. София. И майката и детето са хоспитализирани в Инфекциозна болница. Към момента няма данни същите да са пътували в чужбина или да са имали контакти със заразени лица от района на Благоевград. Това съобщиха от пресцентъра на Министерството на здравеопазването. РЗИ-Софийска област съобщава за 9-месечно бебе, от с. Костенец, с клинична картина на морбили, което също е настанено в Инфекциозна болница, София. Детето е пребивавало на същия адрес в кв. Христо Ботев. И трите лица не са имунизирани. В момента здравните власти издирват контактни лица за по-нататъшно проследяване.  Към днешна дата Министерството на здравеопазването е информирано за общо 27 случая на лица с клинична картина на морбили.  МЗ припомня, че още на 14 февруари на всички регионални здравни инспекции в страната е разпоредено чрез общопрактикуващите лекари да бъдат издирени и установени всички лица от 13-месечна до 18-годишна възраст без данни за имунизация и с пропуск в имунизационната схема и незабавното им обхващане с една доза ваксина срещу морбили, паротит и рубеола. Припомняме, че съгласно Имунизационния календар на Република България на децата безплатно се поставят задължителна профилактична имунизация с комбинирана ваксина срещу морбили, паротит и рубеола от тринадесетия месец (след навършване на 13-месечна възраст) и реимунизация срещу морбили, паротит, рубеола на 12-годишна възраст.  Всички лекари на територията на страната следва да подходят с особено внимание към пациенти със съмнение за морбили.  Министерството на здравеопазването е осигурило достатъчни количества ваксина срещу морбили, паротит и рубеола и се обръща към родителите с апел при установен пропуск в имунизационния статус на детето си, сами да потърсят общопрактикуващия си лекар.", "date": "2019.02.18", "title": "Здравното министерство съобщи за три нови случая на морбили"}
{"url": "https://www.faktor.bg/bg/articles/advokati-na-protest-otkazvat-da-dokladvat-na-dans", "text": "\"Адвокатите не са агенти на ДАНС!\" - под това мото група адвокати излязоха на протест пред сградата на Висшия адвокатски съвет срещу новият закон за мерките срещу изпиране на пари.  Законът ги задължи да обучават служителите си да разпознават евентуално пране на пари. Другото задължение е да докладват на ДАНС за съмнителни финансови операции. Според адвокатите това е нарушение на Конституцията и закона, защото те били длъжни да пазят тайната на клиентите си. Адвокатите обвиняват ръководството на Висшия адвокатски съвет, че не е защитило интересите им. След протеста от съвета съобщиха, че са имали среща с председателя на правната комисия в парламента Данаил Кирилов. Адвокатският съвет предложил текст, с който адвокатите да бъдат изключени от новата разпоредба на закона.", "date": "2019.02.18", "title": "Адвокати на протест, отказват да докладват на ДАНС"}
{"url": "https://www.faktor.bg/bg/articles/obshtestvo/ulitsata/ekshan-v-ruse-presledvane-s-politsiyata-zavarshi-s-katastrofa", "text": "Полицаи са арестували в Русе 41-годишен шофьор след извършени от него нарушения, опит да избяга от проверка, преследване и катастрофа. Случката се разиграла вчера (17 февруари), около 19:30 часа на бул. \"Липник\", в района на кръстовище, екип от пътни полицаи забелязали автомобил \"Волво\" с русенска регистрация да преминава на червен светофар. Униформените подали светлинен и звуков сигнал превозното средство да спре, но то продължило. Полицаите последвали нарушителя, като съобщили и на свои дежурни колеги. Така след кратко преследване и в опит да избяга, водачът блъснал автомобила в дърво в района на кръгово кръстовище в кв. \"Родина\".  Шофьорът оказал съпротива на пътните полицаи при задържането му. Той бил тестван за алкохол и наркотици, като резултатите били отрицателни. Оказало се, че автомобилът е с прекратена регистрация. За извършените нарушения, на 41-годишния мъж са съставени общо шест акта. Работата по случая продължава.", "date": "2019.02.18", "title": "Екшън в Русе - преследване с полицията завърши с катастрофа"}
{"url": "https://www.faktor.bg/bg/articles/politika/hlyab-i-pasti/zaradi-valchiya-glad-za-vlast-bsp-pravi-reshitelna-krachka-napred-v-propastta", "text": "Новините тази сутрин бяха потресаващи, най-меко казано.  Омбудсманът на републиката Мая Манолова ще сезира Конституционния съд за промените в ИК. И най–невероятното, потресаващо за широките народни маси събитие, титанът и „баща на българската демокрация“ Николай Бареков напуска политиката. Става редови учител.  Обясни във „Фейсбук“, че идвал край на неговата  каторга в Европейския парламент Мъка, мъка, мъка…  Щял да подаде молба в МОН и да чака разпределение. Надявам се да е в някое село, където няма деца, те не заслужават това. Каква човешка драма, какво себеотрицание, каква саможертва на полза роду, както казваше един друг циркаджия на прехода.  Почти се разплаках от тази постановка в стил „Многострадалната Геновева“.  Индже войвода е направо  разплакана гимназистка пред  пловдивския колос. Очаквам Никито да облече бяла риза, да бодне карамфил в джоба и да тръгне към своята Голгота. Не за друго, а защото ще е ужасно точно този човек да учи децата.   Комбинацията от  имената „Бареков“ и „Манолова“   ражда у мен една единствена асоциация и тя се нарича  Това име красно се превърна в символ на  преврат чрез медиите, на вълчия глад на БСП за власт, на който сме свидетели и днес. А този път води единствено към пропаст. Сигурно не е случайно, че тази чудна двойка Бареков-Манолова шества в новините тази сутрин. Предизборно някак…  А, и друга асоциация  се събуди – Цветан Василев, Пеевски, унищожаването на българските медии по най- циничен и отвратителен начин, безсрамното крепене на обречения кабинет „Орешарски“. И най-вече пълната мозъчна атрофия на червената върхушка, която тогава упорито отказваше да разбере, че  това правителство, родено в толкова тежък грях няма никакъв шанс. И подготвя началото на края на Столетницатна. Та се наложи лично  Сокола може да е всякакъв, но никой не може да каже, че е глупав и не ги разбира тези работи. Ясно беше по онова време  за всеки разумен човек, че правителството на лъжливото овчарче е непоносимо за обществото, хеле пък за майстор в политическия бридж като Доган.  Всички средно интелигентни хора бяха наясно, че правителството може да го спаси единствено Червената армия. Тя пък не дойде. Дойде пъдаря в лицето на почетния председател и обясни на партизаните да си обират крушите. Сега те отново искат да се върнат, възползвайки се от грешните ходове на ГЕРБ, които си играят “ с Изборния кодекс на Имам чувството, че се инатяха за махането на преференциите и избор на  нова ЦИК единствено, за да се откажат от становището си в най-подходящия момент и да  изпързалят зрелищно БСП. Както и направиха днес.    \"Преференциите остават, а също така ще бъде открита процедура за избор на нова Централна избирателна комисия\", съобщиха управляващите на специална пресконференция. А сега? В парламента ли, навън ли? На всеки друг вероятно би се получило да бутне властта, която най-редовно се тресе от скандалите между „патриотите“, но не и на БСП. И да им се получи, още през есента катастрофата  „Орешарски“ ще им се види като приказка за нежни феи заради напрежението, което те самите генерираха в обществото. А това наистина ще е началото на края на Столетницата.  Този неистов стремеж към властта на БСП, който не се крие, а даже се експонира, докарва до ярост страшно много хора, защото българите не са идиоти и знаят чудесно какво значи съчетанието БСП и власт. Особено, когато домогването до нея става със зъби и нокти, с непрекъснатото влудяване на обществото. Единственият им възможен партньор ДПС показва, че си е взело поука, като търси заобиколни начини да се докопа до нея.  БСП си действа     „Ако Корнелия Нинова не се е замисляла за предсрочни избори, е време да се замисли и да ги направи“, разправя Мария Пиргова.  Наистина е гениална т. нар. политоложка, както вече отбелязахме. Изобщо не мога да си представя Корнелия Нинова да мисли… По този въпрос, де. Това е като да кажеш, че     Според  Пиргова властта трябва да се смени. Каква изненада. И според Путин, Румен Радев, Корнелия, Кирчо Добрев и сие.  Циркът става грандиозен с всекидневните номера на социалистите.   „Левицата очаква да се създаде общ фронт от леви, десни, граждански и НПО организации, които да имат за цел запазване на демокрацията у нас във всички нейни форми“, заяви Христо Проданов от БСП.  Да паднеш от смях. БСП иска да се съюзи с тези, които под път и над път феновете и наричат „соросоиди“ и кълнат грозно, защото са проевропейски настроени и не искат в родината си тирания, управлявана дистанционно от Путин. БСП иска да брани демокрацията, която сама застрашава. И напъва с всички средства към тази цел, очевидно смятайки публиката за сборище от дебили, както определи нацията ни един червен депутат.   Дори БКП беше повече в час. БСП така и не разбра, че единственият шанс да приспи страховете на хората е да се прави на бяла и добра, да е диалогична, конструктивна, да докаже някак, че не е троянски кон, в който се крият полкове с озверели путинистки нацисти. Да беше се поучила поне от Бареков. Не, че някой му вярва, но поне на момчето му стига акъла да предприеме някакъв полезен ход. Не и на Корнелия Нинова.   Челният  опит на лидера и единствен член на „България без цензура“ може да спаси БСП и един ден дори да утоли вълчия й глад за власт. Хващам бас, че Корнелия няма да го последва или да се укроти поне. Ще направи решителна крачка напред…в пропастта.", "date": "2019.02.18", "title": "Заради вълчия глад за власт, БСП прави решителна крачка напред…в пропастта"}
{"url": "https://www.faktor.bg/bg/articles/skandalniyat-kardinal-makkarin-veche-ne-e-chast-ot-klira-na-tsarkvata", "text": "След дълъг период на очакване Светият Престол обяви, че е свалил свещеническия статут на Тиъдър Едгар МакКарик, доскорошен кардинал на Католическата Църква, съобщава сайтът catholic-news.bg. В кратко съобщение Конгрегацията за доктрината на вярата заявява, че в края на протекъл наказателен процес, издава декрет, в който намира МакКарик за виновен в извършването на престъпления в качеството му на духовник. В съобщението тези престъпления са описани като грехове срещу Шестата Божия заповед, извършени с малки деца и възрастни, с утежняващи обстоятелства като злоупотреба с духовна власт. Декретът на Конгрегацията за доктрината на вярата е издаден още на 11 януари 2019 г., но архиепископът на Вашингтон кардинал Доналд Уърл, станал печално известен с опитите си да прикрие МакКарик, се е възползвал от правото си да обжалва решението. На заседание на 13 февруари Конгрегацията за доктрината на вярата е отхвърлила жалбата. МакКарик е бил информиран официално за това на 15 февруари. В съобщението се подчертава, че папа Франциск потвърждава задължителния характер на решението, посочвайки че то е окончателно и не подлежи на бъдещо преразглеждане.", "date": "2019.02.18", "title": "Скандалният кардинал МакКарин вече не е част от клира на Църквата"}
{"url": "https://www.faktor.bg/bg/articles/sasht-nameri-koy-da-plati-za-ogradata-s-meksiko", "text": "Адвокатът на мексиканският наркотрафикант Хоаким Гусман, известен като Ел Чапо, заяви пред CNN, че неговият клиент не възнамерява да плаща за строителство на стена по границата между САЩ и Мексико. Точно такъв източник на средства за прословутата стена на Доналд Тръмп вече няколко пъти посочва сенатор Тед Круз. Адвокат Джефри Линкмън, който представлява интересите на Гусман, обаче е категоричен: \"Правителството досега не е конфискувало нито един цент от активите на Хоякин Гусман. Така че да се говори, че той ще плати стената е смешно\", каза юристът пред CNN. На 12 февруари пред американски съд Гусман се призна за виновен и сега очаква присъдата, която ще бъде произнесена на 25 юни и вероятно ще е доживотен затвор в САЩ. Според обвинението, той е виновен за пране на пари, участие в престъпна група за трафик на наркотици. Състоянието на Ел Чапо се изчислява на 14 милиарда долара. Американската прокуратура планира да ги конфискува след произнасяне на присъдата. Президентът Доналд Тръмп иска от Конгреса на САЩ 6 милиарда долара, за да построи обещаната от него стена на границата с Мексико.", "date": "2019.02.18", "title": "САЩ живеят в заблуда, че са намерили кой да плати за оградата с Мексико"}
{"url": "https://www.faktor.bg/bg/articles/rusiya-trupa-dividenti-vrashtayki-detsa-na-dzhihadisti-v-rodina-im", "text": "Русия - една от страните с най-много граждани в редиците на групировката \"Ислямска държава\", отдавна полага усилия да връща в родината на децата, понякога и жените на джихадистите, след като е сторила всичко, за да \"убива на място\" тези бойци, пишат Олга Ротенберг и Максим Попов от Франс прес, предаде БТА. След пораженията, претърпени от джихадистката организация, притисната днес в последната си крепост в Източна Сирия, не една страна се замисли как да върне в родината семействата на бойците. Москва организира първите масови връщания в Русия преди малко повече от година. При последното засега - в началото на февруари, самолет Ил-76 на руското министерство на извънредните ситуации кацна на летище Раменское недалеч от Москва и стовари пред телевизионните камери 27 деца, чиито майки лежат из затворите в Ирак заради предполагаемото си членство в ИД. Много от тези деца между 4- и 12-годишна възраст изобщо не познават зимните студове в руската столица, защото са родени в земите, контролирани от джихадистката организация, или отведени още в крехка възраст в Ирак и Сирия от своите родители. След връщането си тези момичета и момчета ще минат през серия медицински прегледи, после ще бъдат предадени на техни близки - чичовци, лели, дядовци и баби, повечето от руски кавказки републики с предимно мюсюлманско население. \"Те ходят на училище и детска градина. Доброволци работят и разговарят с тях за преживяното, обясняват им как са били подлагани на психологическа обработка\", разказва Хеда Саратова, съветничка на чеченския ръководител Рамзан Кадиров, в руския център, организиращ връщането на семейства на джихадисти. Руските власти дават понякога противоречиви данни за броя на завърналите се, но според Саратова в родината са доставени вече най-малко 200 жени и деца, а близо 1400 деца все още нямат възможност да заминат. Покровителстван от Кремъл, авторитарният лидер Рамзан Кадиров е натоварен от президента Владимир Путин с връщането на жените, децата, понякога и на разкаяли се джихадисти, с които неведнъж се е показвал по телевизията. \"Жените и децата трябва да бъдат върнати в Русия, а от виновните да се търси отговорност според руския закон. Децата са невинни. Никой не ги е питал къде искат да бъдат родени\", заяви през декември Кадиров чрез месинджъра Телеграм. \"Това е твърде изгодно за имиджа на Кадиров. Той се проявява като водач, който не само се бори с терористите, но също така строи джамии и се занимава с хуманитарна помощ\", изтъква Григорий Шведов, главният редактор на регионалния сайт \"Кавказский узел\". С военната си намеса в Сирия през септември 2015 г. Владимир Путин очерта курса: джихадистите да се \"унищожават\" на място, за да \"не чакаме, докато дойдат у нас\". Десетки разкаяли се джихадисти впрочем са успели да се върнат в Русия през последните години, сочат данни на властите - някои обаче излежават ефективни присъди въпреки плахите опити за реинтегриране в руското общество. А връщането в Русия на съпругите им е затруднено с оглед липсата на споразумение за екстрадиция между Русия и Ирак, където са били осъдени - понякога на доживотен затвор, и поради резерви от страна на могъщата руска Федерална служба за сигурност. \"ФСС вижда в тях опасност, но много от тези жени са откупили свободата си от кюрдите и при всяко положение ще се върнат някой ден\", подчертава Саратова. Бившите джихадистки съпруги не се прибират безпроблемно по родните краища, тъй като руското законодателство определя всяка подкрепа за ИД като престъпление и я наказва с дългогодишно лишаване от свобода. \"На много от тях е обещана някаква амнистия, но всъщност не става така. Стига се до съдебни процеси - кога изцяло скалъпени, кога истински\", обяснява Григорий Шведов. Миналата година примерно двама дагестанци, завърнали се от Сирия, получиха осемгодишни присъди, но убедиха магистратите да отсрочат изпълнението им заради малките деца в семействата. А пък децата, спасени от \"халифата\" на ИД, предстои да извървят дълъг и труден път, за да се приспособят отново към живота в Русия - страна, почти непозната за тях. Властите се надяват, че завръщането на тези деца при близки и роднини ще сведе до минимум риска да се радикализират - вече като възрастни, в руски Кавказ, където все още действат въоръжени ислямистки бунтовници.", "date": "2019.02.18", "title": "Русия трупа дивиденти, връщайки деца на джихадисти в родината им"}
{"url": "https://www.faktor.bg/bg/articles/britantsite-se-zapasyavat-s-evro-ako-se-stigne-do-brekzit-bez-sdelka", "text": "Докато британският министър за Брекзит Стивън Баркли днес продължава в Брюксел с усилията на правителството за получаване на допълнителни отстъпки от ЕС по сделката на премиера Тереза Мей, британците се запасяват с евро на фона на бързо наближаващата дата за Брекзит - 29 март. През ноември, декември и януари е отчетено голямо увеличение на продажбите на евро в Обединеното кралство. Данните са на пощенските служби, през които минава основният дял от обмена на валута. Макар и данните да показват, че апетитът на британците към отпуски в Европа да не е намалял, те също свидетелстват за опасения, че паундът може да се сгромоляса, ако Обединеното кралство излезе от ЕС на 29 март без сделка, според експертите. Британското правителство продължава и днес с опитите за излизане от застоя около „предпазния механизъм“ за ирландската граница, който спъва одобряването на сделката на Тереза Мей в парламента. Министърът за Брекзит Стивън Баркли ще разговаря в Брюксел с главния европейски преговарящ Мишел Барние, а Тереза Мей също се очаква през седмицата в белгийската столица. Опозиционната Лейбъристка партия обаче също има проблеми. Очаква се днес няколко депутати да напуснат партията, защото не са съгласни с политиката на Джеръми Корбин за Брекзит и по отношение на антисемитизма. Критиците на Корбин са особено разгневени от постоянния му отказ да подкрепи втори референдум за Брекзит.", "date": "2019.02.18", "title": "Датата за Брекзит наближава и британците масово се запасяват с евро"}
{"url": "https://www.faktor.bg/bg/articles/novini/svyat/-the-times-tri-revizionistichni-sili-podrivat-liberalniya-red", "text": "В интерес на световната сигурност членовете на НАТО трябва да преодолеят взаимното напоследък недоверие, защото само с общи усилия те могат да се противопоставят на съвременните заплахи.  Това е оценката, дадена в редакционен коментар във \"The Times\"“ за проведената Мюнхенска конференция за сигурност. Според изданието източници на днешната заплаха са с три отделни ревизионистични сили: Русия, пренебрегваща международното право; Китай, стремящ се да настрои евразийските държави срещу Запада; Иран, използващ различни методи за намеса в сирия, Йемен, Либия и Ирак.  Сраженията с тази тройка, отбелязва „The Times“, е още по-сложно, отколкото беше по време на студената война със СССР. Тези три сили си сътрудничат на различни нива. Например китайско-руският съюз блокира западните инициативи в ООН, проявява активност в търговията с оръжие и в енергийния сектор.  „Опасността е очевидна“, пише „Times“. „Ако Русия завземе още повече бивши части от Съветския съюз, ако Китай преуспее в контрола над морските пътища в тихия океан, а Иран управлява петролните запаси на страните от Персийския залив, то балансът на геополитическите преимущества очевидно се измества против Запада. Тогава какво ще стане с либералния ред?“", "date": "2019.02.18", "title": "„The Times“: Три ревизионистични сили подриват либералния ред"}
{"url": "https://www.faktor.bg/bg/articles/pet-lazhi-ot-ruskite-sotsialni-mrezhi", "text": "\"Мигрант се гаври с германско момиче, а полицията заплашва майка ѝ\", \"Германска старица се жени за млад мигрант\" – тези \"топ-новини\" от руските социални мрежи събират хиляди лайкове. Обединява ги само едно: че са лъжи. Фалшиви новини, манипулации, дезинформации, алтернативни факти – това явление има различни наименования.  Измислиците, разпространявани в социалните мрежи, нерядко влияят сериозно на обществените дискусии и създават изкривен образ на действителността. Ето някои от най-популярните „фейк нюз“ за ЕС и Германия, придобили огромна популярност в Русия през 2018: Развлекателният блог \"Народный+\" събра близо четири хиляди отзива във Фейсбук, поразявайки читателите си с новината, че 85-годишна старица в Германия се е омъжила за 18-годишен бежанец. За убедителност към текста са прибавени и две снимки на тази необичайна съпружеска двойка. В действителност на снимката са 70-годишната шведка Мона-Лиза Ларшон и нейният 19-годишен любовник Азис Маганда от Уганда. Тази история няма абсолютно никаква връзка с темата за бежанците в Европа. Тя представлява по-скоро пример за бума на агенциите за запознанства в Уганда. Според информация на изданието OZY, в тази африканска страна пристигат пенсионери от западни държави, които търсят приключения или интимни партньори сред местните жители. Азис Маганда е втори подобен партньор на Мона-Лиза Ларшон. Година по-рано тя се омъжила за другугандиец, с когото се разделила само след няколко месеца. Една твърде стара история, при това измислена, бе претоплена от сайта \"Прима\". Според този фейк, Исландия плащала по 5000 евро месечно на онези чужденци, които сключат брак с местна жена. Това съобщение, написано на твърде слаб английски език, се появи за първи път през 2016 година в Африка. Информацията незабавно беше опровергана, но въпреки това се превърна в хит из руските социални мрежи: постингът, препращащ към съответната статия на руски език, събуди интереса на   няколко хиляди юзъри и събра 58 лайка и 7 коментара във Фейсбук. Най-популярният фейк, свързан с Европа, бе публикация на политическия наблюдател на информационната агенция \"Россия сегодня\" Владимир Корнилов. Тя събра общо 3003 интеракции. Авторът на туита манипулира фактите и пише, че германската полиция е заплашила майката на момиче, станало жертва на сексуално посегателство, вместо да предприеме действия срещу извършителя-мигрант. Каква е истината? Случаят на сексуално посегателство срещу 12-годишно момиче във влак е действителен. Майката след това публикувала във Фейсбук снимката на заподозрения, за да бъде разпознат и издирен. Полицията се обърнала към жената и я призовала да свали снимката от Фейсбук, тъй като законът не разрешава частни лица да организират публично издирване. Подобно нещо е в компетенциите само на полицията. Поради това полицейските служители предупредили жената, че показаният на снимката мъж теоретично би имал право да заведе дело срещу нея. Казали ѝ също, че с публикуването на снимката тя в действителност затруднява издирването, защото заподозреният може да се укрие. С други думи органите на реда просто помолили майката да позволи на следователите да си вършат работата в съответствие със закона. Всъщност, още в момента на публикуването на фалшивото съобщение от Корнилов, заподозреният мигрант е бил вече задържан и изпратен в предварителния арест. Този туит на блогъра \"Гласът на  Мордор\" беше споделен и лайкван хиляди пъти. В него се внушава, че между действията на ЕС и тези на руските власти, които налагат все повече ограничения на интернет, няма принципна разлика. Сравнението обаче е напълно неуместно: От май миналата година в ЕС влезе в сила общ регламент за защита на личните данни, който между другото дава на европейските граждани правото да се информират за събраните за тях данни и да изискват тяхното заличаване. Новият регламент изисква и съгласието на родителите на младежи под 16-годишна възраст за съхраняване и обработка на личните данни на децата им в интернет. Именно по тази причина WhatsApp по своя инициатива повиши възрастта за регистрация на своите ползватели. Всъщност и досега минималната възраст за регистрация в WhatsApp и в другите месинджъри беше 13 години, само че това не се контролира. Новият регламент за защита на личните данни също не изисква подобен контрол. Германия увеличила пенсионната възраст на 67 години за всички – по същото време, по което и Русия. Скоро пенсиите на германците щели да намалеят, а парите, които те са длъжни да внасят за пенсия – постоянно да се увеличават. Това твърди блогърката Анна Кисличенко и получава 1517 одобрения в мрежата. Проблемът е в това, че в тази новина няма нищо вярно. Първо: решението за повишаване на пенсионната възраст в Германия беше взето още през 2007 и влезе в сила през 2012 година. Второ: Германското правителство гарантира, че до 2025 година нивото на пенсиите и на вноските ще останат стабилни, а въпросът за евентуална промяна изобщо няма да бъде разискван.  В края на 2017 година средната пенсия в Германия надвишаваше 1300 евро.", "date": "2019.02.18", "title": "Пет лъжи от руските социални мрежи"}
{"url": "https://www.faktor.bg/bg/articles/prokuraturata-oshte-chaka-otgovori-za-apartamenta-na-goranov", "text": "Прокурорската проверка за престъпление по служба и търговия с влияние срещу финансовия министър Владислав Горанов зависи изцяло от решението на антикорупционната комисия (КПКОНПИ) дали той е в конфликт на интереси. Това стана ясно от обясненията на говорителя на главния прокурор Румяна Арнаудова, цитирана от \"Сега\". От ноември срещу Горанов тече проверка заради луксозния апартамент на бизнесмена Иван Сариев, в който от години живее със семейството си безплатно. Арнаудова не можа да обясни какво е общото между прокурорската проверка и производството за конфликт на интереси, още повече че държавното обвинение възложи конкретни действия на антикорупционното звено. Пресцентърът на КПКОНПИ твърди, че отдавна е свършено, каквото е поръчано, и резултатите са изпратени на прокуратурата. Какво е то - се пази в тайна. Според Арнаудова производството за конфликт на интереси трябва да приключи до 8 март. Тоест прокуратурата ще реши какво да прави едва след това. Проверката за конфликт на интереси започна в началото на декември и обяснението от КПКОНПИ е, че ще приключи в законовия двумесечен срок, който имат право да удължат веднъж с 30 дни - тоест максималното протакане, позволено им от закона, е до март. Резултатът трябва да бъде обявен в онлайн регистрите на комисията. Министър Горанов лично не вижда проблем, че ползва безплатно чуждо жилище - то било на кръстника му в църквата, когото смятал за свой роднина. \"Ако имах някакви притеснения, нямаше да го декларирам\", призна той, макар че законът го задължава да го направи. Според обясненията му семейството се нанесло в луксозното жилище в комплекса \"Есте\" на братя Домусчиеви, защото се стресирало след земетресението в Перник - тогава живеели на 10-ия етаж. \"Жилището е купено от него (Сариев) с инвестиционна цел, всички сметки за ползването на жилището заплащах аз\", обясни Горанов в началото на декември.", "date": "2019.02.18", "title": "Прокуратурата още чака отговори за апартамента на Горанов"}
{"url": "https://www.faktor.bg/bg/articles/korneliya-ninova-ne-se-vrashtame-v-parlamenta", "text": "\"Не се връщаме в парламента\". Това каза лидерът на БСП Корнелия Нинова по време на пресконференция. „Не се връщаме в парламента, тъй като условията, които вчера поставихме, не са изпълнени в пълнота. Едно от тях беше машинно гласуване“, заяви Нинова.  По думите й за 5 години до 2019 г. то е трябвало да бъде въведено. „В момента те го отлагат с неопределено бъдеще“, подчерта лидерът на БСП и обърна внимание, че машините са сериозна гаранция за честни избори.  Припомняме, че по-рано днес на пресконференция премиерът Бойко Борисов каза, че ще се върне старото положение с преференциите и ще се избере нов състав на ЦИК. По всичко личи, че проблемите на Корнелия Нинова не са свързани въобще с Изборния кодекс, а основната ѝ цел е депутатите от БСП да напуснат парламента. Една от основателните причини би могла да е започване на предизборна кампания два месеца преди официалния старт. Друг мотив пък би могъл да бъде привличане на внимание към социалистите, което в същото време ще разводни случая с двама руски агенти, опитали да убият Скрипал. Оказа се, че те са били и в България.", "date": "2019.02.18", "title": "Нинова отново недоволна: Не се връщаме в парламента!"}
{"url": "https://www.faktor.bg/bg/articles/ispanski-korab-razgnevi-velikobritaniya", "text": "Испански боен кораб нареди на търговски кораби да напуснат британските води в района на Гибралтар, съобщи Press Association. Екипажът на кораба е наредил на търговските плавателни съдове, акостирали в района на Гирбалтарската скала, да се изтеглят от него. Като отговор Великобритания веднага разположи военни кораби в района. Представител на британските власти определи инцидента като глуповат. „Това са глуповати игри на тези, които не приемат несъмнения британски суверенитет на водите около Гибралтар, който е признат от Конвенцията на ООН за безопасни води. Изглежда, че в испанските военноморски сили има хора, които смятат, че могат да заобиколят правото“, заяви говорителят. Испански представители все още не са коментирали случая.", "date": "2019.02.18", "title": "Испански кораб разгневи Великобритания"}
{"url": "https://www.faktor.bg/bg/articles/imperskite-ambitsii-na-kremal-zaedno-s-kitay-mozhem-da-upravlyavame-sveta", "text": "Европейската мания от Русия е несподелена – Москва просто не се интересува от Стария континент, коментира европейската редакция на изданието Politico в статия, посветена на възможното сближаване между Руската федерация и Китай, предаде \"Фокус\". Русия не се интересува от европейската интеграция или от сближаването си с Европа. Тя не се интересува дори от прогнозираната дезинтеграция на Европейския съюз или от приближаване на страни от Запада до нейния начин на мислене. Днес в залите на Кремъл става дума за Китай - и дали Москва може да убеди Пекин да сформира съюз срещу Запада, уверени са в редакцията на изданието. Манията на Русия за потенциален съюз с Китай беше очевидна в дискусионния клуб „Валдай“, годишното събрание на най-големите външни политически умове на Русия. Това се случи през 2017 г., но и на следващата среща, през 2018 г., идеята сякаш бележи преместване от сферата на думите към сферата на действията. Погледът на Русия към Китай се промени значително през последните пет години. Всяка руска реч - от неясните академични среди до тези на министъра на външните работи Сергей Лавров и от самия руски президент Владимир Путин – подкрепя това твърдение. Във въздуха се носи ново усещане. Погледът на Русия към Китай се промени значително през последните пет години. Москва изостави всяка надежда, че китайската икономика е пример, който може да подражава. Вместо това, експертите по външната политика сега говорят за това как Русия може да използва Китай за постигане на геополитическите си цели. Китай знае как да постига икономически растеж – за разлика от Русия. Елитът в Москва - винаги готов да се противопостави на всеки знак на западната хегемония - няма никакъв проблем да признае икономическото превъзходство на Китай. Нещо, което напомня за начина, по който Великобритания отстъпи място на САЩ като доминираща икономическа сила в света, обяснява Сергей Караганов, бивш съветник на Путин, пред изданието.", "date": "2019.02.18", "title": "Имперските амбиции на Кремъл: Заедно с Китай можем да управляваме света"}
{"url": "https://www.faktor.bg/bg/articles/lipsvashti-dokumenti-i-visyashta-grafologichna-ekspertiza-protochvat-deloto-sreshtu-ivancheva-i-petrova", "text": "Очакванията в петък да прозвучат заключителните пледоарии по делото срещу бившия кмет на \"Младост\" Десислава Иванчева и заместничката й Биляна Петрова няма да се сбъднат. Липсващи документи в документацията по делото е открила Биляна Петрова, предвид което, според нея финалът на делото по-скоро ще се отложи. \"Има липсващи документи. Не е по наша вина. Ние не бавим делото, искаме час по-скоро да свърши\", заяви пред журналисти тя. Пред съда Петрова потвърди твърдението си и изложи подробно откритите от нея пропуски в документацията. В хода на заседанието стана ясно и че графологичната експертиза на тефтерчето на Десислава Иванчева още не е готова. Вещото лице обясни пред съда, че му е необходимо още време и първоначално поиска отлагане в срок до 20 март, но  в крайна сметка бе решено до 15 март да бъде готова. В рамките на днешното заседание ще бъдат гледани банкнотите и ще бъдат изслушани свидетели. \"Това е дело по набеждаване и отвсякъде издишат доказателствата на прокуратурата\", категорично заяви Десислава Иванчева. Тя анонсира предстоящи разкрития за имотни измами на официалната й електронна страница след приключването на делото. \"За нас Младост беше и остава кауза\", добави Петрова и обяви с Иванчева възнамеряват чрез Facebook да започнат да задават въпроси и да изнасят казусите един по един пред обществеността. \"Идеята ни е да направим граждански контрол - дали след отстраняването ни някой е продължил да работи или е бил поставен чадър над имотните измами\", поясни Петрова. В отговор на журналистически въпрос дали евроизборите не са предизвикателство и за тях, както за Банева, Десислав Иванчева заяви: \"За евроизбори не сме мислили, но че ще направим така, че гражданите да станат по-активни и ще се опитаме да събудим гражданската съвест и активност - ще го направим\".", "date": "2019.02.18", "title": "Липсващи документи и висяща графологична експертиза проточват делото срещу Иванчева и Петрова"}
{"url": "https://www.faktor.bg/bg/articles/obshtestvo/zakon-i-red/plovdivski-politsai-obvineni-v-grabezh-podkup-i-iznudvane", "text": "Окръжната прокуратура в Пловдив внесе в съда обвинителен акт срещу полицаи за изнудване, грабеж и взимане на подкуп. Двама от задържаните  - служител на ОД на МВР-Пловдив и негов съучастник, ще отговарят пред Темида за това, че \"са отнели от М.М. 5 000 кутии цигари без бандерол за 37 500 лева, както и 1 500 евро, 200 турски лири, 960 лева и кожен калъф за документи - всичко на обща стойност 41 500 лева\", съобщиха от пресцентъра на прокуратурата в града. От обвинението уточняват, че арестуваните са взели стоките и парите, използвайки сила и заплахи.  На съд са предадени още четирима души на възраст между 32 и 45 години, които, в качеството си на длъжностни лица - служители на \"Охранителна полиция\" при пловдивската дирекция и служители на районното управление в Раковски, са поискали и взели подкуп от общо 20 000 лева. Потърпевшият трябвало да даде парите, за да \"не предприемат действия спрямо М.М. за пресичане и разкриване на престъплението, за което са имали информация\" - държане на акцизни стоки без бандерол.  Престъплението е извършено през декември 2016 г., когато в Пловдив М.М. превозвал цигари без бандерол и бил спрян за проверка. Шофьорът бил задържан с белезници от обвиняемите, които претоварили цигарите в друг автомобил, а от кожената чанта задигнали посочените суми.  През март следващата година М.М. бил извикан в районното управление в Раковски, където четиримата обвиняеми, служители на реда, се договорили да му кажат, че знаят за цигарите без бандерол в микробуса и му поискали 20 000 лева, за да не предприемат спрямо него законови мерки. Сумата била получена на полски път край село Войводиново и разделена между четиримата.  Трима от всичките обвиняеми са с мярка за неотклонение \"парична гаранция\", а двама са със \"задържане под стража\" по друго наказателно производство.", "date": "2019.02.18", "title": "Пловдивски полицаи обвинени в грабеж, подкуп и изнудване"}
{"url": "https://www.faktor.bg/bg/articles/politolog-bsp-barkat-ne-vizhdat-v-momenta-spokoystvieto-i-si-vaobrazyavat-revolyutsionna-situatsiya", "text": "ГЕРБ си вкара куриозен автогол, заяви пред БНР политологът Първан Симеонов – изпълнителен директор на „Галъп интернешънъл“, в коментар по темата за преференциите и промените в Изборния кодекс. „Те се издънват по този начин на най-лесното място. Повече от десетилетия имат опит на политическия терен и знаят, че като наближат избори, в които БСП се чувства застрашена, БСП прави винаги 2 неща – подлага на съмнение честността на изборния процес. Второ – казва демокрацията е в опасност, нека зад нас се съберат всички, дори и тези, които иначе не могат да ни понасят.   Да дадеш на БСП такъв коз в този момент, свидетелства или за политическа непохватност, или за съзнателен план – план не в угода на Борисов. Последната година – две зачестиха случаите, в които парламентарната група на ГЕРБ държи съвсем различна линия от тази на Борисов и понякога не е ясно дали всъщност между двете има синхрон“, обясни Симеонов.   По думите му ГЕРБ се излага в края на един период, в който „устискаха“:   „Зимата свършва, социални протести в страната няма. ГЕРБ удържа. Няма тежки драми на тема ръст на цените. ГЕРБ се окопити и перспективата за предсрочни избори се отдалечи. От днешна гледна точка беше по-вероятно ГЕРБ да спечели и европейските избори. И точно в този момент те се изложиха“.   Оста ГЕРБ - ДПС вече не е тайна за никого и тази ос в момента се подкрепя от Запада, подчерта политологът.   Според него БСП също греши: \"БСП бъркат, като не виждат това спокойствие и си въобразяват революционна ситуация\".   БСП печели това, че получава шанса да направи нещо като общ фронт, каза още Първан Симеонов и добави:   \"Ако на евроизборите останат 2 опции, някои сини хора, някои привърженици на Слави Трифонов, протестно настроени хора да си кажат - избирам между по-малкото зло. По-малкото зло в момента е БСП, защото тя е остра, протестна и малко по-демократична на фона на ГЕРБ\".", "date": "2019.02.18", "title": "Политолог: Въпреки опита си ГЕРБ забравиха, че БСП винаги прави 2 неща преди избори"}
{"url": "https://www.faktor.bg/bg/articles/sin-na-tsivilen-ot-voennoto-ministerstvo-e-zadarzhaniyat-za-masovoto-ubiystvo-v-novi-iskar", "text": "Син на цивилен служител от Министерство на отбраната е задържан за убийството на четирима души в Нови Искър, съобщи \"24 часа\". 25-годишното момче е заподозряно, че с брадва е съсякло баща си, майка си, брат си и баба си. В момента полицията извършва оглед на местопрестъплението. Очаквайте подробности!", "date": "2019.02.18", "title": "Син на цивилен от военното министерство е задържаният за масовото убийство в Нови Искър"}
{"url": "https://www.faktor.bg/bg/articles/do-1-mln-evro-podkup-vzeli-lekari-ot-varna-ot-falshivi-telk", "text": "Лекари във Варна са арестувани заради злоупотреби при издаване на ТЕЛК решения с невярно съдържание, с които са ощетили държавния бюджет. Разследването срещу медиците е по подозрения, че са прибирали подкупи, за да издават фалшиви ТЕЛК решения за инвалидни пенсии. При претърсвания и изземвания на адреси на задържаните са били намерели стотици хиляди евро, които могат да стигнат и до 1 млн. Поне 5-има лекари са обвинени за злоупотреби. Засега не е обявено официално коя прокуратура се занимава с разследването - дали Варненската окръжна или Специализираната в София. Полицейски източници твърдят, че акцията е на столични прокурори и ГДБОП.", "date": "2019.02.18", "title": "До 1 млн. евро подкуп взели лекари от Варна от фалшиви ТЕЛК"}
{"url": "https://www.faktor.bg/bg/articles/obshtestvo/zakon-i-red/bezhanets-ot-yemen-e-opita-da-iznese-nezakonno-27-760-evro-prez-terminal-2", "text": "27 760 евро задържаха митнически служители от Митнически пункт Летище София.  Валутата е открита при съвместна проверка на митнически и гранични служители.  Пътникът - 42 годишен мъж от Йемен, с документ на бежанец, пристигнал с полет от Париж през Белград на Терминал 2 и преминал през „зелен коридор\", а при запитване дали пренася валута и ценности заявил, че не носи нищо, подлежащо на деклариране.  При последвалата физическа проверка е установено, че в джобовете му и в ръчния му багаж мъжът носи голяма сума валута, предимно в банкноти от по 50 евро.  Откритите общо 27 760 евро надвишават лимита от 10 000 евро, които могат да бъдат внесени без да бъде подадена валутна декларация. По случая е съставен акт по Валутния закон.", "date": "2019.02.18", "title": "Бежанец от Йемен е опитал да изнесе незаконно 27 760 евро през Терминал 2"}
{"url": "https://www.faktor.bg/bg/articles/startira-kandidatstudentskata-kampaniya-v-alma-mater", "text": "Днес започва приемът на заявления за явяване на изпити за първата и втората кандидатстудентска сесия на Софийския университет. Крайният срок е 15 март 2019 г. за първата кандидатстудентска сесия и 23 май 2019 г. за втората кандидатстудентска сесия. Кандидат-студентите могат да подадат заявления онлайн в страницата на Софийския университет на адрес: https://online.uni-sofia.bg , на място в Ректората на Софийския университет или в бюрата на фирмите в страната. Таксата за явяване на изпит е 30 лв. Първата изпитна сесия ще се проведе в неделните дни в периода 24 март - 28 април 2019 г., а втората - в съботните и неделните дни от 26 май до 23 юни 2019 г. Първият етап на класирането ще бъде обявен на 9 юли 2019 г., вторият етап - на 16 юли 2019 г., а третият етап - на 23 юли 2019 г. Пет от общо 119 специалности не използват оценките от матурите вместо изпит. Това са регулираните специалности „Право\", „Медицина\" и „Фармация\" и две от специалностите във Факултета по журналистика и масова комуникация - „Журналистика\" и „Връзки с обществеността\". За специалността \"Книгоиздаване\" приемът е по избор - или с изпит по журналистика (писмен) и журналистика (устен), или с оценките от матурите по български език и литература; история и цивилизация; философски цикъл или чужд език. Две са новите бакалавърски програми, които бъдещите студенти ще могат да изучават от следващата учебна година - „Счетоводство, финанси и дигитални приложения\" (на английски език) в Стопанския факултет и „Геопространствени системи и технологии\" в Геолого-географския факултет. На 21 февруари 2019 г. започва участието на Софийския университет в традиционната кандидатстудентска борса. До 21 март 2019 г. младите хора в София, Пловдив, Монтана, Велико Търново, Добрич, Варна, Бургас, Хасково и Стара Загора ще могат да се запознаят със специалностите и начина за кандидатстване в най-старото и авторитетно висше училище в България. Най-актуалната информация за кандидатстудентската кампания на Софийския университет може да бъде намерена на страницата на Университета и в страницата във Фейсбук „Кандидат-студенти 2019\" .", "date": "2019.02.18", "title": "Стартира кандидатстудентската кампания в Алма Матер"}
{"url": "https://www.faktor.bg/bg/articles/pozhar-unishtozhi-sedem-tona-zahar-v-sladkarski-tseh-vav-veliko-tarnovo", "text": "Пожар унищожи седем тона захар в сладкарски цех във великотърновския квартал „Чолаковци“. Огънят е потушен, няма пострадали. Причините за инцидента от тази сутрин се уточняват. Работник в сладкарския цех е видял тази сутрин около 7 часа силно задимяване, а собственикът е подал сигнал за пожара на телефон 112. Пламъците са локализирани, сградата е спасена, посочи Станко Лазов от Противопожарната служба във Велико Търново: \"Тъй като си има камери, има си вариант, по който се работи по няколко версии, за това е извикана и оперативна група. Винаги има вероятност за умисъл\". Няма пострадали при инцидента. От пожара не е причинено замърсяване на околната среда, не са засегнати и съседни сгради в жилищния квартал „Чолаковци“, посочиха от Противопожарната служба.", "date": "2019.02.18", "title": "Пожар унищожи седем тона захар в сладкарски цех във Велико Търново"}
{"url": "https://www.faktor.bg/bg/articles/ubiystvo-novi-iskar-prokuratura", "text": "Софийската градска прокуратура е образувала досъдебно производство за извършено четворно убийство в Нови Искър. Данните са съвсем първоначални. Вероятно ще има много въпроси, такива има и за нас. Към настоящия момент те сочат за извършител на деянието един от синовете - убити са бащата, майката, брата и бабата на лицето, което ние смятаме за извършител\". Това заяви на пресконференция градският прокурор на София Емилия Русинова.  \"Не можем да твърдим кога точно е извършено това убийство. Нямаме готови експертизи, от които да видим как точно е настъпила смъртта на жертвите от Нови Искър\", каза още тя, но уточни, че липсват следи от огнестрелно оръжие. \"Единствено имаме данни за употреба на хладно оръжие и брадва“, поясни още тя за това как е настъпила смъртта на четиримата души от семейството.", "date": "2019.02.18", "title": "Прокуратурата: 25-годишният е убил семейството си в Нови Искър с брадва"}
{"url": "https://www.faktor.bg/bg/articles/udalzhavat-s-mesets-prokurorskata-proverka-na-fondatsiya-plovdiv-2019", "text": "Днес беше крайният срок на проверката, която Окръжна прокуратура-Пловдив назначи на фондация „Пловдив 2019“ във връзка с Откриващото събитие на Пловдив- Европейска столица на културата на 12 януари тази година. Вместо резултати, обаче, днес от Окръжна прокуратура съобщиха, че удължават срока на проверката с още един месец.  Причината за това е огромното количество документи, които трябва да се обработят и за които не е стигнал един месец срок.  Проверката бе назначена от Окръжна прокуратура- Пловдив, която се самосезира от множество публикации в медии и коментари в социалните мрежи, в които се оспорваше и мащаба на събитието, и похарчените средства, както и съмнения за целесъобразността на някои от разходите.", "date": "2019.02.18", "title": "Удължават с месец прокурорската проверка на Фондация „Пловдив 2019“"}
{"url": "https://www.faktor.bg/bg/articles/novini/svyat/-nyu-york-tayms-dori-obiknoveno-navaseniyat-lavrov-radost-otbelyaza-naprezhenieto-mezhdu-sasht-i-evropa", "text": "Големият разрив между европейците и САЩ, очертал се на ежегодната конференция по сигурността в Мюнхен, и влиянието на тръмпизма върху геополитическите полюси са сред централните теми на американските всекидневници. Коментарът на в. \"Ню Йорк таймс\" е озаглавен \"Разривът между Тръмп и Европа е открит и бурен\". Изданието посочва, че европейските лидери отдавна са разтревожени, че думите на президента Тръмп и съобщенията му в Туитър могат да унищожат трансатлантическия съюз, който за 7 десетилетия стана по-силен. Те се уповаваха на надеждата, че тези връзки ще издържат на напрежението. Но през последните няколко дни на важната Мюнхенска конференция разривът между Европа и администрацията на Тръмп стана открит, бурен и конкретен, смятат дипломати и анализатори. Германски представител каза, че вече никой не вярва, че Тръмп го е грижа за възгледите и интересите на съюзниците. Дипломати и служители по сигурността предупреждаваха, че най-непосредствената заплаха е тази, че сега от трансатлантическите пукнатини могат да се възползват Русия и Китай. \"Ню Йорк таймс\" пише, че дори обикновено навъсеният руски външен министър Сергей Лавров, с радост е отбелязал напрежението, посочвайки, че евроатлантическите връзки са станали все \"по-напрегнати\". Европейците вече не вярват, че Вашингтон ще се промени, още повече, когато Тръмп вижда в традиционните си съюзници икономически съперници, а лидерството като диктат. Неговото отвращение от мултилатерализма и международното сътрудничество е предизвикателство за самата същност на Европа, а сътрудничеството трябва да е наред, за да оказва влияние в света, коментира американското издание. Но извън администрацията на Тръмп все повече европейци казват, че не смятат, че отношенията със САЩ някога ще бъдат същите. Дългогодишният анализатор на германско-американските отношения Карл Кайзер каза, че след две години управление на Тръмп мнозинството французи и германци имат по-голямо доверие на Русия и Китай, отколкото на САЩ. Най-видимото отдръпване от Вашингтон дойде от канцлера Ангела Меркел, която изнесе необичайно пламенна реч, и от нейната министърка на отбраната Урсула фон дер Лайен. А вицепрезидентът на САЩ Майк Пенс, който говори след Меркел в Мюнхен, се натъкна на гробовно мълчание, когато се опита да притисне съюзниците да се оттеглят от ядрената сделка за Иран. В изказването си Пенс похвали Тръмп и това, което нарече \"възстановяване\" на американското лидерство на Запада. Но европейците не бяха убедени, подчертава \"Ню Йорк таймс\". \"Много е странно да говориш за американско лидерство в алианса, когато точно Тръмп е този, който предизвика кризата\", каза холандската евродепутатка Мариете Шааке. \"Европейците са затаили дъх и мислят, че може би остават още две години\", каза Виктория Нюланд - бивш висш американски правителствен служител. \"Същевременно, те не желаят да правят нищо, което допълнително да развали нещата, или да обиждат лично Тръмп и да рискуват да получат гневен отговор\". Все повече европейски гласове предупреждават, че настоящият трансатлантически раздор има по-дълбоки корени и връщане към миналото няма да има. Тръмп не е причината, той е симптом, каза Норберт Рьотген, председател на комисията по външна политика в германския парламент. Става дума за тектонични размествания в геополитиката, които доведоха до завръщането на съперничеството между великите сили, и до сили, центробежни от мултилатерализма. В. \"Вашингтон пост\" посочва, че демократите от САЩ предлагат на европейските съюзници обещание за бъдеще в епохата след Тръмп, но не е ясно дали могат да го реализират. Джо Байдън, вероятен кандидат за президентския пост през 2020 г., беше аплодиран на форума, когато каза, че \"и това ще мине\" и \"ние ще се върнем\". Но дори демократите да победят Тръмп догодина, американските съюзници казват, че ще е трудно щетите да бъдат поправени. Те посочват дългосрочни тенденции в САЩ, особено растящия скептицизъм към ангажименти в глобален мащаб, които подсказват, че ключови елементи на тръмпизма ще продължат да живеят, независимо колко дълго Тръмп ще е начело или кой ще го наследи. \"Залъгваме се, ако мислим, че Тръмп е просто временно отклонение\", каза висш германски представител. \"Тръмп е по-скоро симптом, отколкото причина\", добави той. Това помага да се обясни дълбокото безпокойство на конференцията в Мюнхен, коментира \"Вашингтон пост\". За мнозина присъстващи рухването на либералния световен ред, така както беше изграден и поддържан от САЩ през последните 7 десетилетия, беше прието като даденост. Единственият въпрос е \"Кой ще събере парчетата?\". Миналата година лидерите от съюза сдържаха упреците си и като цяло се въздържаха от пряка критика срещу САЩ, а американски представители ги призоваваха да пренебрегнат туитовете на Тръмп и да се съсредоточат върху действията на неговата администрация, които описваха като съзвучни с тези на предшествениците му. Никой не направи подобно нещо тази година, обобщава \"Вашингтон пост\" и допълва, че американските представители и европейците почти не са си правели труда да прикрият взаимното си презрение. В. \"Уолстрийт джърнъл\" извежда в заглавие \"Мюнхенската конференция накара разделенията в САЩ да изпъкнат \" и посочва, че разделена Америка е била изложена на показ в Мюнхен, където републиканци и демократи са предложили конкуриращи се гледища за трансатлантическото партньорство. Това ще намери отражение в цял свят, пише вестникът. (БТА)", "date": "2019.02.18", "title": "\"Ню Йорк таймс\": Дори обикновено навъсеният Лавров с радост отбеляза напрежението между САЩ и Европа"}
{"url": "https://www.faktor.bg/bg/articles/sedem-britanski-deputati-napusnaha-leybaristkata-partiya", "text": "Седем британски депутати напуснаха днес Лейбъристката партия, предаде Ройтерс. Като причина за напускането си депутатите посочиха провалите на ръководството по отношение на Брекзит и проявите на антисемитизъм в партията. Сред напусналите са депутати Чука Умуна, който преди време бе смятан за потенциален бъдещ лидер на лейбъристите, и Лусиана Бъргър, която стана известна с критиката си срещу антисемитизма в Лейбъристката партия. Мнозина лейбъристи са недоволни от лидера на партията Джереми Корбин, отбелязва Асошиейтед прес. Те го обвиняват, че е слаба опозиция срещу плановете на Консервативната партия за Брекзит и че се е провалил с изкореняването на антисемитските настроения в Лейбъристката партия. Останалите петима напуснали са Крис Лесли, Анджела Смит, Гавин Шукър, Майк Гейпс и Ан Кофи. Лидерът на лейбъристите Джереми Корбин заяви, че е разочарован от решението на депутатите да напуснат партията. Седемте напуснали са малка част от общо 256-те депутати на лейбъристите, но това е най-значителният подобен случай след 1981 г., когато членството си в партията прекратиха четирима високопоставени нейни представители, отбелязва Асошиейтед прес.", "date": "2019.02.18", "title": "Седем британски депутати напуснаха Лейбъристката партия"}
{"url": "https://www.faktor.bg/bg/articles/peskov-ami-ako-utre-kazhat-che-ne-iskat-erdogan-ili-putin", "text": "Страните, които искат да спасят Сирия, трябва да имат предвид, че ще си имат работа с държавния й глава Башар Асад. Това подчерта говорителят на Кремъл Дмитрий Песков в интервю за турския вестник Hurriyet. „[Башар ал-] Асад е законният президент на Сирия; той е лидер на тази страна. Може и да не го харесвате. Той е държавен лидер, има хора, въоръжени сили и разузнаване. Ако искате да бъдете сред държавите, които желаят да спасят съдбата на Сирия, трябва да си имате работа с Асад. Няма друг начин. Западните страни правят грешки през цялото време, но ние не трябва да правим същите грешки. Имаше [бившия либийски диктатор Муамар] Кадафи… Казаха му, че е лош човек, а по-късно бе убит. Страната също беше убита заедно с него“, коментира Песков пред турското издание. След това говорителят на Кремъл допълни: „Сега казват, че Мадуро е лош човек и че трябва да го сменим. Ами ако утре те кажат, че не искат Ердоган или Путин? Какво се случва тогава? Кой има право да взема решения по такива въпроси? Не трябва да правим грешка“, предупреди Песков. Той коментира и изтеглянето на американските войски от Сирия. На въпрос дали вярва в намеренията на Вашингтон, Песков подчерта: „САЩ станаха най-непредсказуемата държава. Например, нашият президент е президент, той прави това, което казва, и кара другите да правят това, което той казва. САЩ се намират в дълбока криза, ние разбираме трудностите, през които преминават, но и с нетърпение чакаме… Къде ще се изтеглят, ще ги замени ли друг, на кого ще оставят оръжията, ще продължи ли тяхното присъствие? Когато се изтеглят, тяхното присъствие най-вероятно няма да приключи, то ще продължи по някакъв начин. Всички тези въпроси са на дневен ред, президентите говорят за тях. Общото отношение е същото, няма причина за оптимизъм, а несигурността е тревожна. Тази ситуация не помага на кризата в Сирия и се надява на решение“, коментира Песков.", "date": "2019.02.18", "title": "Песков: Ами ако утре кажат, че не искат Ердоган или Путин?"}
{"url": "https://www.faktor.bg/bg/articles/novini/balgariya/tsvetanov-nezavisimo-dali-shte-ima-veto-ili-ne-gerb-shte-varne-preferentsiite", "text": "Зам. - председателят на ГЕРБ и председател на ПГ на ГЕРБ Цветан Цветанов коментира във Фейсбук профила си съобщеното днес решение след заседание на ИБ на партията с премиера Бойко Борисов – връщането на преференциалния вот. „ПП ГЕРБ нееднократно е показвала досега, че държи сметка за мнението на хората и че е чувствителна към реакциите на обществото по повод на законодателната дейност в парламента. След обстоен анализ, който извършихме заедно с премиера Борисов и членовете на Изпълнителната комисия, смятаме за наложително да преразгледаме промените в Изборния кодекс. При това ще го направим независимо от това дали Президентът ще наложи вето или не.  Парламентарната група на ГЕРБ ще предприеме всички необходими действия за ревизиране на приетите промени. Защото за нас е по-важно да гарантираме спокойствието на хората, както и да им покажем, че спазването на техните права е най-важно за нас. Винаги сме се водили от разбирането, че изборните правила не са въпрос на създаване на предимство за една или друга партия, а следва да са здрава основа за осигуряване на честни и прозрачни избори. В този случай нашето разбиране съвпада с това на обществото и ще търсим начин да не даваме път на опасенията на хората като запазим съществуващите правила“, написа Цветанов във Фейсбук.", "date": "2019.02.18", "title": "Цветанов: Независимо дали ще има вето или не, ГЕРБ ще върне преференциите"}
{"url": "https://www.faktor.bg/bg/articles/ekspert-rusiya-skoro-mozhe-da-shantazhira-evropa-s-yadrenite-si-raketi", "text": "Всяка година Мюнхенската конференция по сигурността с тревога обсъжда състоянието на един \"пациент\", който се нуждае от незабавна дипломатическа терапия. В минали години в тази роля бяха Египет след Арабската пролет, Украйна след окупацията на Крим и САЩ с нейния трудно предсказуем главнокомандващ. Този път пациент бе Европа, като зона на безопасност, а по-точно като зона на несигурност. Това е така, защото Русия скоро може да се окаже в позиция, от която да шантажира Стария континент със своите ядрени ракети, пише  Ерик Гуйер в Neue Zürcher Zeitung, цитиран от Dir.bg . Угрозата може да бъде илюстрирана с един възможен сценарий. Русия окупира трите прибалтийски републики, твърдейки, че те, като част от СССР в миналото, трябва сега да са част от нейната територия. НАТО ще трябва да се примири с това, както през 2014 година се примири с окупацията на Крим. Москва насочва своите ракети с ядрени бойни глави към Западна Европа, а европейците не могат да й противопоставят нищо. За щастие, този пример не е много правдоподобен, но може да стане актуален. Нарушеният от Русия Договор за ракетите с малък и среден радиус на действие носеше определени ангажименти на САЩ към Европа, без него няма какво да накара Вашингтон да поеме нови задължения към Стария континент. А и защо да се стига до ядрена война, ако последствията могат да бъдат ограничени в Европа, разсъждават отвъд океана. Канцлерът Ангела Меркел даде ясно да се разбере колко много континентът се е превърнал в играчка за чужди интереси. В Мюнхен тя каза с горчивина, че случващото се с ДРМСР се отнася до европейската сигурност, но решението се взема във Вашингтон и Москва. Eвропа е само част от една по-голяма и тревожна картина в целия свят. В миналото за отделни кризи, като Арабската пролет или тази в Украйна, се разчиташе на дипломатическата дейност за решаването им, днес тази изпитана система за решаване на проблеми вече я няма. Сривът на контрола върху оръжията е само симптом за новата ситуация, много по-лошо от това беше безпомощността на лидерите в Мюнхен да намерят начин за справяне с това развитие на световната политика.", "date": "2019.02.18", "title": "Експерт: Русия скоро може да шантажира Европа с ядрените си ракети"}
{"url": "https://www.faktor.bg/bg/articles/novini/balgariya/24-sa-veche-zabolelite-ot-morbili-3-novi-sluchaya-dnes", "text": "В Министерството на здравеопазването е постъпила информация от РЗИ-Благоевград за нови 3 случая на морбили при деца на възраст 1 години, 2 години и 3 години. Два от случаите са от Разлог и един - от Добринище (2 години). Всички заболели са осъществили контакт с болен от морбили. Две от децата са хоспитализирани в МБАЛ - Гоце Делчев и едно в УМБАЛ \"Св. Анна\" в София.   Децата не са имунизирани срещу заболяването, поради ненавършена възраст или отказ на родителите.   Взети са клинични проби за лабораторни изследвания, които са изпратени в Националната референтна лаборатория към НЦЗПБ. Очакват се резултати.   Общо регистрираните към момента случаи на морбили в страната са 24.", "date": "2019.02.18", "title": "24 са вече заболелите от морбили, 3 нови случая днес"}
{"url": "https://www.faktor.bg/bg/articles/tsvetanov-uchastva-v-regionalna-priyatelska-zakuska-v-prishtina", "text": "Председателят на ПГ ГЕРБ и зам.-председател на партията Цветан Цветанов участва в регионална Приятелска закуска в Прищина с домакин министър-председателя на Косово Рамуш Харадинай. Събитието цели да засили открития диалог между политици и общественици в духа на добрите междучовешки отношения, приятелството и разбирателството и в името на съвместната работа за добруването, развитието и просперитета на хората и държавите от региона на Западните Балкани. В рамките на събитието Цветан Цветанов проведе разговори със сенатор Джеймс Инхоф, председател на Комисията по отбрана в Сената на САЩ, с когото се обединиха около оценката за реалната добавена стойност и позитивно влияние върху връзките между държавите в региона на срещи от подобен формат, които акцентират нуждата от съвместни усилия с мисъл за благото на гражданите. Цветанов разговаря и с Робърт Р. Худ, помощник държавен секретар по отбрана, Дан Аделщайн, съветник по национална сигурност и Грег Джианфорт, член на Конгреса на САЩ, като подчерта важността на тези регионални срещи за засилване на междучовешките връзки, както и за генерирането на допълнителен импулс в подкрепа на демокрацията и върховенството на закона в региона. В изказването си в рамките на срещата заместник-председателят на ГЕРБ Цветан Цветанов подчерта, че с поставения акцент върху европейската перспектива за Западните Балкани от Българското Председателство и ангажираността на САЩ с региона, станахме свидетели на положителен развой по редица въпроси от значимост за регионалната стабилност и мир. Цветанов сподели, че се надява скоро между Косово и Сърбия да бъдат постигнати консенсус и разбирателство, каквито бяха постигнати между Република Северна Македония и Гърция. Делегацията от САЩ включваше още сенаторите Майкъл Енци, Джон Бузман, Марион Раундс, Трент Кели и Грегори Джанфорт. Участниците в срещата от региона на Западните Балкани бяха заместник министър-председателят и министър на външните работи на Косово Бехчет Паколи, бившият премиер и настоящ министър на диаспората на Албания Пандели Майко, Фатмир Медиу, член на парламента на Албания и бивш министър на отбраната, депутатът Артан Групи и бившият министър на отбраната Зоран Йолевски от Македония, Владмир Маринкович, заместник-председател на парламента на Сърбия, бившият министър на отбраната на Хърватска Анте Котроманович, бившият министър на външните работи на Албания Бесник Мустафай и други.", "date": "2019.02.18", "title": "Председателят на ПГ на ГЕРБ участва в регионална Приятелска закуска в Прищина"}
{"url": "https://www.faktor.bg/bg/articles/slozhiha-tsvetya-na-pavetata-pod-koito-veroyatno-sa-kostite-na-apostola", "text": "Няколко граждани се отзоваха на призив в социалните мрежи и дойдоха да поднесат цветя на мястото, сочено за гроб на Васил Левски. То се намира на ул.\"Дамян Груев\" №6 в столицата, на самото платно, научи Faktor.bg. Най-вляво на снимката е историкът Николай Иванов, който е инициатор на комитет за започване на археологически разкопки, които да докажат тезата му. А тя има солидни основания и е подкрепена с документи от архива на НВИМ.  Според тях и спомените на трима свидетели, тялотоо на Васил Левски е пренесено с талига от бесилката и е погребано до параклиса на Новите софийски гробища, на място, което днес се намира  пред кооперацията на ул.\"Дамян Груев\" №6.  С помощта на съвременна техника и  професионални  геодезисти и картографи Николай Иванов позиционира мястото на гроба на Васил Левски с точност до един метър. За съжаление, държавните институции досега не са поели ангажимент за археологически разкопки на това място.", "date": "2019.02.18", "title": "Цветя на паветата, под които са костите на Апостола?"}
{"url": "https://www.faktor.bg/bg/articles/sreshtata-na-vishegradskata-chetvorka-v-izrael-se-otlaga-sled-otteglyaneto-na-polsha", "text": "Срещата на страните от Вишеградската група, която трябваше за започне днес в Израел, е отменена, след като Полша отказа да участва, заяви чешкият премиер Андрей Бабиш, цитиран от чешката агенция ЧТК и Ройтерс.  Бабиш каза, че вместо това ще има двустранни срещи, а срещата на върха може да бъде насрочена за втората половина на годината, посочва ЧТК. Премиерите на страните от Вишеградската четворка трябваше да участват в двудневна среща в Израел, но полският министър-председател Матеуш Моравецки обяви, че Варшава няма да участва заради спор с еврейската държава за ролята на Полша във Втората световна война.", "date": "2019.02.18", "title": "Срещата на Вишеградската четворка в Израел се отлага след оттеглянето на Полша"}
{"url": "https://www.faktor.bg/bg/articles/obshtestvo/zakon-i-red/okonchatelno-2-godini-zatvor-za-anita-meyzer", "text": "Анита Желева, известна като Анита Мейзер, да изтърпи наказание „лишаване от свобода“ в размер на 2 години, реши съдебен състав на Върховния касационен съд (ВКС).   Наказанието „лишаване от свобода“ е намалено от 3 на 2 години. Наложена е и „глоба“ в размер на 4000 лв. Решението е окончателно.   По отношение на оплакването на подсъдимата относно необходимостта от прилагане на института на условното осъждане, върховните съдии не намират основания за уважаването му.   Тричленният състав на ВКС споделя тезата на въззивната инстанция за необходимостта от преценка на обстоятелството, че са извършени две престъпления. „Това по чл. 304а НК (предлагане на подкуп на полицейски орган) не само е тежко такова, но то е рушащо държавността и вярата на обществото в добросъвестното изпълнение на професионалните задължения на държавните органи“, категорични са върховните съдии.", "date": "2019.02.18", "title": "Окончателно: 2 години затвор за Анита Мейзер"}
{"url": "https://www.faktor.bg/bg/articles/obshtestvo/zakon-i-red/maya-manolova-otnovo-na-sad-s-toplofikatsiya-sofiya", "text": "Омбудсманът Мая Манолова ще се яви на заседание в Административен съд София-град, след като на 4 февруари т.г. делото по жалба на Манолова срещу решение на изпълнителния директор на \"Топлофикация София“ ЕАД, с което й бе отказан достъп до обществена информация, беше отложено. Това съобщиха от пресцентъра на омбудсмана. Съдебната сага на омбудсмана с \"Топлофикация София“ продължава вече трета година, тъй като ръководството на дружеството отказва да предостави исканата по ЗДОИ информация за какво са похарчени събраните през 2015 г. юрисконсултски възнаграждения за близо 15 млн. лева чрез започнати дела срещу 21 хиляди столичани. В тези производства дружеството е поскало минимум 300 лева пред съда, 350 лева пред частен съдебен изпълнител и 300 лева по исково производство. През 2018 г. съдът отмени \"мълчаливия отказ“ на изпълнителния директор на \"Топлофикация София“ ЕАД, като преписката бе върната за произнасяне. Последва решение на столичното топлофикационно дружество, в което отново изпълнителния директор отказа да предостави исканата обществена информация, предмет на настоящото съдебно производство. На 7 октомври 2016 г. общественият защитник поиска отговор на десет въпроса по Закона за достъп до обществена информация. Става дума именно за т.нар. \"юрисконсултски възнаграждения“, които \"Топлофикация“ прибира от своите длъжници, въпреки че заплатите на юристите й са включени в цената на топлинната енергия, одобрена от КЕВР. В жалбата си до Административния съд Мая Манолова подчерта, че \"топлофикационното дружество е в кръга на задължените субекти съгласно ЗДОИ, тъй като представлява публичноправна организация по смисъла на закона“. Освен това тя е категорична, че \"исканата информация е \"обществена“ по смисъла на ЗДОИ; не са спазени изискванията за форма на отказа; исканата информация не съдържа търговска тайна; налице е надделяващ обществен интерес“ - вижте тук.", "date": "2019.02.18", "title": "Мая Манолова отново на съд с \"Топлофикация София\""}
{"url": "https://www.faktor.bg/bg/articles/voenen-izbi-blizkite-si-v-novi-iskar", "text": "Военен уби 4-ма свои близки в Нови Искър Мъж е убил родителите си, брат си и баба си, съобщиха от пресцентъра на МВР, съобщава \"24 часа\". Инцидентът се е случил в гр. Нови Искър. Твърди се, че извършителят е военен, на 25 години. По неофициална информация убийството е извършено с брадва. Очаквайте подробности.", "date": "2019.02.18", "title": "Военен изби близките си в гр. Нови Искър"}
{"url": "https://www.faktor.bg/bg/articles/kyurdite-v-siriya-iskat-mezhdunarodni-sili-da-gi-pazyat-ot-turtsiya", "text": ". Алдар Халил, член на ръководството на сирийската кюрдска Партия „Демократичен съюз\" (ПДС) призова Европа да не изоставя кюрдите след приключването на  войната с „Ислямска държава“, предава AFP. Европейските сили „имат политическа и морална отговорност\" към кюрдите, подчерта Халил в интервю за агенцията, дадено в Париж късно в неделя, предупреждавайки, че кюрдите ще се стремят към закрилата на сирийския президент Башар Асад, ако Европа и САЩ им предоставят такава.  Халил призова за разполагането на международни сили по границата между кюрдските райони в Северна Сирия и Турция, за да се предотврати нападение на Анкара срещу тях.  „Франция може да внесе предложение в Съвета за сигурност за нашата защита, която предполага международна сила между нас и турците\", поясни Халил.", "date": "2019.02.18", "title": "Кюрдите в Сирия искат международни сили да ги пазят от Турция"}
{"url": "https://www.faktor.bg/bg/articles/novini/svyat/mogerini-na-rusiya-shte-badat-nalozheni-novi-sanktsii-zaradi-provokatsiyata-v-kerchenskiya-proliv", "text": "\"Евросъюзът ще вземе решение за нови санкции срещу Русия в близките седмици. Те ще бъдат наложени заради пленяването на украинските воряци в райна на Керченския пролив. Санкциите са необходими, за да бъде оказан натиск върх Русия\", заяви върховният хпредставител на ЕС по въпросите на външната политика и сигурността Федерика Могелини, цитирана от \"Интерфакс\". Могерини подчертала, че в ЕС биха искали да видят \"позитивни промени\" от страна на Русия, но засега това не се случва. Според източници на ТАСС, в санкционния списък ще бмъдат включени 8 руски граждани причастни към пленяването на моряците.", "date": "2019.02.18", "title": "Могерини: На Русия ще бъдат наложени нови санкции заради провокацията в Керченския пролив"}
{"url": "https://www.faktor.bg/bg/articles/novini/svyat/igor-eydman-kremal-shte-napravi-vsichko-vazmozhno-da-provali-ili-diskreditira-ukrainskite-izbori", "text": "\"Ясна е вече стратегията на Кремъл към украинските президентски избори. Тя не е в подкрепа за някой \"удобен\" кандидат, а в опит да се дискредитират или още по-добре да бъдат провалени изборите\", пише руския социолог Игор Ейдман в профила си във Facebook. \"На Путин по принцип сега не му е необходим легитимен президент в Украйна. На него му е нужно да тласне страната към хаос, да дискредитира украинската демокрация пред западните и партньори. Руската пропаганда отдавна твърди, че Украйна е провалена държава. Всичките си ресурси Кремъл ще хвърли, да да потвърди тезата си на изборите за президент\", прогнозира Ейдман. Според него, Кремъл ще опита да предизвика масови безредици и сблъсъци в хода на изборите, предизвикани от обвинения в натиск върху избирателите и фалшификации. \"Още \"по-добре\" ще бъде отмяна на изборите или на втория тур. Доверието към украинските власти от страна на Запада ще бъде сериозно подкопано, да не говорим за разкола в самото украинско общество\", коментира той. \"Кремъл ще направи всичко възможно Украйна да излезе от изборния процес лишена от международна подкрепа и тогава тя лесно ще може да \"бъде изядена\", прогнозира социологът, като все пак изразява надежда този сценарий да бъде предотвратен.", "date": "2019.02.18", "title": "Игор Ейдман: Кремъл ще направи всичко възможно да провали или дискредитира украинските избори"}
{"url": "https://www.faktor.bg/bg/articles/visokoskorosten-vlak-deraylira-v-bazel", "text": "Германски високоскоростен влак с 240 пътници дерайлира снощи в швейцарския град Базел, предаде БТА. Инцидентът е станал при навлизането на композицията на гарата, съобщи говорител на германските железници. Не се съобщава за пострадали хора, пътниците са били евакуирани. Възможно е движението към Базел да бъде спряно до утре вечерта. Влакът е пътувал от Берлин за швейцарския курорт Интерлакен. Причините за инцидента се разследват. Това не е първият случай на дерайлиране на високоскоростен влак в Базел. Подобен случай имаше през 2017 г., когато влак излезе от релсите на друга гара в града, като при инцидента нямаше пострадали.", "date": "2019.02.18", "title": "Високоскоростен влак с 240 пътници дерайлира в Базел"}
{"url": "https://www.faktor.bg/bg/articles/borisov-svika-speshno-zasedanie-na-gerb", "text": "Председателят на ГЕРБ и министър-председател на България Бойко Борисов свика заседание на Изпълнителната комисия на партията, съобщиха от пресцентъра на ГЕРБ. Заседанието се провежда в момента в централата на ПП ГЕРБ, а темата, която се разисква, са последните промени в Изборния кодекс. След заседанието ще се проведе пресконференция за представителите на медии. Вчера на пленума си от БСП решиха партията да напусне парламента, за да изразят несъгласието си с промените в Изборния кодекс.", "date": "2019.02.18", "title": "Борисов свика спешно заседание на ГЕРБ"}
{"url": "https://www.faktor.bg/bg/articles/tsvetan-tsvetanov-provede-rabotna-sreshta-s-premiera-na-kosovo-ramush-haradinay", "text": "Председателят на ПГ ГЕРБ и зам.-председател на партията Цветан Цветанов проведе работна среща с министър-председателя на Косово Рамуш Харадинай. Харадинай е домакин на регионална Приятелска закуска, която събира политици и общественици от региона и САЩ в духа на открития диалог и взимност в служба на обществото. Рамуш Харадинай сподели благодарността си към България и министър-председателя Бойко Борисов за подкрепата за европейското бъдеще на страните от региона по време на Българското председателство на Съвета на ЕС. Министър-председателят на Косово отбеляза, че поставяйки Западните Балкани като акцент сред българските приоритети, страната ни е съумяла да помогне за помиряването и стабилността в региона, като е генерирала истинска добавена стойност за бъдещето на региона и е спомогнала за постигане на целите на Берлинския процес. Харадинай сподели и за срещата само отпреди дни с премиера Борисов Борисов в рамките на Мюнхенската конференция по сигурността.", "date": "2019.02.18", "title": "Цветанов проведе работна среща с премиера на Косово Рамуш Харадинай"}
{"url": "https://www.faktor.bg/bg/articles/gerb-preferntsiite-ostavat-zapochva-izbor-na-nova-tsik", "text": "\"Преференциите остават, а също така ще бъде открита процедура за избор на нова Централна избирателна комисия\", съобщи на специална пресконференция депутатът от ГЕРБ и бивш конституционен съдия Георги Марков. \"Никъде не се акцентира, че не се прие уседналостта, не се прие и агитация на майчин език. Но се пише за коалиция между ДПС и ГЕРБ. Не искам да остава какъвто и да било отенък, че на нас ни влаяят изборните правила\", заяви и лидерът на ГЕРБ и премиер Боко Борисов. Той съобщи, че след като е разговарял с председателя на ПГ на ГЕРБ Цветан Цветанов и след това е възложил да започне процедура за избор на нова ЦИК. \"Печелили сме избори по закона на Мая Манолова, с таци ЦИК и с изборна администрация назначена от Пламен Орешарски\", коментира той. \"Не е отпаднала преференцията, а е вдигнат прага. Затова, за да няма спекулации или чрез ветото на президента или, ако той не наложи вето, спешно ще се внесе от депутатите и ще се върне това, което беше досега. На нас това ни носи допълнителни гласове, ние имаме депутати избрани с преференции. Но и тук имаше спекулации\", заяви Борисов. Той благодари на Георги Марков, който го е алармирал за настоенията в обещството по този въпрос. \"Когато сме имали нужда от ДПС за модернизацията на армията, за превъоръжаването, за данъчни закони - те са ни подкрепяли и аз витаги съм им благодарил. Но да излиза, че са ни извили ръцете... Говорих с Цветнов, свикал съм среща с Обединени патриоти за утре, защото трябва да се осигурява кворума. Цветанов за момента е действал правилно, но няма никаква коалиция с ДПС\", подчерта премиерът.", "date": "2019.02.18", "title": "ГЕРБ: Преференциите остават, започва избор на нова ЦИК"}
{"url": "https://www.faktor.bg/bg/articles/karakachanov-s-ostri-obvineniya-sreshtu-dps", "text": "Вицепремиерът и министър на отбраната, както и лидер на ВМРО Красимир Каракачанов изрази остра позиция срещу ДПС в съобщение, разпространено до медиите. Публикуваме позицията на Каракачанов без редакторска намеса: ,,Днес депутатът от ДПС г-н Йордан Цонев след поредното шокиращо и дръзко убийство в Кюстендил на невинен българин, станал жертва на циганската престъпност, си позволи да говори, че „ВМРО се възползва и етнизира проблема“. ВМРО повече от 10 години предупреждава, че ДПС са тези, които от началото на прехода затвърждават модела на циганските гета, за да се възползват електорално от този порочен модел. ВМРО повече от 10 години предупреждава, че ДПС са тези, които превръщат едно огромно мнозинство от българските цигани като заложници на своята партия, само за да се възползват от гласовете им. ВМРО повече от 10 години предупреждава, че ДПС системно насърчават усещането за безнаказаност на престъпниците в циганските кланове и с това спомогнаха и спомагат да се развие такава дръзка престъпност в циганските гета. Тази престъпност тормози и превръща в жертви и много от циганите, като ги кара да просят, да проституират, да продават дрога, да раждат и да продават децата си. ВМРО отдавна предупреждава за вилнееща циганска престъпност, на която стават жертва жени и деца, мъже и възрастни хора от различни етноси. В последните месеци, въпреки всичките ни предупреждения и опити да предотвратим такова развитие се стигна до серия от дръзки престъпления, като това във Войводиново, както и до дръзки убийства, като това в Русе и в Кюстендил, извършени с нечовешка злоба и жестокост от млади цигани. Кой възпита манталитет на безнаказаност в съзнанието на тези убийци? Не го ли възпитаха тези, които им обещаваха ток без пари за сметка на всички останали граждани? Не го ли възпитаха тези, които държаха натикани в гетата хора така, както робовладелци държат роби? Не го ли възпитаха тези, които им пееха приспивни песни за права и свободи, но никога не казаха и една дума за отговорност към държавата и за дълг към род и Родина? ДПС се изгради като комбинация между деспотичен ориенталски пашалък и „розов“ европейски либерализъм. Тази ориенталско-либерална комбинация и днес продължава да прехвърля проблема от болната глава на здравата. ДПС заедно с цялата кохорта от уж правозащитни организации като Българския хелзинкски комитет и други подобни са сред преките виновници за окаяното състояние на циганския етнос у нас и за етническото напрежение. Казвал съм го, ще го кажа отново – държавата започва да се руши тогава когато изчезне чувството за справедливост'', гласи позицията на вицепремиера Каракачанов.", "date": "2019.02.18", "title": "Каракачанов с остри обвинения срещу ДПС"}
{"url": "https://www.faktor.bg/bg/articles/novini/svyat/facebook-blokira-stranitsi-svarzani-s-kremalska-propagandna-televiziya-i-finansirani-ot-rusiya", "text": "Facebook е блокирал няколко англоезични страници, свързани с кремълската телевизия Russia Today, след публикация на CNN,  че са крили връзката си с Русия, както и, че са получавали средства от руския бюджет. Страниците принадлежат на базираната в Германия компания Maffick Media, специализирана в производството на виресни видеа за разпространение в социалните мрежи. При това 51% от компанията принадлежат на финансираната от кремъл пропагандна телевизия RT.  Другите блокирани проекти са Soapbox, Back Then и Waste-Ed. По информация на CNN, проектите на RT са били насочени към млади хора от САЩ, като съдържали предимно критика на политиката на САЩ, главно от леви позиции.", "date": "2019.02.18", "title": "Facebook блокира страници свързани с кремълска пропагандна телевизия и финансирани от Русия"}
{"url": "https://www.faktor.bg/bg/articles/ministerstvoto-na-otbranata-s-utochnenie-za-chetvornoto-ubiystvo-v-novi-iskar", "text": "Задържаният по случая с четворното убийство в Нови Искър 25-годишен мъж няма правоотношения със системата на Министерството на отбраната нито като военнослужещ, нито като цивилен служител. Това съобщиха от пресцентъра на министерството.  Случаят се разследва от МВР.", "date": "2019.02.18", "title": "Министерството на отбраната с уточнение за четворното убийство в Нови Искър"}
{"url": "https://www.faktor.bg/bg/articles/chetiri-evropeyski-darzhavi-obmislyat-vrashtane-na-dzhihadisti", "text": "Белгийският премиер Шарл Мишел е съгласувал с британския премиер Тереза Мей възможностите за обратно приемане в Европа на джихадистите от „Ислямска държава“ (ИД), както призова президентът на САЩ Доналд Тръмп, съобщават местни медии, цитирани от БТА. В следващите дни Мишел ще разговаря с президента на Франция Еманюел Макрон и с премиера на Холандия Марк Рюте. Белгия цели въпросът да бъде решен с общи усилия, уточнява министърът на правосъдието Кун Генс. По неговите думи трябва да бъде намерено решение, което ограничава възможно най-много заплахата за сигурността. Очевидно е, че оставането на терористите под надзор е за предпочитане пред тяхното пълно освобождаване, казва Генс. Той пояснява, че дори да бъдат върнати в Белгия, джихадистите незабавно ще бъдат прехвърлени към затвора, защото имат задочно издадени присъди. Бившият белгийски държавен секретар по миграцията Тео Франкен настоява терористите да бъдат лишени от белгийско гражданство. По неговите думи така ще отпадне необходимостта те да бъдат връщани в страната. Тръмп призова вчера държавите от Европа да приемат обратно над 800 джихадисти, заловени в Сирия и предупреди, че в противен случай терористите ще бъдат освободени. Тереза Мей е потърсила Шарл Мишел непосредствено след това съобщение от Вашингтон.", "date": "2019.02.18", "title": "Четири европейски държави обмислят призива на Тръмп да връщат джихадисти"}
{"url": "https://www.faktor.bg/bg/articles/novini/balgariya/r-milanov-golemiyat-vapros-e-dali-nashite-sluzhbi-sa-zabelyazali-fedotov-i-sa-go-prosledili", "text": "\"Политическите партии трябва да са много внимателни и да не допускат говорене, което да доведе до етническо напрежение\", заяви пред бТВ проф. Румен Миланов, бивш директор на НСБОП и БОРКОР по повод убийството в Кюстендил.  \"Парите от Венецуела са преведени от държавната петролна компания. Възникват няколко въпроса - тези пари по честен начин ли спечелени и преведени, дали тези пари не са трупане на капитал, който тази петролна компания да използва в тежки дни. Нашите служби явно са пропуснали тези парични преводи. Не мога да коментирам какви са причините. Не смятам, че нашите служби са премълчали. По-скоро е станал пропуск. Щом се намеси и американският посланик, темата вече придобива и политически оттенък\", коментира Миланов. \"За мен не може да се поставя знак на равенство между случая \"Гебрев\" и аферата \"Скрипал\". По-големият въпрос е лицето Федотов, ако той е служител на ГРУ, дали е забелязан от нашите служби, дали е проследен маршрута му, какво е правил тук, кога е напуснал, сам ли е бил. Това е много по-важен въпрос за националаната сигурност. Ние трябва да си стегнем редиците и да подобрим работата на нашите служби\", завърши той.", "date": "2019.02.18", "title": "Р. Миланов: Големият въпрос е дали нашите служби са забелязали \"Федотов\" и са го проследили"}
{"url": "https://www.faktor.bg/bg/articles/novini/balgariya/advokati-v-protestna-gotovnost", "text": "Адвокати в протестна готовност.  По обяд те ще се срещнат с Висшия адвокатски съвет заради промени в закона, с които фирми, неправителствени организации и кметове трябва да докладват официално на службите как ще обучават персонала си срещу пране на пари. Над 100 000 хора и фирми подават план за обучение срещу пране на пари Срокът изтече в петък и затова стотици хора чакаха на опашки пред  ДАНС и пощите. Според някои от засегнатите, изискванията са абсурдни и не трябва да са едни и същи за малките и големите играчи на пазара.", "date": "2019.02.18", "title": "Адвокати в протестна готовност"}
{"url": "https://www.faktor.bg/bg/articles/novini/balgariya/14-tona-toksichni-otpadatsi-sa-izhvarleni-v-rayona-na-gara-yana", "text": "14 тона токсични отпадъци са изхвърлени в района на Гара Яна, потвърдиха от Столична община. Районът е отцепен от Дирекцията за аварийна помощ и превенция към Столична община. Няма замърсяване на въздуха. Задържан е заподозрян за изхвърлените отпадъци. „В петък вечерта в 22 часа получихме сигнал за миризма в района на промишлената зона на село Яна. Веднага предприехме действия. Уведомихме РИОСВ. Създаден е щаб. Създадохме периметърът около 1 км, за да бъде безопасно за хората. Измерванията показаха по-високи концентрации на въздуха с опасни вещества. Бяха изсипани варели с неизвестно вещество, което е лесно запалимо и токсично. Оторизирана фирма ни помага с преместването на тези варели от реката”, каза директорът на Дирекцията за аварийна помощ и превенция към Столична община Красимир Димитров пред Нова телевизия. Токсичните отпадъци са изхвърлени от служители на фирма, която има площадка за депониране на отпадъци. „Това е безотговорност по три закона. Това количество е огромно  предизвиква силна задушлива миризма в района. Действието е изключително опасно за живота и здравето на хората. Отпадъците сигурно са изхвърляни с дни”, обясни Красимир Димитров. Ще бъда взети от проби от почвата, за да се установи дали е замърсена.", "date": "2019.02.18", "title": "14 тона токсични отпадъци са изхвърлени в района на Гара Яна"}
{"url": "https://www.faktor.bg/bg/articles/novini/balgariya/feysbuk-za-radikalizatsiyata-na-bsp-prevratat-na-ninova-radev-reshetnikov-e-v-hod", "text": "Решението на парламентарната група на БСП да напусне парламента бе посрещнато от коментаторите във фейсбук с ирония и шеговити закачки. Хората не виждат БСП като носител на промяна, а като инструмент за реализирането на чужди интереси на родна земя.  „Подкрепям с две ръце! И никога да не се връщате!” „БСП с курс към въоръжена борба. Дали не надценяват радикализацията в страната? Нали не се надяват твърде много на коалиция с ВМРО?” „С какво право една безотговорна партия ще предизвиква парламентарна криза? Като не могат да свалят правителството с вот на недоверие, започват с извънпарламентарни средства. Преврътът на БСП-Радев-Решетников е в ход.Сега да видим и останалите московски отрочета как ще реагират. Колко пъти трябва да правим избори, за да дойдат комунягите на власт и да трошим народна пара? Явно предстоящата сделка за самолетите много ги притесни, както и хванатите пари в пералнята. Искат хаос и безредици, за да отклонят развитието на ББ в посока към Евразия. Най-важният въпрос днес е ще падне ли ББ за дузпа и ще покаже ли на кого служи?” „Гьонсуратлъкът и политическата перверзия трябва да имат граници, но БКП/БСП преминават всички...! Егати наглостта! До тази сутрин защитаваха кремълската позиция за Мадуро и отровителите на Скрипал и Гебрев, сега обърнаха табелката. Ако трябва да цитирам Таско Ерменков за \"хуманитарната отрова \"Новичок\" \", то тази партия е неуспешен хуманитарен екперимент и е вредна за нашето здраве!” „Кампанията за евроизборите у нас тръгна с пълна сила! БСП иска цялата власт у нас, а защо не и в ЕС? Или, иначе смехотворната лидерка на БСП и самата БСП, тръгват в Атака... Кой тика България към дестабилизация! И до кога „службите”, ще търпят чуждите хибридни операции, платени от чужди енергийни олигарси?” „От БСП да си кажат – когато загубят избори, не ходят на работа. Освен, че са „манипулирани”. Честно е към избирателите!” \"БСП напускат парламента. Няма лошо. Всеки ден в който БСП е извън парламента е хубав ден за България.\"", "date": "2019.02.18", "title": "Фейсбук за радикализацията на БСП: Преврътът на Нинова – Радев - Решетников е в ход"}
{"url": "https://www.faktor.bg/bg/articles/novini/svyat/tramp-ne-vyarval-na-amerikanskoto-razuznavane-az-vyarvam-na-putin", "text": "Президентът на САЩ Доналд Тръмп отказал да повярва на доклада на американските спецслужби за това, че Северна Корея разполага с ракета, способна да достигне САЩ, съобщи в интервю за CBS бившият шеф на ФБР Андрю Маккейб. По думите му, на един от брифингите служители на разузнаването предоставили на президента данни за междуконтиненталните балистични ракети на КНДР, но Тръмп отказал да им повярва, защото \"президентът Путин му каал, че севернокорейците всъщност нямат такива ракети\". Когато представителите на разузнаването възразили, че тази информация противоречи на тяхната, Тръмп отговорил: \"Все ми е едно. Аз вярвам на Путин\".", "date": "2019.02.18", "title": "Тръмп не вярвал на американското разузнаване: Аз вярвам на Путин!"}
{"url": "https://www.faktor.bg/bg/articles/novini/svyat/-severen-potok-2-pome-da-ostane-napolovina-prazen", "text": "Газопроводът \"Северен поток–2\" най-вероятно ще остане незапълнен поне в първите няколко години от експлоатацията му, заради новите регулаторни инициативи на Евросъюза, пише днес руският \"Комерсантъ\" като се позовава на одобрените поправки на газовата директива на ЕС. Според поправките, освен Еврокомисията, съгласие за проекта трябва да дадат представителите на всичките страни от ЕС. Това прави процедурата дълга, сложна и непредсказуема, коментира издананието. На практика законопроектът означава, че газопроводът ще трябва да има независим от \"Газпром\" оператор с достъп на трети лица до мощностите.  \"Това е невъзможно да се осъществи, доколкото газ в руската тръба подава и може да подава само \"Газпром\". В такъв случай ЕК може да забрани на руската компания да използва капацитета на тръбата повече от 50% и да остави другата половина за \"потенциални трети лица\". Според източник на изданието, тези поправки ще бъдат \"несъмнено одобрени\" на повторното гласуване на 20 февруари.", "date": "2019.02.18", "title": "\"Северен поток-2\" може да остане наполовина празен"}
{"url": "https://www.faktor.bg/bg/articles/dimitar-dimitrov-bsp-tarsi-osnovaniya-da-izleze-izvan-kraga-na-svoite-privarzhenitsi", "text": "Промените в Изборния кодекс предизвикаха бурни дебати. В основата на раздора е предложението на ДПС за по-висок праг на преференциите. Омбудсманът Мая Манолова ще сезира Конституционния съд. От ВМРО пък призоваха премиера Борисов да накара депутатите си да прегласуват предложенията. Президентът Радев определи промените като \"опит за служебна победа\" и най-вероятно ще наложи вето. Според политолога Мария Пиргова това, което \"повлича крак\", е стилът на ГЕРБ и стремежът на ДПС да сформират коалиция с управляващите. \"Нищо не остава от демократичните поставки в стария Изборен кодекс. Пропуска се най-важното - да се сменят избирателните списъци, да се актуализират с адекватните, намиращи се хора в България\", коментира Пиргова в \"България сутрин\"Bulgaria ON AIR.. По думите ѝ, ако Корнелия Нинова не се е замисляла за предсрочни избори, е време да се замисли и да ги направи. Според нея властта трябва да се смени. Политологът Димитър Димитров е на мнение, че ГЕРБ и ДПС си приличат по това, че са партии, които не се нуждаят от предизборни коалиции.  По думите му е важно, че избирателите помнят какво се е случило през последните три седмици. Той коментира, че има печеливша червена точка за БСП и тя може да намери основания да излезе извън кръга на своите привърженици. \"Има и друг въпрос - съставът на ЦИК и машинното гласуване. Машинното гласуване ще струва 100 млн. лева. Разпределението на тези средства ще се прави с решение на ЦИК и то ще се взема с 2/3 или обикновено мнозинство - това е целият проблем\", обясни Димитров пред Bulgaria ON AIR.", "date": "2019.02.18", "title": "Гениална Мария Пиргова: Време е Корнелия Нинова да се замисли за предсрочни избори... И да ги направи"}
{"url": "https://www.faktor.bg/bg/articles/novini/svyat/petima-raneni-pri-prestrelka-v-turisticheskiya-kvartal-v-nyu-orlians", "text": "Петима невинни минувачи са ранени при престрелка между полицаи и заподозрян край популярния за туристите Френски квартал на Ню Орлиънс в неделя вечерта, съобщи полицията. Полицията е застреляла заподозрения. Всички ранени са били на автобусна спирка. Един от тях е в критично състояние, каза шефът на полицията в Нови Орлеан Шон Фъргюсън пред репортери. Фъргюсън обясни, че служителите са направили опит да разпитат човек във връзка с неотдавнашни грабежи, когато той извадил оръжие и открил огън. Полицаите отвърнали на стрелбата, и при тази размяна на изстрели били ранени петима невинни минувачи. В крайна сметка престъпникът бил смъртоносно ранен и по-късно починал в болница. Той бе шестият загинал в 7 различни престрелки в Ню Орлиънс през уикенда. Това е поредният случай, който поставя въпроса за разпространението на огнестрелни оръжия в Съединените щати, където оръжията са свързани с повече от 40 000 смъртни случая през 2017 г. В петък в покрайнините на Чикаго американец, който бил уволнен от работата си, застреля петима свои колеги в една фабрика. Той също рани петима полицейски служители, преди да бъде застрелян.", "date": "2019.02.18", "title": "Петима ранени при престрелка в туристическия квартал в Ню Орлиънс"}
{"url": "https://www.faktor.bg/bg/articles/novini/balgariya/vazhno-za-potrebitelite-dogovorite-nevalidni-bez-podpis-na-hartiya", "text": "\"Договор за използване на телекомуникационни услуги не може да бъде сключен по телефон. Когато потребителите са атакувани по телефона с предложения за интернет, телефонни или телевизионни услуги, те не могат да бъдат обвързани с договор и да се превърнат в длъжници на месечна такса преди физически да подпишат документа\", заяви председателят на Комисията за защита на потребителите (КЗП) Димитър Маргаритов пред БНТ. \"Договор не може да бъде сключен, ако общуването е вървяло по телефон, без да са положени подписи върху хартиен носител. Ако се обадят и дори се съгласите да сключите определен договор с дадени условия, докато не се случи подписването, няма как да бъдете обвързани\", увери Маргаритов. Той допълни, че повод за напомнянето е излязлото решение на ВАС за пореден казус с нелоялна практика на мобилен оператор. В този случай компанията търсила дължима сума при договорени по телефона условия по договор, който не съществува.", "date": "2019.02.18", "title": "Важно за потребителите: ​Договорите невалидни, без подпис на хартия"}
{"url": "https://www.faktor.bg/bg/articles/novini/balgariya/mestan-dost-shte-uchastva-v-izborite-za-evropeyski-parlament", "text": "Изпълнителния съвет на ПП ДОСТ с участието на областни координатори,  е взел единодушно следните решение партията да се яви самостоятелно на изборите за Европейски парламент. Форумът се е провел през уикенда в Пловдив.     В позиция на партията се казва още, че тя е отворена за преговори за сформиране на широка европейска коалиция с извънпарламентарни политически сили, които споделят евро-атлантическите ценности. .Изпълнителният съвет на ДОСТ делегира правомощията за воденето на коалиционни преговори на председателя г-н Лютви Местан и негов четиричленен екип. Определена е и работна група за създаване на политическата Платформа на ДОСТ за евровота. .Приети са  процедура и критерии за номиниране на кандидати, съгласно които право да номинират имат всички областни, общински и местни структури на партията, както и отделните й членове.  Крайният срок за номинациите е 04.03.2019 г.      8.Изпълнителният съвет е приел Решение за организиране на дарителска кампания за набиране на средства за участието на партията в изборите за Европейски парламент и правила за водене на отчетността им.", "date": "2019.02.18", "title": "Местан: ДОСТ ще участва в изборите за европейски парламент"}
{"url": "https://www.faktor.bg/bg/articles/novini/svyat/donald-tramp-se-gotvi-da-nalozhi-veto-zaradi-izvanrednoto-polozhenie", "text": "Американският президент Доналд Тръмп е готов да наложи първото вето в мандата си. Това може да се случи, ако Конгресът отхвърли обявеното от него национално извънредно положение, съобщи съветникът в Белия дом Стивън Милър в предаването \"Фокс нюз сънди\". Президентът на Съединените щати се опитва да заобиколи Конгреса, за да финансира дълго обещаваната стена по границата. В петък той обяви национално извънредно положение, за да пренасочи средства за изграждане на граничното съоръжение.", "date": "2019.02.18", "title": "Доналд Тръмп се готви да наложи вето заради извънредното положение"}
{"url": "https://www.faktor.bg/bg/articles/novini/svyat/razsledvat-zamestnik-glaveni-prokuror-za-administrativen-prevrat-sreshtu-tramp", "text": "Сенаторът републиканец Линдзи Греъм обеща да бъдат разследвани твърдения, според които заместник-главният прокурор Род Розенстайн е говорил за отстраняване на Доналд Тръмп от президентския пост през 2017 г., съобщи ДПА. \"Има твърдение от страна на изпълняващия длъжността директор на ФБР по това време, че заместник-главният прокурор на практика е опитал да извърши административен преврат, да свали президента, като се позове на 25-ата поправка\", каза Греъм пред телевизия Си Би Ес. \"Заместник-главният прокурор отрича. Така че аз обещавам на зрителите ви, че ще има изслушване за това кой казва истината и какво действително е станало\", каза Греъм, пише БТА. Бившият и.д. директор на ФБР Андрю Маккейб каза в интервю за същата телевизия, че Розенстайн е бил толкова разтревожен от решението на Тръмп да уволни директора на ФБР Джеймс Коми през май 2017 г., че е говорил за позоваване на 25-ата поправка на конституцията с цел отстраняване на Тръмп. Съгласно тази поправка, в случай на смърт или неспособност на президента да изпълнява задълженията си, те се поемат от вицепрезидента до края на мандата.", "date": "2019.02.18", "title": "Разследват  заместник-главен прокурор за \"административен преврат\" срещу Тръмп"}
{"url": "https://www.faktor.bg/bg/articles/novini/balgariya/vigenin-ne-kazva-kakvo-mu-e-loshoto-na-bivshiya-koalitsionen-partnyor-na-bsp-dps", "text": "\" Всички други възможности се изчерпаха. Последният удар бяха промените в Изборния кодекс\", обяви пред бТВ  депутатът от БСП Кристиан Вигенин, който обясни решението на левицата да напусне парламента.  \"Ясно заявихме нашите условия, за да се върнем - избор на нова ЦИК, въвеждане на машинното гласуване и връщане на преференциите. Въпреки всичко ние ще спечелим изборите. Не ние сме казали, че ГЕРБ и ДПС направиха коалиция и задкулисни договорки. От ГЕРБ сами потвърдиха това. ДПС спасяват ГЕРБ за всички важни решения, Обединени патриоти са пред разпад и на всички е ясно, че в момента управлява коалиция ГЕРБ-ДПС\", заяви той без да стане ядно защо е лоша \"коалиция\" с ДПС, които бяха коалиционен партньожр на БСП. \"Има закон за ЦИК и той трябва да се спазва. Не разбирам логиката на управляващите и защо постъпват така. Не е вярно, че в ЦИК повечето членове са от квотата на БСП. Управляващите ще преценят дали да се съобразят с нашите искания. Те направиха огромна грешка, но имат все още шанс да я поправят. Предсрочните избори идват. Не искам да коментирам изказванията на ГЕРБ и ДПС за нашето решение\", обяви Вигенин.", "date": "2019.02.18", "title": "Вигенин не казва какво му е лошото на бившия коалиционен партньор на БСП - ДПС"}
{"url": "https://www.faktor.bg/bg/articles/yordan-tsonev", "text": "Това управлениe няма кой да го стабилизира, дори ДПС не може. Това заяви в сутрешния блок на Нова тв зам. председателят на ДПС Йордан Цонев.Докато не се създадат условия за смяна на модела на управление, няма смисъл от предсрочни парламентарни избори, смята  Цонев.  То е нестабилно по своя генезис, защото е създадено идейно нехомогенно, каза още Цонев и заяви, че оценката на Цветан Цветанов, че такива актове стабилизират управлението, е абсолютно грешна Чета в решенията на пленума на БСП, че имало задкулисни договорки. Колко задкулиснво е да говориш с Цветан Цветанов и Данаил Кирилов в стаята на ДПС в парламента, пред всички журналисти, каза той. Във връзка с промените в Изборния кодекс, свързани с преференциите, Цонев обясни: „Първа заблуда, че се махат преференциите“, каза той и уточни, че се вдига прагът. Според него досегашният праг е нечестен от 7%. Той отчете, че последователно през всяка поправка в Изборния кодекс са отправяли предложения.  „Очаквахме такава реакция, но онова, което не очаквахме, е абсолютната нечувствителност на обществото за приоритетността на проблема. Ако това за част от обществото е проблем, очаквахме, че за цялото общество ще е проблем лишаването на 2 млн. български граждани от правото да гласуват“, обясни депутатът от ДПС.", "date": "2019.02.18", "title": "Йордан Цонев: Няма смисъл от предсрочни избори"}
{"url": "https://www.faktor.bg/bg/articles/novini/balgariya/s-malinov-shte-prizovem-desnite-za-obshta-lista-na-evroizborite", "text": "\"Приетите промени в Изборния кодекс обслужват ДПС\", заяви пред бТВ евродепутатът от ЕНП Светослав Малинов. По думите му, \"най-обидно за интелигентния избирател е премахването на възможността да се пренареждат листите чрез преференциален вот\". \"Ще призовем демократичната общност към единно явяване на изборите с единна листа, може би това ще ни направи по-силни. Демократична България ще покани ДБГ, СДС и други десни формации за явяване на изборите с обща листа, подредбата ще бъде извършена заедно\", каза още той.", "date": "2019.02.18", "title": "С. Малинов: Ще призовем десните за обща листа на евроизборите"}
{"url": "https://www.faktor.bg/bg/articles/novini/balgariya/d-r-angel-kunchev-za-momenta-zarazata-ot-morbili-e-ogranichena", "text": "\"Имаме само двама души, които се нуждаят от по-сериозно интензивно лечение от морбили, другите го изкарват със средна тежест. Лошото при морбили е, че са възможни по-късни усложнения, така че децата трябва да се наблюдават в близките 1-2 години\",  заяви държавният здравен инспектор д-р Ангел Кунчев в сутрешния блок на БНТ. \"За момента заразата е ограничена, вече 2-3 ден нямаме нови случаи, но може да се предполага, че вирусът продължава да циркулира и ако намери неимунизирани лица, независимо от възрастта може да се заразят. Инфекциозните заболявания се лекуват в инфекциозни клиники\", каза още той.  \"Родителите трябва да съдействат активно и да водят редовно децата за имунизации, а лекарят трябва да настоява и да търси детето до последно, когато по календар дойде времето за имунизация, да не я пропуска\", категоричен бе д-р Кунчев. \"България е светлото петно на Балканите и в Европа, тъй като имаме само 21 клинични картини за морбили. В сравнение с Македния в страната бройката на заразените е малка. Въпросът е да я задържим\", разкри докторът.  \"В ситуация на епидемия хората са доста по-информирани. Изпратихме писма до всички общопрактикуващи лекари да си проверят списъците и всички деца до 18 години, за да не позволим да се разрасне болестта\", допълни държавният здравен инспектор.  \"Родителите имат право на мнение спрямо децата си, но при липса на имунизация се застрашават и други хора и деца. Става въпрос за колективен имунитет\", завърши д-р Ангел Кунчев.", "date": "2019.02.18", "title": "Д-р Ангел Кунчев: За момента заразата от морбили е ограничена"}
{"url": "https://www.faktor.bg/bg/articles/novini/svyat/venetsuela-e-izgonila-grupa-evrodeputati-otishli-da-se-sreshtnat-s-huan-guaydo", "text": "Венецуела е отказала вчера на група депутати от Европейския парламент да влязат на нейна територия с аргумента, че отиват в Каракас с \"конспиративни мотиви\", съобщи ДПА, цитирана от БТА. Европейският парламент, заедно с няколко западни страни, призна венецуелския опозиционен лидер Хуан Гуайдо за временен държавен глава, след като президентът Николас Мадуро спечели втори мандат миналата година на избори, които бяха определени като \"измама\".  Четиримата евродепутати от дясноцентристката Европейска народна партия са пътували към Венецуела, за да се срещнат с Гуайдо. \"В момента ни експулсират от Венецуела: конфискуваха ни паспортите, не ни казаха причината за експулсирането\", заяви евродепутатът Естебан Гонсалес Понс в разпространено в социалните мрежи видео, заснето на летището в Каракас. Венецуелският външен министър Хорхе Ареаса каза в акаунта си в \"Туитър\", че депутатите са били предупредени няколко дни по-рано, че няма да им бъде разрешено да влязат в страната.  \"Няма да позволим на европейската крайна десница да смути мира и стабилността на страната със своите груби вмешателства\", написа той.", "date": "2019.02.18", "title": "Венецуела е изгонила група евродепутати, отишли да се срещнат с Хуан Гуайдо"}
{"url": "https://www.faktor.bg/bg/articles/toni-blear-poiska-nov-referendum-za-brekzi", "text": "Тони Блеър поиска нов референдум за Брекзит по време на реч в Мюнхен, в която бившият премиер нарече излизането на Великобритания от ЕС като „ужасна грешка“, пише в. Daily Express. На двудневна конференция на ЕС, в която темата за Брекзит заемаше по-голямата част от дневния ред, Блеър предупреди, че ако Обединеното кралство напусне ЕС, британците ще бъдат безсилни сами по себе си срещу „гигантите“ САЩ и Китай. Той добави: „Ако бях министър-председател, бих се опитал да обясня на британците, че те имат избор единствено между безсмислен и болезнен Брекзит“. Според Блеър, би било безсмислено, също като Норвегия, да поддържате тесен контакт с ЕС - без да имате възможност да имате думата в правилата. Той каза, че членството в ЕС е въпрос на балансираща сила и че, само германците или британците ще бъдат напълно безсилни срещу „гигантите“ САЩ и Китай. Блеър добави: „Ако искаме да защитим нашия либерален начин на живот, можем да го направим само заедно“. Като министър-председател, Тони Блеър се бори страстно за европейско Обединено кралство от 1997 до 2007 г. и направи опити да накара Великобритания да се откаже от паунда заради еврото.", "date": "2019.02.18", "title": "Тони Блеър поиска нов референдум за Брекзи"}
{"url": "https://www.faktor.bg/bg/articles/novini/balgariya/razsledvat-sluchaya-s-derayliraliya-tovaren-vlak-na-zhp-gara-plovdiv", "text": "Продължава разследването по случая с дерайлиралия товарен влак на жп гара Пловдив. Припомням- рано сутринта в събота товарна влакова композиция, превозваща пропан-бутан излезе от релсите. Свалени са данните от черните кутии, които документират скоростта на композицията. Тя е навлязла в гарата със скорост от 35 км/ч, която е под максимално допустимата. Извършват се и измервания дали има пропадане на железния път на мястото, където композицията дерайлира.  Следствените органи са иззели част от релсите и стрелките, които ще бъдат проверени. Разследването се води от Националната следствена служба.", "date": "2019.02.18", "title": "Разследват случая с дерайлиралия товарен влак на жп гара Пловдив"}
{"url": "https://www.faktor.bg/bg/articles/novini/svyat/nad-700-dushi-gasyat-desetki-pozhari-v-ispaniya", "text": "Над 700 души се борят да потушат петдесетина пожара в северната част на Испания, предаде Франс прес. \"48 пожара са все още активни в края на деня. През деня бяха констатирани 50 пожара, 760 души от различни структури работят за потушаването им\", съобщи в комюнике регионалното правителство на област Кантабрия. Откакто избухнаха в четвъртък първите пожари в планинския регион в северната част на страната, \"няма пострадали хора, повечето от пожарите са в недостъпни зони и не застрашават населението или инфраструктури\", каза правителството. Двама души са арестувани, заяви пред телевизия \"Секста\" регионалният лидер Мигел Анхел Ревиля.", "date": "2019.02.18", "title": "Над 700 души гасят десетки пожари в Испания"}
{"url": "https://www.faktor.bg/bg/articles/novini/balgariya/vremeto-shte-e-predimno-slanchevo-i-toplo", "text": "В сутрешните часове на отделни места видимостта ще е намалена. Минималните температури ще са минус 4 - 1 градуса. Времето ще е предимно слънчево и топло. Максималните температури ще са между 13 и 18 градуса. Атмосферното налягане е по-високо от средното за месеца и ще е без съществена промяна.", "date": "2019.02.18", "title": "Времето ще е предимно слънчево и топло"}
{"url": "https://www.faktor.bg/bg/articles/novini/balgariya/zadarzhan-e-19-godishniyat-izdirvan-za-smartta-na-35-godishen-mazh-v-kyustendil", "text": "Задържан е 19-годишният младеж, издирван за смъртта на 35-годишен мъж след масов бой в Кюстендил, съобщи бТВ.  Дошъл е в полицията вчера вечерта с майка си и се е предал. При сбиването пред дискотека в Кюстендил пострадаха още петима души. Двама са в по-тежко състояние и са в „Пирогов”. Тази сутрин отново има протест в града срещу насилието, продължава да има и засилено полицейско присъствие. 8 души са в ареста за масовия бой. От полицията и прокуратурата са категорични, че конфликтът не е заради етническо напрежение, а заради много изпит алкохол.", "date": "2019.02.18", "title": "Задържан е 19-годишният, издирван за смъртта на 35-годишен мъж в Кюстендил"}
