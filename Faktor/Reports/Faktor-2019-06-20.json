{"url": "https://www.faktor.bg/bg/articles/novini/svyat/tramp-iran-napravi-golyama-greshka", "text": "\"Иран направи голяма грешка!\" - пише американския президент в любимата си социална мрежа „Туитър“. Той не казва какво има предвид, обаче, по-рано от Корпуса на гвардейците на ислямската революция заявиха, че са свалили американски разузнавателен безпилотен самолет Global Hawk. Беше посочено, че дронът е бил свален в небето над провинция Ормозган в южен Иран, след като е нахлул във въздушното пространство на страната. Представителят на Централното командване на американските въоръжени сили, Бил Урбан, по-късно каза, че иранската противовъздушна ракетна система е свалила американски разузнавателен дрон в международното въздушно пространство над Ормузкия пролив. Урбан също отбеляза, че \"изявленията на Иран, че самолетът е бил във въздушното пространство над иранската територия, са фалшиви\", а действията на дрона не са провокация.", "date": "2019.06.20", "title": "Тръмп: Иран направи голяма грешка!"}
{"url": "https://www.faktor.bg/bg/articles/valeri-simeonov-dogan-i-borisov-razpredelya-portsiite-korneliya-ninova-shte-gi-razpredelya-ako-vzeme-vlastta", "text": "Помните ли какво беше казал Ахмед Доган за обръчите на властта?  Тогава каза също \"Аз разпределям порциите\". Това важи за него, важи за Бойко Борисов. Ако Корнелия Нинова вземе властта, тя ще разпределя порциите, ще го направи без да й мигне окото. Схемата е една и съща. Бизнесът не си купува партии, партиите всъщност си купуват биднеса без пари, с тяхното влияние, с техните властови лостове. Това заяви в предаването \"Лице в лице\" на Би Ти Ви  лидерът на НФСБ Валери Симеонов. , категоричен е той.  Симеонов заяви, че днес от партията му са поискали отлагане на точката за в Закона за бюджета и Коалиционен съвет, в крайна сметка Борисов не управлява еднолично, а с няколко партии, за да има мнозинство в парламента. \"Надяваме се да бъдем чути и въпросът да субсдидиите да не бъде разглеждан утре. Ако това за субсидиите се случи, ще останат ГЕРБ и ДПС, и донякъде БСП. Бизнесът ще спонсорира само тази партия, която е на власт, единственото, което искат от политиците, е да им осигурят нормални условия за работа и към момента те плащат\", каза лидерът на НФСБ. \"ГЕРБ и ДПС масово са пазарили цигански гласове\", хвърли бомбата Симеонов и изреди имена на населени места, къдеот това е ставало. на същите места ГЕРБ са плащали същите суми - където ДПС са плащали 30 лв., толкова са давали и ГЕРБ, където са давали 40 лв. ДПС, така са давали и ГЕРБ\", обясни Симеонов. \"По принцип ние нямаме общо становище на ОП, при нас малко трудно се постигат общи решиния, все пак сме коалиционни партньори в сегашното управление, изправени сме пред много сложен въпрос, поставен спонтанно от министър-председателя с пристигането му в парламента и като заповед към ГЕРБ да бъде намалена субсидията, според мен необмислено и прибързано решение на ГРЕБ и това не е обсъждано на коалиционен съвет от ОП.\" \" вчера ГЕРБ и ДПС се срещнаха, излиза, че ДПС ще настоява за промяна на ДДС и ще настоява средствата, които бъдат икономисани, да бъдат пренасочени за детски градини. Дотук много зле, подписали сме програмни приоритети, предлагали сме намаляване на ДДС, това не бе прието в преговорния процес със сериозни аргументи, в крайна сметка ние се съгласихме, да запишем, че ставката за ДДС ще остане непромемена. Без каквато и да било консултации сега научаваме, че тази ставка ще се промени с договорка с ДПС. Безплатни детски градини- това е задача до края на мандата, но сега е внесена от ДПС и приета от ГЕРБ. Вече не е ясно кой управлява България, каква е волята на народа и някой спазва ли я, кой е кооалиционен партньор на ГЕРБ, до днес сме ние, от утре не се знае кой ще бъде, явно има преориентация\", отсече Симеонов.", "date": "2019.06.20", "title": "Валери Симеонов: Доган и Борисов разпределят порциите, Корнелия Нинова ще ги разпределя, ако вземе властта"}
{"url": "https://www.faktor.bg/bg/articles/borisov-rumen-radev-izbyaga-ot-uchastie-pri-slavi-trifonov-za-da-ne-poeme-angazhiment-za-subsidiyata", "text": "\"Не мога да разбера защо продължават дискусиите за партийните субсидии. Вижда ми се нахално вече. Преди две години цялата кампания на президента Румен Радев мина под мотото за референдума и субсидията за 1 лев. Тогава нямаше изказвания, че това е популистко, че това ще унищожи опозицията. Напротив, бой по ГЕРБ от сутрин до вечер защо не приемаме субсидията да стане 1 лев. Преди няколко месеца бях при Слави Трифонов и казах, че ще го внеса. Тогава пак никой не каза нищо, а президентът въобще не отиде при Слави Трифонов, за да не поеме такъв ангажимент. Щом не им стига субсидия от 1 лев, ще има отворено финансиране. Всяка една партия ще може да си търси финансиране, което ще бъде проверено от абсолютно всички институции и ще е прозрачно. Не искам да нападам БСП, но аз нямам нищо общо с оставката на Корнелия Нинова. Аз не съм я карал да я напише тази оставка\", заяви пред журналисти в Брюксел преди Европейския съвет премиерът Бойко Борисов. \"Сами започнахме да говорим по темата. Сега трябва да решим въпроса със субсидиите. Тя е такава, каквато я поиска народът. Иначе щяха да продължат да ни обвиняват\", допълни той.", "date": "2019.06.20", "title": "Борисов: Субсидията ще е такава, каквато я поиска народът, нахално е да продължават дискусиите!"}
{"url": "https://www.faktor.bg/bg/articles/es-ofitsialno-udalzhi-s-edna-godina-sanktsiite-sreshtu-rusiya-zaradi-krim-i-sevastopol", "text": "Европейският съюз официално удължи с една година санкциите срещу Крим и Севастопол в рамките на политиката на непризнаване на обединението на полуострова с Русия. Това се посочва в изявление на Съвета на ЕС в четвъртък в Брюксел, цитирано от TACC. На 12 юни Комитетът на постоянните представители на ЕС одобри без обсъждане решение за удължаване на санкциите срещу Крим за 12 месеца. Не е имало и обсъждане на тази тема в Съвета на ЕС, а решението за удължаване на санкциите беше автоматично одобрено чрез „писмена процедура“, т.е. без открито гласуване. ЕС наложи санкции срещу Русия във връзка със събитията в Украйна през 2014 г. Политиката на ЕС за санкции включва три независими пътя: визови ограничения срещу руски граждани, икономически секторни санкции срещу редица руски държавни компании в петролния, отбранителния и финансовия сектор, както и ограничителни мерки срещу Крим. Първите две наказателни единици се удължават на всеки шест месеца, а мерките срещу забраната срещу Крим - веднъж годишно. Санкциите срещу Крим включват забрана за внос в ЕС на всякакви кримски стоки, всякакви европейски инвестиции в Крим, включително придобиването на недвижими имоти там, финансирането на бизнеса, предоставянето на услуги, например в туризма. На европейските кораби е забранено да влизат в кримските пристанища, а на самолетите е забранено да кацат на летищата на Крим, освен при извънредни ситуации. В Крим се забранява износът на стоки и технологии в областта на транспорта, телекомуникациите, енергетиката, добива и рафинирането на петрол, добива на природни ресурси, забранява се предоставянето на всякакви технически услуги на дружества, работещи в тези сектори.", "date": "2019.06.20", "title": "ЕС официално удължи с една година санкциите срещу  Русия заради Крим и Севастопол"}
{"url": "https://www.faktor.bg/bg/articles/eksperti-ima-degradatsiya-na-chernomorieto", "text": "От няколко дни промени в Закона за устройството на черноморското крайбрежие вълнуват обществото. Различни организации и екозащитници и днес са на протест, а президентът Радев обмисля дали да наложи вето.  \"Още от деня\" на БНТ поканихме за разговор Бранимир Ботев, бивш зам.-министър на икономиката, енергетиката и туризма в три последователни правителства, отскоро на експертна позиция в Брюксел, и Любомир Попйорданов, дългогодишен председател на Българска асоциация за алтернативен туризъм. Любомир Попйорданов уточни, че в момента говорим за 22-ра поредна поправка на един и същи закон. Очевидно този закон не е произвел никаква позитивна промяна по българското Черноморие от 2008 година насам, когато влиза в сила.  \"Ние виждаме една деградация на Черноморието, на качеството на продукта, хората, които работят там вече нямат никаква заинтересованост. Загуба на човешки ресурси, загуба на пейзаж - т.е. на целия потенциал, на който трябва да стъпи туризмът - неговото качество е оронено.\" По думите на Попйорданов нито тези промени, нито предишните са направили нещо в посока на същностните проблеми на българския туризъм. \"Те се занимават с някакви кокошкарски детайли\", определи той. Бранимир Ботев заяви, че във всички държави на ЕС има закони и ясна нормативна база, по силата на която държавата контролира и урежда материята в подобен тип територии. Той уточни: \"Съгласен съм с г-н Попйорданов, че тези промени са безумие. Откакто съществува Министерството на туризма за тези 4 години и половина, 12 са промените в ЗУЧК. Всеки студент по право още в първи курс учи, че един закон урежда трайни обществени отношения. Логично следва въпросът кои са тези трайни обществени отношения, които се променят на три месеца, както се променя ЗУЧК?  Бранимир Ботев подчерта, че е важно да се уреди всичко, свързано със стопанисването на плажовете, с дейностите, които се осъществяват върху тях. Той обаче беше категоричен, че подобни промени не дават резултат. \"До този момент аз не видях нито някакъв предварителен анализ на съответствията с европейското законодателство, да се потърсят аналози. На второ място - няма никакъв анализ за последващите евентуални ефекти от прилагането на този закон\", обясни Ботев.", "date": "2019.06.20", "title": "Експерти: Има деградация на Черноморието"}
{"url": "https://www.faktor.bg/bg/articles/latviya-zabranyava-noseneto-na-savetski-i-natsistki-uniformi-na-publichni-mesta", "text": "Латвия разшири забраната за съветски и нацистки символи, която ще се отнася и до носенето на съответни униформи, предаде ДПА. Латвийският парламент одобри днес законова промяна, която забранява носенето на униформи на армиите или други силови структури на бившия Съветски съюз и нацистка Германия, предава БТА. Предвидено е законът да влезе в сила на 1 януари 2020 г., се казва в изявление на парламента. Латвия е била окупирана в различно време през периода на Втората световна война последователно от Съветския съюз и от нацистка Германия и възстановява независимостта си чак през 1991 г. Бивши войници от съветската армия традиционно взимат участие в празнуването на Деня на победата на 9 май, а латвийските ветерани от СС маршируват в Деня на легионера, 16 март, припомня ДПА. Нарушаването на забраната в бъдеще ще се наказва с глоба. Същата разпоредба вече важи за други предмети, открито демонстриращи символите на двата режима, като знамена и емблеми. Сред забранените символи са съветският червен флаг със сърп и чук и нацистката свастика, отбелязва ДПА.", "date": "2019.06.20", "title": "Латвия забранява съветски и нацистки униформи на публични места"}
{"url": "https://www.faktor.bg/bg/articles/tsvetanov-prizova-gerb-da-se-namesi-sreshtu-gavrata-s-istoriyata-i-zhertvite-na-komunizma", "text": "По повод скандалната новина, че в новите учебници по история за 10. клас децата ще учат, че Живков „се грижел за благосъстоянието на народа”, Цветан Цветанов излезе с призив към ГЕРБ да се намеси в предотвратяването на тази гавра с историята и жертвите на комунизма. Още повече, че комисията към МОН, която утвърждава новите учебни планове, не е дала нито едно възражение към съдържанието на учебниците, в които комунистическият режим е представен манипулативно и тенденциозно. В по-голямата част от новите учебници някои ключови събития и факти по време на тоталитарния комунистически режим са грижливо спестени, други са манипулативно представени, а трети – изопачени. Ето и поста на Цветан Цветанов във Фейсбук страницата му. \"Надявам се, че министърът на образованието Краси Вълчев и ПГ на ГЕРБ няма да допуснат скандалния опит за подмяна на истината за комунистическия режим в новите учебници. В противен случай усилията в тази посока на хора като журналиста Христо Христов, проф. Евелина Келбечева и още много други интелектуалци ще се окажат напразни.\"", "date": "2019.06.20", "title": "Цветанов призова ГЕРБ да се намеси срещу гаврата с историята и с жертвите на комунизма"}
{"url": "https://www.faktor.bg/bg/articles/putin-ne-mozha-da-izbyaga-ot-vaprosa-za-svalyaneto-na-mh17", "text": "Въпреки строго подбраните въпроси по време на традиционната \"Пряка линия\", на които руският президент отговаря на запитвания на руските поданици, Путин бе принуден да коментира разследването по делото за катастрофата на малайзийския боинг, изпълняващ полет MH17, в Донбас на 17 юли 2014 г. \"Русия никога не е бягала от отговорността си, ако тази отговорност лежи върху плещите й. Това, което видяхме и което беше представено като доказателство за вината на Русия, изобщо не ни удовлетворява. Ние смятаме, че там няма никакви доказателства\", настоя Путин   Той добави, че Русия имала своя версия, като тя е била представена. \"Но за съжаление нас никой не иска да ни слуша\", отбеляза руският държавен глава. По думите му ако няма диалог, тогава няма да има отговори на въпросите. \"Кой разреши полети над зона на бойни действия? Русия ли? Не... Там има още много въпроси. Но те не отговарят на тях... Те просто определиха виновните. Нас такъв подход към разследването не ни удовлетворява\", добави Путин.", "date": "2019.06.20", "title": "Путин не можа да избяга от въпроса на руските си поданици за свалянето на MH17"}
{"url": "https://www.faktor.bg/bg/articles/novini/balgariya/anketa-tryabva-li-manipuliranite-uchebnitsi-po-istoriya-da-badat-spreni-i-prenapisani", "text": "Трябва ли манипулираните учебници по история да бъдат спрени и пренаписани? Да Не Нямам мнение", "date": "2019.06.20", "title": "Анкета: Трябва ли манипулираните учебници по история да бъдат спрени и пренаписани?"}
{"url": "https://www.faktor.bg/bg/articles/zhestoko-prebit-ukrainski-zhurnalist-pochina-ot-ranite-si", "text": "Украинският журналист и борец срещу корупцията Вадим Комаров, който в началото на май беше пребит от неизвестни нападатели, е починал днес вследствие на получените наранявания, предаде Франс прес, като се позова на полицията. При жесток побой на 4 май в град Черкаски Комаров беше тежко ранен в главата и оттогава беше в кома. Днес той почина в болницата, каза във видеозапис ръководителят на националната полиция Вадим Князев, предаде БТА. Следователите проучват три хипотези, първата от които е престъпление, свързано с журналистическата работа на Комаров, каза за АФП говорителят на вътрешното министерство Артьом Шевченко. Другите две хипотези са престъпление за пари и личен конфликт, уточни говорителят. От май насам полицията е разпитала над 1300 души, но самоличността на нападателите все още не е установена, каза Князев. Според местния печат Комаров, който работел по случаи, свързани с корупцията и организираната престъпност в града, в последните години вече е бил обект на нападения. Организацията \"Репортери без граници\" каза, че е шокирана от смъртта му. \"Настояваме полицията да извърши бързо разследване и да открие виновните\", написа във Фейсбук директорката на украинската неправителствена организация ИМИ (Институт за масова информация) Оксана Романюк. Украйна се нарежда на 102-ро от общо 180 места в световната класация за свобода на печата на \"Репортери без граници\" за 2019 г.", "date": "2019.06.20", "title": "Почина жестоко пребитият украински журналист"}
{"url": "https://www.faktor.bg/bg/articles/predsedatelyat-na-selskostopanskata-akademiya-podade-ostavka", "text": "Председателят на Селскостопанската академия проф. Васил Николов е подал оставка, съобщи БНР, позовавайки се на Министерството на земеделието, храните и горите Проф. Васил Николов е седмият председател на академията за последните 8 години. Той е зооинженер и бе назначен на поста преди две години.  Преди да оглави академията, проф. Николов управляваше Агенцията по селекция и репродукция. Николов застана начело на академията след многократни протести на учените заради недостиг на средства за заплати и периодични скандали около стопанисването на имотите и земите на академията. По време на неговото управление протестите стихнаха. В парламента бе приет новият Закон за Селскостопанската академия. Васил Николов е посочил лични причини за искането си да напусне. Очаква се министър Десислава Танева да приеме оставката му. Все още няма информация кой ще оглави научното звено.", "date": "2019.06.20", "title": "Председателят на Селскостопанската академия подаде оставка"}
{"url": "https://www.faktor.bg/bg/articles/dozhivoten-zatvor-za-trima-balgari-i-afganistanets-v-ungariya", "text": "Четирима трафиканти на хора бяха осъдени на доживотен затвор с окончателното решение на унгарски съд заради смъртта на 71 мигранти, чиито разлагащи се тела бяха открити в камион, изоставен на автомагистрала в Австрия преди четири години, предаде БТА. Афганистанец - лидер на групата и трима български съучастници, бяха признати за виновни в организиран трафик на хора и непредумишлено убийство. Те отказали да спрат хладилния камион и да отворят вратите, за да влезе въздух, въпреки молбите на хората, натъпкани вътре.", "date": "2019.06.20", "title": "Осъдиха на доживотен затвор трима българи и афганистанец в Унгария"}
{"url": "https://www.faktor.bg/bg/articles/evrostat-tsenite-na-zhilishtata-sa-skochili-znachitelno-prez-poslednite-5-godini", "text": "Cлeд 5 гoдини нa cтaбилeн cпaд нa цeнитe нa жилищaтa y нac, дoшъл cлeд нaчaлoтo нa финaнcoвaтa ĸpизa и пpoдължил дo 2013 гoдинa, oт cлeдвaщaтa дo ĸpaя нa минaлaтa гoдинa вĸлючитeлнo тeндeнциятa e oбpaтнa и пoĸaзвa coлидeн pacтeж. Cпopeд дaнни нa Eвpocтaт нaй-бъpз тeмп нa пocĸъпвaнe oт ĸpизaтa нacaм e имaлo пpeз 2017 гoдинa - 8,7%, a пpeз минaлaтa тeмпът ce зaбaвя дo 6,6%. Bъпpeĸи тoвa пpeз 2018 гoдинa cтpaнaтa ни ocтaвa в гpyпaтa нa дъpжaвитe c бъpзo пocĸъпвaнe нa жилищaтa, в ĸoятo лидepи c нaд 10 нa cтo ca Чexия и Πopтyгaлия. Изчиcлeниятa coчaт, чe зa пocлeднитe 5 гoдини имoтитe y нac ca пocĸъпнaли cъoтвeтнo c 1,4% (2014 гoдинa), c 2,8% (2015 гoдинa), c 7% (2016 гoдинa), c 8,7% (2017 гoдинa) и c 6,6% (2018 гoдинa). Πpeди тoвa пepиoдът нa нaй-дpacтичнa paзлиĸa в cтoйнocттa нa жилищaтa e 2008 - 2009 гoдинa. Πpeз пъpвaтa пocĸъпвaнeтo e oт 25 нa cтo, a пpeз cлeдвaщaтa имa ocтъp cпaд oт 20,4 нa cтo. Heгaтивнaтa тeндeнция ce зaдъpжa и пpeз cлeдвaщитe 4 гoдини. Kaтo цялo цeнитe нa жилищaтa, вĸлючитeлнo нa нoвoпocтpoeни тaĸивa и нa cтapи, в Eвpoпeйcĸия cъюз (EC) нaмaлявaт oceзaeмo oт 2006 гoдинa. Haй-знaчитeлeн cпaд oт 4,4% имa пpeз 2009 гoдинa. Meждy 2010 и 2018 гoдинa тe ca нapacнaли c oбщo 15% в EC и 11% в Eвpoзoнaтa. Cpeд cтpaнитe члeнĸи c нaй-гoлямo пocĸъпвaнe нa имoтитe пpeз тoзи пepиoд ca Ecтoния (83%), Лaтвия (61%), Aвcтpия (56%) и Швeция (55%). Oт дpyгa cтpaнa нaй-гoлям cпaд имa в Итaлия (-17%), Иcпaния (-12%) и Kипъp (-8%).", "date": "2019.06.20", "title": "Евростат: Цените на жилищата са скочили солидно през последните 5 години"}
{"url": "https://www.faktor.bg/bg/articles/api-izbra-mezhdunarodna-kompaniya-za-elektronno-sabirane-na-patni-taksi", "text": "Българското дружество на една от водещите международни технологични компании „Конкорд Смарт Инфраструктура“ АД е избрано от Агенция “Пътна инфраструктура” (АПИ) за трети национален доставчик на услуги (НДУ) за електронно събиране на пътни такси, съобщиха от АПИ. Към момента АПИ има договори за тази дейност с българските компании „Интелигентни Трафик Системи“ ЕАД и “Телетол” АД. Мажоритарен собственик в „Конкорд Смарт Инфраструктура“ АД е американската Concord Smart Infrastructure, Inc. В ръководството на компанията участват мениджъри с огромен опит в областта на дигиталните услуги за клиенти от Fortune Global 500 и важни инфраструктурни проекти по целия свят. Изпълнителен директор на българското дружество е Кирил Георгиев, който е завършил Института за европейски науки в Париж, Франция.", "date": "2019.06.20", "title": "АПИ избра международна компания за електронно събиране на пътни такси"}
{"url": "https://www.faktor.bg/bg/articles/hristo-ristoskov-ako-ne-vidim-bobi-mihaylov-do-priyatelya-mu-platini-nishto-dobro-ne-chaka-shefa-na-bfs", "text": "Бившият футболен съдия и член на Атлантическия клуб Христо Ристосков \"пророкува\" ареста на Мишел Платини. Пред Faktor.bg той е категоричен, че е крайно време правораздавателните органи да започнат да се занимават и с приятеля на френската легенда Борислав Михайлов, защото в противен случай имало вече достатъчно хора, на които им е дошло до гуша от президента на БФС и няма да се поколебаят да прибегнат до физическа саморазправа. Според Ристосков централата на ФИФА трябва да се премести в САЩ, където законите са много по-добри, а правораздавателните органи действат по-бързо от европейските.    \"Това, че корупцията е на най-високо ниво, го доказаха и събитията. През 2015 г. беше проведена акция на ФБР в изпълкома на ФИФА. Тогава в Цюрих на изпълкома нашето момче Борислав Михайлов се оказа, че до такава степен е бил изплашен, че сигурно е спал на гарата и беше изпратил да гласува на избора за нов шеф на ФИФА Михаил Касабов. Тогава имаше двама кандидати за председател на федерацията – принцът на Йордания Али бин ал-Хюсеин и Джани Инфантино. Михайлов е страхлив и вероятно е подозирал, че ще се разбере кой за кого е гласувал. Затова изпрати и друг човек, за да не пишат неговото име\", казва Ристосков. \"Би било могло полезно, ако централата на ФИФА не се намира в Цюрих или в Европа въобще, а се премести примерно в Ню Йорк, за да подлежи на сладките американски финансови закони. Тогава може би ще се вкарат някакви правила във футбола, защото се видя, че европейското правораздаване е бавно, тромаво и мудно. Докато съдените от федерация в САЩ са присъди, тук ще има да се бавят с Мишел Платини, както и с Боби Михайлов, който стана на 60 години, а прокуратурата още не се е заела с БФС. В нашата държава правораздавателните органи са от сталинстки тип и поради тази причина във футбола няма разследвания. Крайно време е премиерът Бойко Борисов и спортният министър Красен Кралев да се намесят в БФС, чийто лиценз се дава от Министерството на спорта. Видяхме на какво ниво е футбола при Борислав Михайлов – нямаме резултати нито на клубно, нито на национално ниво. Той не се научи да говори като мъж, а всеки ден говори различни неща. Един ден обаче това ще свърши и той трябва да се запита какво ще прави тогава. Не е тайна, че международното разследване във футбола в момента тече с пълна сила и ще излязат много сериозни факти, свързани с България и с Боби Михайлов. Очаквам да излязат на бял свят всичките щуротии, които са правили в БФС. Но най-лошото у нас е, че структурите на футбола са съсипани. Футболните клубове са много зле финансово, съдийството е под всякаква критика, както и детско-юношеските школи. Ние нямаме и един стадион като хората. Сигурен съм, че и около футболната база, която направихме с пари на ФИФА, ще излезе нещо нередно, което е правено\", коментира бившият съдия.  \"Сега чакаме да видим ще последва ли Боби Михайлов своя приятел Мишел Платини. Откакто французинът е станал президент на УЕФА и направи българина член на съдийската комисия, тръгна съсипията на европейското съдийство. В Европа липсват рефери, които са личности като Маркус Мерк, Пиер Луиджи Колина и т.н. Не може за 2 млн. долара да бъде наказан да е извън футбола за 6 години, а футболният съдия Момчил Врайков за цял живот заради една дузпа, защото така решил Боби Михайлов. Ако изперка такъв като Врайков един ден, няма да се учудя да му „перне перушината“ за благодарност. Вече и това очаквам да стане скоро – физическа саморазправа. На много хора им е писнало от него. Затова е крайно време да се намеси прокуратурата. Борислав Михайлов не може да налага справедливост във футбола, защото самият той е за наказание\", каза още Христо Ристосков.", "date": "2019.06.20", "title": "Христо Ристосков: Докато не видим Боби Михайлов до приятеля си Платини, нищо добро не чака футбола ни"}
{"url": "https://www.faktor.bg/bg/articles/evrohold-kupi-chez-grup-v-balgariya", "text": "Най-големият публичен холдинг в България и една от водещите независими бизнес групи в Централна и Югоизточна Европа - Еврохолд България АД, се споразумя да придобие бизнеса на чешката енергийна компания ЧЕЗ Груп в България. Двете страни подписаха договор днес, съобщиха от пресцентъра на холдинга. Еврохолд ще плати 335 млн. евро за придобиването на активите на ЧЕЗ Груп в България. Еврохолд ще финансира сделката с комбинация от собствен и заемен капитал.    Еврохолд вече е подписала мандат с две глобални инвестиционни банки с богат опит в осигуряването на финансиране за подобни сделки, които да обезпечат необходимия заемен капитал.   Еврохолд вече е сформирала и консултативен съвет от експерти със солиден международен опит в бизнеса с дистрибуция на електроенергия, който ще консултира компанията в процеса на интеграция на дейността на ЧЕЗ България в структурата на холдинга. Допълнително, Еврохолд се е договорила висшият мениджмънт на ЧЕЗ България ЕАД, в това число и изпълнителният директор на дружеството, да остане в компанията, за да се гарантира плавен преходен период в управлението.         Структурата на ЧЕЗ Груп в България включва електроразпределителното дружество ЧЕЗ Разпределение България АД, компанията за обществено снабдяване с електроенергия и лицензиран търговец ЧЕЗ Електро България АД, лицензирания търговец на електроенергия ЧЕЗ Трейд България ЕАД, компанията за IT услуги ЧЕЗ ИКТ България ЕАД, фотоволтаичния парк Фри Енерджи Проджект Орешец, дружеството за производство на електричество от биомаса Бара Груп и ЧЕЗ България ЕАД, която координира и управлява дейността на всички дружества на групата в страната.   Сделката по придобиването на бизнеса на ЧЕЗ Груп в България ще бъде финализирана след одобрение от съответните регулаторни органи.   Консултанти на Еврохолд по сделката са базираната в Лондон международна адвокатска кантора Morrison & Foerster и българската - “Стоева, Чомпалов и Знеполски”. Консултанти на ЧЕЗ Груп са адвокатските дружества Skils s.r.o. и „Пенков, Марков и партньори”.", "date": "2019.06.20", "title": "\"Еврохолд\" купи ЧЕЗ Груп в България"}
{"url": "https://www.faktor.bg/bg/articles/vks-reshava-shte-plashta-li-darzhavata-ako-deputatite-bezdeystvat-sled-obyavyavane-na-zakon-za-protivokonstitutsionen", "text": "Отговаря ли държавата за вреди от законодателната дейност на Народното събрание, което първо е приело противоконституционна норма, а след това не е уредило правните последици от обявяването ѝ за такава, както го задължава законът. На този въпрос, който не е намерил разрешение в съдебната практика и е от значение за развитието на правото, ще отговори Върховният касационен съд в решение по чл. 290 от Гражданския процесуален кодекс (ГПК). Състав с председател и докладчик Светла Цачева и членове Албена Бонева и Боян Цонев ще излезе с решение и по друг съществен въпрос – кой е надлежен ответник по подобен иск – дали това е държавата, чрез министъра на финансите, или Народното събрание, съобщава Lex.bg. Въпросът какво се случва след като КС обяви дадена разпоредба за противоконституционна е решен от Закона за Конституционния съд, който в (чл. 22, ал. 4) обявява, че възникналите правни последици се уреждат от органа, който е я е приел. Правилникът за организацията и дейността на Народното събрание (чл. 94, ал. 4) пък предвижда, че ако КС обяви закон или част от него за противоконституционен, парламентът „урежда възникналите правни последици в срок до два месеца от влизането в сила на решението“. Практиката обаче показва, че спазването на тези разпоредби е оставено на добрата воля на депутатите и този двумесечен срок е по-скоро пожелателен. Един от най-скорошните примери за това е решението на Конституционния съд, с което той обяви частично за противоконституционна разпоредбата на чл. 230 от Закона за съдебната власт. Решението беше обнародвано в Държавен вестник на 5 март 2019 г. и влезе в сила три дни по-късно, но и до днес в Народното събрание не е внесен законопроект, който да уреди последиците от него, въпреки предупрежденията на конституционни съдии, че то води до нормативен хаос. Именно заради случай на обявени за противоконституционни разпоредби, последиците от чиято отмяна не са уредени от парламента, пред ВКС е висящо дело на фирма, която съди държавата за вреди и то ще стане повод върховните съдии да отговорят на въпроса: „Отговаря ли държавата за вреди, претендирани от законодателна дейност на Народното събрание, изразяваща се в приемане на противоконституционна норма и в бездействие при изпълнение на задължението по чл. 22, ал. 4 ЗКС за уреждане на правните последици от противоконституционна норма?“. Т.е. ще си плаща ли Народното събрание, ако бездейства след обявяването на закон за противоконституционен. Искът, по който ще се произнесе ВКС, е един от десетките след като КС обяви за противоконституционни чл. 35а и сл. от Закона за възобновяемите енергийни източници (ЗЕВИ) (повече за противоречивата съдебна практика по тези искове виж тук). Според въпросните разпоредби от производителите на ток от вятърна и слънчева енергия се събира такса от 20% върху прихода, която се удържа директно от 1 януари 2014 г. Седем месеца след влизането в сила на разпоредбите, въвеждащи таксата, КС излезе с решение, че е погазена Конституцията. Два месеца по-късно Народното събрание все още не е уредило правните последици от решението, това не се е случило и до днес. Затова фирмата собственик на фотоволтаична централа „Бодо 09” ООД завежда дело срещу държавата, в което претендира обезщетение за вреди – пропуснати ползи от приход от цена на произведена електрическа енергия в периода от 1 януари до 9 август 2014 г. (когато ѝ е удържана таксата). Две съдебни инстанции – Софийският районен съд и Софийският градски съд (СГС), уважават иска ѝ, който е за близо 6614 лв. Той е на основание чл. 49 и чл. 45 от ЗЗД, като стъпва и директно на Конституцията, която в чл. 7 прогласява общата отговорност на държавата за вреди, причинени от незаконни актове или действия на нейни органи и длъжностни лица. В решението си СГС приема, че противоправното поведение на длъжностните лица, които съставляват колективния държавен орган – Народно събрание, се изразява както в приемането на противоконституционна разпоредба, така и в проявеното бездействие – неуреждането на възникналите от приемането и правни последици. Приема и че настъпилата за собственика на фотоволтаичната централа вреда от удържаната такса е в пряка причинна връзка с противоправните действия на Народното събрание. Министърът на финансите, който представлява държавата по делото, обаче подава жалба до ВКС и един от въпросите, които поставя в нея, е „отговаря ли държавата за вреди, претендирани от законодателна дейност на Народното събрание, изразяваща се в приемане на противоконституционна норма и в бездействие при изпълнение на задължението по чл. 22, ал. 4 ЗКС за уреждане на правните последици от противоконституционна норма“. Именно заради него и заради въпроса кой е ответник по тези искове върховните съдии допускат делото до разглеждане и ще запълнят празнотата в практиката.", "date": "2019.06.20", "title": "ВКС отговаря: Ще плаща ли държавата за противоконституционни закони"}
{"url": "https://www.faktor.bg/bg/articles/oshte-predi-godina-savetat-za-sadebna-reforma-zapisal-che-mozhe-da-se-razsledvat-trimata-golemi", "text": "Правосъдният министър Данаил Кирилов заяви, че още преди година Съветът за съдебна реформа у нас е записал конкретен текст, който касае възможността за разследване на най-висшите представители на съдебната власт. В пътната карта са посочени главния прокурор и председателите на ВКС и ВАС, каза Кирилов и допълни, че и в Конституцията статутът \"Тримата големи\" е равно установен. Все пак, окончателното решение ще вземе НС, посочи още правосъдният министър и заяви, че не е запознат с позиция на Съвета на Европа. Кирилов участва в кръглата маса по изпълнението на решенията на Европейския съд по правата на човека по групата дела С.З. срещу България и Колеви срещу България, засягаща систематичния проблем за неефективното наказателно производство в България и липсата на гаранции за независимо наказателно разследване срещу главния прокурор. По време на събитието Клеър Ови от Отдела за изпълнение на решенията на ЕСПЧ към Комитета на министрите на Съвета на Европа допусна възможността за специален вид решение по отношение на България през декември. То би било факт, ако до 1 октомври не бъдат изпълнени препоръките, дадени в резултат на осъдителни решения на ЕСПЧ в Страсбург срещу страната ни.", "date": "2019.06.20", "title": "Съветът за съдебна реформа записал още преди година, че може да се разследват \"тримата големи\" в Темида"}
{"url": "https://www.faktor.bg/bg/articles/obshtestvo/adarzhaha-izmamnik-zloupotrebil-s-dareniya-za-bolno-dete", "text": "Задържаха измамник, злоупотребил с дарения за болно дете, съобщиха от полицията. Разследването установило, че 46-годишният мъж е въвел в заблуждение дарители. От юни 2017 година до настоящия момент, той неправомерно е получил сумата от сто и десет хиляди лева от дарителска кампания за болно дете и част от паричната сума е изхарчена не по предназначение. Извършени са претърсвания в дома му, както и в помещения на бивша фурна в село Горна Митрополия.   Полицаите се натъкнали на над 100 кутии, пригодени за дарения, машина за рязане на ламарина, машина за огъване на ламарина, които са закупени с парите, придобити от измамата, както и други документи и вещи, имащи значение за разкриване на обективната истина по делото. 46-годишният мъж, първоначално е задържан за срок до 24 часа. След изтичане на тази мярка е преведен в затвора в град Плевен за изтърпяване на ефективно наказание \"лишаване от свобода\" за срок от 4 месеца за извършен опит за измама по друг случай.", "date": "2019.06.20", "title": "Задържаха измамник, злоупотребил с дарения за болно дете"}
{"url": "https://www.faktor.bg/bg/articles/obshtestvo/zakon-i-red/sadat-otstrani-prokuror-ot-deloto-za-radikalen-islyam", "text": "Прокурор Недялка Попова бе отстранена като обвинител по делото за радикален ислям. Това реши Окръжният съд в Пазарджик със свое окончателно определение, неподлежащо на обжалване. \"С направените изявления пред три медии през март 2018 г. прокурор Недялка Попова е създала впечатление за наличие на предубеденост относно подсъдимите по делото срещу 14-те обвинени за проповядване на омраза на религиозна основа, изразяваща се във верска нетърпимост към непрактикуващите и неизповядващите салафитското течение на исляма и пропагандиране на война чрез разпространение на идеите на терористичната организация „Ислямска държава“, посочиха в мотивите си магистратите. Така в процеса остава само един прокурор - Васил Малинов. Част от адвокатите дори поискаха връщане на обвинителния акт в прокуратурата, тъй като е писан от предубеден прокурор, и да се изготви нов обвинителен акт.  Което би означавало делото след повече от три години съдебна фаза да се върне в отправната си точка. Това искане обаче беше отхвърлено. Процесът продължава с искания за изменение на мерките за неотклонение на част от подсъдимите.", "date": "2019.06.20", "title": "Съдът отстрани прокурор от делото за радикален ислям"}
{"url": "https://www.faktor.bg/bg/articles/gerb-globata-za-stopani-na-agresivni-kucheta-bez-kaishka-da-stane-1000-lv", "text": "От 100 лв. на 1000 лв. да скочи санкцията за собственици на агресивни кучета, които ги извеждат без повод и намордник. С 500 лв. да бъдат глобявани тези, които разхождат кучетата си на детски площадки и на места, обозначени от общините със забранителни знаци. А 300 лв. да е санкцията за собственици на кучета над 5 килограма, които ги пускат свободно или ги извеждат без каишка. Това предвиждат промени в Закона за ветеринарномедицинската дейност, внесени от депутати от ГЕРБ днес, съобщи \"Дневник\". Досега всички санкции за подобно поведение бяха 100 лв. Повод за иницииране на промяната става трагичният случай край село Владо Тричков в Искърското дефиле, където агресивни кучета нахапаха и убиха млад мъж. За да се обхване и този казус, депутатите от мнозинството предлагат и промяна във формулировката на текстовете. Вече ще се санкционират и хората, които свободно пускат домашните си любимци. Вносителите посочват, че при събитията във Владо Тричков собственикът всъщност не е извел животните си без каишка, а ги е пуснал свободно и не е осигурил гаранции, че те няма да напуснат собствеността му. Домашните любимци ще могат да бъдат пускани свободно в обозначените за това места в урбанизираните територии, както и извън урбанизираните територии. А също и когато се ползват за лов, ако биват обучавани или участват в състезания. Вносителите отбелязват, че \"агресивността при кучетата може да се определи като действие, предизвикващо травматизъм на човек, куче или друго животно\". За агресивно поведение се смята включително ръмжене, оголване на зъбите.", "date": "2019.06.20", "title": "ГЕРБ: Глобата за стопани на агресивни кучета без каишка да стане 1000 лв."}
{"url": "https://www.faktor.bg/bg/articles/manolova-nezabavno-shte-dam-chastnoto-finansirane-na-partiite-na-konstitutsionniya-sad", "text": "Омбудсманът Мая Манолова призова народните представители да не приемат промените за неограничено частно финансиране на политическите партии. Това съобщиха от пресцентъра на омбудсмана. Общественият посредник е категоричен, че новите текстове противоречат на конституционни принципи и разпоредби и арогантно легализират интересите на олигархията за сметка на правата на гражданите и политическия плурализъм. Мая Манолова е категорична, че ако предложеният корпоративен модел за финансиране на политическите партии бъде приет, тя „незабавно и без колебание“ ще сезира Конституционния съд заради погазване на принципите на демократичната и правова държава и на политическия плурализъм.", "date": "2019.06.20", "title": "Манолова: Незабавно ще дам на Конституционния съд частното финансиране на партиите!"}
{"url": "https://www.faktor.bg/bg/articles/rossiya-segodnya-sachini-koltsentarat-na-direktnata-liniya-s-putin-e-podlozhen-na-masirana-kiberataka-ot-ukrayna-1", "text": "Колцентърът на директната линия с руския президент Владимир Путин е подложен на масирана кибератака от точки, извън границите на страната, но е била отразена, съобщи в директен ефир една от водещите на мероприятието, предава РИА Новости, цитирана от \"Фокус\". „Нашият колцентър току що бе подложен на масирана DDoS-атака от чужбина. Очевидно, прекъсванията във видео позвъняванията са били свързани с това, но ние успяхме да я отразим. Работата на приложението е възстановена. Продължаваме да приемаме обаждания“, съобщи една от водещите на директната линия. Главният редактор на МИА „Россия сегодня“ и телевизионния канал RT Маргарита Симонян, която е известна като пощенската кутия-пропагандатор на Путин и е жестоко подигравана от колегите си от малкото свободни медии, написа в своя Телеграм-канал, че “DDoS атаката, на която е подложено приложението „Москва Путину“, е била от Украйна“.", "date": "2019.06.20", "title": "„Россия сегодня\" съчини: Колцентърът на директната линия с Путин е подложен на масирана кибератака от Украйна"}
{"url": "https://www.faktor.bg/bg/articles/pravitelstvoto-na-dmitriy-medvedev-s-ostri-kritiki-ot-stopanina-na-kremal", "text": "За съжаление трябваше да вдигнем ДДС (от 18 до 20%). Това каза руският президент Владимир Путин по време на традиционната си \"Пряка линия\". \"Ние предприехме тази мярка, за да увеличим постъпленията в държавния бюджет и да ги инвестираме в икономиката. Аз разбирам обикновените хора, но вдигането на този данък бе необходимо. Тези инвестиции ще се върнат в джобовете на нашите съграждани\", посочи още държавният глава. Президентът също призна, че между отделните части на страната му е имало големи разлики в заплатите. \"Подобна е ситуацията и в различните сектори на стопанството\", допълни той. Путин също отбеляза, че трудовите възнаграждения са започнали да се растат. \"Ние увеличихме и пенсиите от 1 април, и ще направим още една крачка в тази насока до края на тази година\", каза още Путин. Държавният глава също призна, че в много важни области има дефицит на кадри. \"Това е едно от основните препятствия пред нашето здравеопазване. Другите два проблема са липсата на лекарства и достъпността до медицински услуги. Ние създадохме мобилни медицински екипи и ще увеличим техния броя\", каза още той. Относно дефицита на лекарства Путин заяви, че е дал разпореждане на здравния министър в Москва - Вероника Скворцова да разреши този проблем. Стопанинът на Кремъл посочи и каква грешка е допуснало правителството на Дмитрий Медведев. \"Лихвите по ипотечните кредити за многодетните семейства останаха на същото ниво\", каза Путин. По-рано от Кремъл съобщиха, че са получили приблизително 1,5 милиона въпроса към държавния глава.", "date": "2019.06.20", "title": "Стопанинът на Кремъл посочи грешка на Дмитрий Медведев"}
{"url": "https://www.faktor.bg/bg/articles/ekspert-i-sega-partiite-v-nyakoi-sluchai-imat-dosta-neyasni-iztochnitsi-na-finansirane", "text": "Не добре работещите институции поставят под съмнение гладкото функциониране на една нова система за финансиране на партиите. Това мнение изказа пред БНР финансистът и преподавател в УНСС Димитър Чобанов. Според него новата система би довела до повече рискове, отколкото в момента има. „Разумната инвестиция би била най вече по отношение на финансирането на управляващите партии. За бизнеса възникват рискове, че от една страна би могло това да се разглежда или да се „изврати“, да се превърне в нов данък върху бизнеса, т.е., управляващите партии да се опитат да наложат силово дарение на някои фирми, от друга страна пък е възможно тези фирми, които даряват на опозицията, след това да получават някакви административни преследвания или множество проверки от държавни органи и регулатори, които да затруднят тяхната дейност. Това е един от рисковете, които възникват при положение, че институционалната среда не е достатъчно добре укрепена“, обясни Чобанов в интервю за предаването „Преди всички“.  Като друг риск той посочи, че е възможно с промените част от партиите да изпаднат в ситуация, в която сериозно би се затруднило явяването им на следващи избори. Според него трябва да се направи анализ на въздействието на законодателството. По думите му това, което не е направено, са оценки и сметки за това какви биха могли да бъдат негативните ефекти от едни такива мерки. Необходима е широка обществена дискусия, която вече започва, смята финансистът. „И сега партиите в някои случаи имат доста неясни източници на финансиране, които минават „под радара“, т.е. по никакъв начин не се отчитат. Не бихме могли да кажем, че сегашната система, при която официално няма корпоративно финансиране, всъщност възпрепятства фирмите да правят това. В момента, в който обществото не разполага с информация откъде точно идва финансирането, какъв е неговият размер и за какво се използва, в този случай партиите биха могли да бъдат доста зависими. Ако ситуацията се промени така, че да има пълна прозрачност, т.е., всяко дарение да се знае – от коя фирма е направено, какъв е размерът и произходът на средствата и по какъв начин са използвани тези пари, това би могло да подобри ситуацията“, изказа мнение още Димитър Чобанов.", "date": "2019.06.20", "title": "Експерт: И сега партиите в някои случаи имат доста неясни източници на финансиране"}
{"url": "https://www.faktor.bg/bg/articles/byudzhetnata-komisiya-v-ns-prie-na-vtoro-chetene-partiynata-subsidiya-da-se-namali-na-1-lev", "text": "Бюджетната комисия в парламента намали на второ четене партийната субсидия на 1 лв. за действително получен глас. Текстовете са заложени в Закона за държавния бюджет за 2019 г. и бяха приети на второ гласуване от комисията. Окончателното решение ще бъде взето утре в пленарна зала. Съгласно текстовете за периода от 1 януари до 30 юни 2019 г. размерът на държавната субсидия ще е 11 лв. за получен действителен глас. Намалението на партийната субсидия от 11 лв. на 1 лв. ще важи за периода от 1 юли до 31 декември 2019 г. Депутатите от Комисията отхвърлиха предложението на ДПС за 0 лв. партийна субсидия за действително получен глас, както и това на ВМРО размерът на субсидията за парламентарна група да бъде 1,5 млн. лв.", "date": "2019.06.20", "title": "Бюджетната комисия прие на второ четене партийната субсидия да се намали на 1 лев"}
{"url": "https://www.faktor.bg/bg/articles/kanada-ratifitsira-protokola-za-chlenstvo-na-severna-makedoniya-v-nato", "text": "Канадското външно министерство съобщи в Туитър, че Канада изразява задоволство, че скоро ще пожелае добре дошла на Северна Македония като 30 членка на НАТО. \"Докато празнуваме седемдесетата годишнина на НАТО, с нетърпение очакваме да ви поздравим като 30-тата членка на алианса в близко бъдеще\", съобщи канадското външно министерство. Междувременно тече процедурата за ратификация и в Сената на САЩ. Очаква се ратификацията на протокола във Вашингтон да се случи до края на това лято. Преди десетина дни протоколът за НАТО бе ратифициран от Германия и Естония, припомня МИА. Канада е 18-та държава ратифицирала Протокола за членство на Северна Македония.", "date": "2019.06.20", "title": "Канада ратифицира Протокола за членство на Северна Македония в НАТО"}
{"url": "https://www.faktor.bg/bg/articles/osadiha-do-zhivot-17-rakovoditeli-na-opita-za-prevrat-sreshtu-erdogan", "text": "17 ръководители на опита за преврат от 15 юли 2016 г. в Турция, включително бивши висши военни, получиха по 141 утежнени доживотни присъди. Съд по тежки престъпления в Анкара днес продължава да произнася присъдите на ключови участници в метежа.  Сред тях са бившият командир на Военновъздушните сили ген. Акън Йозтюрк, който ръководеше и т.нар. „Съвет Мир в страната“, който в нощта на преврата оповести, че поема контрол над страната, Али Язъджъ - бивш главен военен съветник на турския президент Реджеп Ердоган и други.  Подсъдимите са осъдени за опит за промяна на конституционния ред, опит за сваляне на законното правителство и за атаката и завладяването на сградата на Генералния щаб на турската армия.  Съдебният състав продължава да чете присъдите на други от подсъдимите.  По процеса са подсъдими общо 224 души. 176 от тях очакваха решението на съда з затвора, 35 бяха освободени под съдебен контрол, а 13 души, включително проповедникът Фетхуллах Гюлен, който живее в Съединените щати, са съдени задочно", "date": "2019.06.20", "title": "Осъдиха до живот 17 ръководители на опита за преврат срещу Ердоган"}
{"url": "https://www.faktor.bg/bg/articles/balgariya-i-rumaniya-mnogo-skoro-shte-stanat-chlenki-na-shengen", "text": "Румъния и България \"много скоро\" ще станат членки на Шенгенското пространство, заяви в Букурещ европейският комисар за миграцията, вътрешните работи и гражданството Димитрис Аврамопулос, съобщава  агенция Аджерпрес. Изказването на Аврамопулос е преди министерската среща ЕС-САЩ по въпросите на правосъдието и вътрешните работи, организирана от румънското председателство на Съвета на ЕС. \"Не сме много далече от този момент. Има още няколко аспекта, най-вече технически, но и практически. Не сме много далече от този ден. (...) Много сме близо. Не е въпрос на време, а на изпълнение на всички останали детайли. (...) Това нещо е валидно и за България, и за Хърватия\", обясни европейският комисар. Аврамопулос уточнява, че тази тема не е включена в дневния ред на срещата, за която е в Букурещ, но е поискал да изпрати \"ясно послание\" на румънците, че \"много скоро Румъния ще стане членка на Шенгенското пространство\". Европейският комисар каза още, че ЕС и САЩ са установили много солидни връзки през последните десетилетия и ще продължат да работят в тази посока. \"Трябва да работим заедно по отношение на граничния контрол, сигурността и миграцията. През последните години постигнахме важен напредък\", посочи Аврамопулос и допълни, че това се дължи на доверието между партньорите.", "date": "2019.06.20", "title": "България и Румъния “много скоро” ще станат членки на Шенген"}
{"url": "https://www.faktor.bg/bg/articles/tusk-e-poel-zadalzhenie-da-osiguri-myasto-za-dve-zheni-vav-visshite-postove-na-es", "text": "Белгийски и френски издания правят днес прогнози за разпределението на висшите ръководни длъжности в ЕС часове преди заседанието на Европейския съвет, на което ще се търсят решения. Според белгийския всекидневник \"Соар\" е възможно Европейската народна партия (ЕНП) да остане начело на Европейската комисия, но не с водещия си кандидат Манфред Вебер, отбелязва 24 часа. Изданието прогнозира, че представител на преименуваните либерали ще оглави Европейския съвет на мястото на Доналд Туск. Допуска се, че това може да бъде холандският премиер Марк Рюте или белгийският служебен премиер Шарл Мишел. Френското издание \"Експрес\" уточнява, че засега водещите кандидати за председател на ЕК на ЕНП Манфред Вебер, на социалистите Франс Тимерманс и на бившите либерали Маргрете Вестагер, не успяват да получат достатъчна подкрепа в Европейския съвет. Изданието предполага, че социалистите ще получат поста на върховния представител на ЕС по външната политика и сигурността, и ще поделят председателското място на ЕП със Зелените. Така председател на ЕП за две години и половина ще бъде социалист, а в останалите две и половина години - представител на Зелените. Изданията отбелязват, че Туск, като преговарящ от името на държавите в ЕС за разпределението на най-висшите постове, е поел задължение да осигури място за две жени. Допълва се, че дадените прогнози са неокончателни и най-рано тази нощ ще стане известно дали се потвърждават. Според изданията е предвидено на 1 юли да се състои извънредно заседание на Европейския съвет, ако договорка не бъде постигната днес.", "date": "2019.06.20", "title": "Две жени във висшите постове на ЕС се е задължил да осигури Доналд Туск"}
{"url": "https://www.faktor.bg/bg/articles/borisov-znam-koi-shte-sa-trimata-koito-shte-predlozhi-tusk-za-naslednik-na-yunker", "text": "\"Тези консултации вървят по всичките позиции, за да може тези, които бъдат предложени, да бъдат одобрени. Действително е сложно. Знам трите имена, които ще предложи Туск, от него, но е глупаво да се каже на този етап\". Това заяви премиерът Бойко Борисов в Брюксел относно предстоящите предложения за наследник на председателя на Европейската комисия Жан-Клод Юнкер. \"АЕЦ работи на пълна мощност. Интересно е името на собственика, затова се говори толкова\", коментира той. \"Не мога да разбера защо продължават дискусиите и вече почва да ми се вижда нахално. Когато бях в \"Шоуто на Слави\", поех агажимент да внеса предложението за намаляване на партийните субсидии пак и го направих. Но бой по ГЕРБ от сутрин до вечер\", каза още той. \"И аз нямам доверие на приближените си. Аз се разделих с най-близкия си. Семейство нямам, за съжаление. Семейство ми беше Цветанов. И сега ми липсва, но се разделих\", добави премиерът за оставката на Цветан Цветанов. \"Ние в момента поддържаме нулева мигрантска вълна, защото поддържаме нещата с хора и техника\", обясни Борисов.", "date": "2019.06.20", "title": "Борисов: Аз се разделих с най-близкия си. Семейство ми беше Цветанов"}
{"url": "https://www.faktor.bg/bg/articles/pravitelstvoto-izvanredno-poe-nov-dalg-ot-300-mln-lv-zaradi-sdelkata-za-f-16", "text": "Министерството на финансите извънредно емитира нов вътрешен дълг за 300 млн. лв. По неофициална информация причината е готвеното разплащане накуп на самолетите F-16 за ВВС до края на годината, пише mediapool.bg. Аукционът на вътрешния пазар се е провел в сряда, съобщи финансовото министерство късно снощи. Става дума за две дългосрочни емисии - 10.5-годишни и 20-годишни държавни ценни книжа (ДЦК), деноминирани в лева, с падеж съответно на 21.12.2029 г. и 21.06.2039 г. Тази година МФ няма календар за продажбата на ДЦК. Вероятно правителството се е надявало, че няма да има нужда да емитира ценни книжа, както миналата година, когато не бе поет никакъв нов вътрешен дълг. Заради преговорите с американската страна по покупката на новия тип боен самолет F-16 обаче вероятно е решено, че кабинетът ще се възползва частично от възможността в бюджета да емитира ДЦК на стойност до 1 млрд. лв. през 2019 г. При преговорите стана ясно, че българското правителство няма кредитна история във военните сделки със САЩ и няма как да получи преференциални условия за разсрочено плащане на самолетите. Затова кабинетът предпочита вариант, при който да плати цялата сума, която очаква да бъде между 2 и 2.2 млрд. лв., накуп. Още на 7 юни финансовият министър Владислав Горанов каза, че е готов на такъв вариант. В момента пазарните условия за поемане на държавен дълг са доста добри предвид огромната ликвидност в банковата система и отрицателните лихви на БНБ върху свръхрезервите на банките. Постигнатата доходност в сряда е била съответно 0.41% за пласираните 10.5-годишни книжа на стойност 200 млн. лв. и 1.60% за 20-годишните книжа, които са на стойност 100.6 млн. лв. \"Общият размер на подадените поръчки за книжата с падеж през 2029 г. достигна 472 млн. лв., което съответства на коефициент на покритие от 2.36. Постъпилите поръчки за 20-годишните ДЦК възлязоха на 248 млн. лв. или коефициент на покритие 1.24\", казаха още от МФ. Засега не е ясно как кабинетът ще покрие оставащата сума до 2 млрд. лв. Почти сигурно е само, че Фондът за гарантиране на влоговете ще изплати предсрочно заема си към МФ заради фалита на КТБ в размер на 501 млн. лв., който иначе се дължеше на 15 април 2020 г. Отделно, правителството разполага с фискален резерв от над 10 млрд. лв., които вероятно също ще бъдат включени в разплащането. България е сред държавите в ЕС с най-ниско ниво на дълга. В момента размерът на държавния дълг е 11.6 млрд. евро, като 2.53 млрд. от него са вътрешен, а 9.08 млрд. евро външен. Следващото голямо плащане на външен дълг е през 2022 г., когато е падежът на 7-годишната емисия еврооблигации от март 2015 г. в размер на 2 млрд. евро.", "date": "2019.06.20", "title": "Правителството извънредно пое нов дълг от 300 млн. лв. заради сделката за F-16"}
{"url": "https://www.faktor.bg/bg/articles/andrey-kovachev-raznoglasiyata-mezhdu-berlin-i-parizh-mogat-da-blokirat-tseliya-evroparlament", "text": "Андрей Ковачев, който кацна от Брюксел с горещи новини, заяви в предаването \"Лице в лице\" на бТВ, че разногласията между Берлин и Париж могат да блокират целия Европарламент. \"Надяваме се на разум, за да не се блокират европейските институции. Забелязва се обединена договорка срещу избор на кандидат на ЕНП. Не е редно спор между Париж и Берлин да дпведе \"ЕС номинира председателя на ЕК, имайки предвид резулатите от изборите за Европейски парламент, говори се, че на 30 юни ще има извънреден съвет, ако тази вечер не се разберат. Пазарлъците вървят\", разкри още евродепутатът от ГЕРБ  и заместник-председател на ЕНП. Относно полемиката около избора на следващия председател на ЕК и желанието на френския президент Еманюел Макрон Манфред Вебер да бъде заменен от германския канцлер Ангела Меркел, българският евродепутат посочи: ,,Не е коректно Макрон да предлага Меркел, а да не иска Вебер. Надявам се разумът в крайна сметка да надделее. Изглежда, че Педро Санчес и Макрон са в някаква коалиция срещу ЕНП. Въпреки това мога категорично да заявя, че цялата група на ЕНП стои зад избора на Манфред Вебер'', добави Ковачев. По повод скандала около честването на Гоце Делчев и дали е българин, или не, евродепутатът заяви: \"Кощунство е от страна на Северна Македония да твърдят, че Гоце Делчев е бил македонец. Идеята им да честваме заедно годишнината от смъртта му също беше грозна. Те нямат право да променят нито историята, нито идентичността на една плеяда наши възрожденци. Но все пак трябва да се мине през този шок, който чакаме от около 30 години. Така е, когато е било набивано от режима на Тито колко лоши са българите. Дори по негово време е имало закон за защита на македонската чест и ако се определиш не за македонец, а за българин, си рискувал да влезеш в затвора'', обясни евродепутатът. ,,Ние призоваваме да има разбирателство. Искаме да охрабрим и техните историчари и политици, за да видят, че не е толкова страшно. Освен това всички много добре знаят, че самият Гоце Делчев се е определял като българин, а не като македонец'', допълни Ковачев.", "date": "2019.06.20", "title": "Андрей Ковачев: Да охрабрим македонските историчари - не е толкова страшна историческата истина!"}
{"url": "https://www.faktor.bg/bg/articles/kmetat-na-kostenets-ostava-v-aresta", "text": "Кметът на Костенец Радостин Радев остава в ареста, реши спецсъдът. Основният мотив на съда е, че той може да извърши ново престъпление, свързано с длъжността му. Бизнесменът Ивайло Пашов, с когото кметът беше задържани при спецакция в понеделник, излиза от ареста под гаранция в размер на 10 000 лв. Радев се разследва за предлагане на подкуп от 30 хил. лв. на общински съветник в града. Целта била да се гласува по определен начин на сесия на Общинския съвет, съобщиха от БТВ. Двамата са обещали имотна облага за гласуване на обществена поръчка за реконструкция на училище, чиято стойност е над 1 млн. лв., според обвинението.", "date": "2019.06.20", "title": "За да не извърши ново престъпление, кметът на Костенец остава в ареста"}
{"url": "https://www.faktor.bg/bg/articles/novini/svyat/polski-ministar-evrointegratsiyata-na-zapadnite-balkani-ima-i-geopolitichesko-izmerenie", "text": "\"Отлагането на поканата към Република Северна Македония и Албания за преговори за присъединяване към Европейския съюз може да демобилизира обществата в тези държави\", заяви външният министър на Полша Яцек Чапутович пред български журналисти във Варшава.  \"Европейската интеграция на страните от Западните Балкани има и геополитическо измерение. Проблем е, че в Съюза има страни, които действат егоистично и се затварят\", добави той. \"Има конкуренция на Балканите с други сили - на първо място Русия, мюсюлманска държава като Турция, също така Китай. Европейският съюз е само един от играчите. Трябва да бъдем активни. Ако не сме, ще се засили влиянието на други държави. Ситуацията може да се усложни, а регионът да се превърне в заплаха за сигурността на ЕС. Полша е \"за\" започване на преговори за членство\", коментира министър Чапутович. \"Миналата година обещахме, че преговорите ще започнат тази, а сега отново се отлагат. Все по-голям е проблемът на липса на доверие в отношенията между ЕС и страните кандидатки. Перспективата на членството постоянно се подкопава. С изключение на Македония и Албания страните от Западните Балкани не виждат причините да извършват реформи. Без перспектива за членство ще бъде трудно ЕС да изисква реформи\", посочи експертът по Балканите в Центъра за изследване на Изтока Марта Шпала.", "date": "2019.06.20", "title": "Полски министър: Евроинтеграцията на Западните Балкани има и геополитическо измерение"}
{"url": "https://www.faktor.bg/bg/articles/novini/balgariya/ekspert-reshenieto-za-1-lv-subsidiya-nyama-da-izdarzhi-i-shte-bade-varnata-starata-ili-pone-po-visoka", "text": "\"Намаляване на държавната субсидия на партиите от 11 на 1 лв. е много несериозно. Да бъдело като в Америка - и лекция съм готов да изнеса за това как се приемат дарения в Америка, кой ги подписва, какви са, що са и накрая какво се пише\", коментира пред \"24 часа\" политологът Димитър Димитров.  \"Ефектът за партиите у нас е очевиден - обезпечените финансово ще издържат година, две или три, а след това ще се върнем към предишното решение. Не мисля, че можем да влезем в парламентарни избори 2021 г. с такава субсидия за партиите. Добре, ще намалят парите, но до края на 2020-а те ще трябва да върнат парите, които дължат. По закон и с решение на парламента. Т.е. ако им гласуват 7 лева, те повече от 5 или 3,50 лв. няма да получат\", смята Димитров. Членът на ЦИК и експерт в изборни системи продължава: \"Ако се приеме субсидията да стане 1 лв. на глас, това лев на практика е нула лева. Как с 1 лв. на глас партиите ще връщат субсидиите, които са надвзели? Нека седнат и напишат какво означават присъщи разходи в списък с 50 до 80 позиции и взаимно да се следят. Това е единственият начин да постигнат взаимен контрол. Ако това не могат да постигнат, а използват субсидията като Голямата Берта в междупартийните спорове, никога няма да има разбирателство\". \"Любопитен съм как така имаше консенсус да вземат на тези евроизбори по 13 лв. на глас вместо по 11 лв. и всички да си мълчат, а да няма базов консенсус с колко да намалят субсидията? Според мен това решение няма да издържи и в следващ период при други ситуации ще бъде върната старата субсидия, или поне по-висока от 1 лв. Защото това е европейското решение\", завършва Димитров.", "date": "2019.06.20", "title": "Експерт: Решението за 1 лв. няма да издържи и ще бъде върната старата или поне по-висока субсидия"}
{"url": "https://www.faktor.bg/bg/articles/rumyana-bachvarova-veche-poslanik-v-izrael", "text": "\"Днес връчих копията на акредитивните ми писма в Министерството на външните работи на Израел на г-н Мерон Рубен, директор на Държавния протокол. По време на срещата с него обсъдихме и предстоящата церемония по официалното връчване на акредитивните писма\". Това написа във Фейсбук бившият началник на политическия кабинет на премиера и вече посланик на страната ни в Израел Румяна Бъчварова. Тя обнови информацията за местоработата си в профила си в социалната мрежа.  \"С директора на департамента за Южна Европа Ирис Амбор обсъдихме двустранните отношения между България и Израел и я запознах с приоритетите на започващия ми мандат като извънреден и пълномощен посланик на Република България”, съобщи Бъчварова и подчерта, че двете са се съгласили, че многобройната българска общност в Израел е живата връзка между двата народа и има значим принос за добрите междудържавни отношения.", "date": "2019.06.20", "title": "Румяна Бъчварова вече е посланик в Израел"}
{"url": "https://www.faktor.bg/bg/articles/novini/svyat/sedem-dushi-zaginaha-pri-navodnenie-v-severna-turtsiya", "text": "Най-малко седем души загинаха при наводнение в окръг Трабзон, Северна Турция, съобщиха турските власти, цитирани от Анадолската агенция. Няколко души изчезнаха при бедствието, разразило се в град Араклъ на 18 юни. Обилните валежи предизвикаха порои и свлачище в града, заради което бяха блокирани два квартала. Турският вътрешен министър Сюлейман Сойлу, който говори снощи пред журналисти, посочи, че спасителните екипи продължават операцията по издирване на изчезналите при бедствието. Спасителен екип от 280 души участва в акцията по издирване, добави Сойлу. В операцията са включени служители на Дирекцията за управление при бедствия и извънредни ситуации (АФАД), полицията, жандармерията, пожарната, Червения полумесец, медици, както и специално обучени кучета. Сюлейман Сойлу съобщи снощи още, че при наводнението са били унищожени седем сгради.", "date": "2019.06.20", "title": "Седем души загинаха при наводнение в Северна Турция"}
{"url": "https://www.faktor.bg/bg/articles/gazprom-gotvi-zimen-tsugtsvang-na-rusiya", "text": "От Газпром обявиха, че ще могат да преговарят с Украйна чак след парламентарните избори в страната. Навярно, от избори до избори в Киев могат да се променят законите на физиката и законите на икономиката. Според Газпром. И докато изборите не минат, пазарната цена на газа не може да се разбере. И до изборите Газпром по никакъв начин не иска да изпълнява задълженията си и да продава газ по договора, пише украинското издание „Главред“ в материал, представен без редакторска намеса. Вероятно светът ще се срине в очите на ръководството на Газпром, ако Украйна купува газ от тях, без предплата. И след изборите, обемът на украинската тръба може да се промени, което не ни позволява да говорим за транзит преди изборите. О, тази тайнствена украинска аномалия. И преди изборите, Газпром дори не иска да изпълни решението на съда. Изведнъж международното право ще се промени. В Украйна. След изборите. Или след изборите в Украйна ще има хора на власт, които няма да имат нищо против да отпишат дължимите от Газпром 2,6 млрд. долара? Сега Украйна иска да купува газ от Газпром. Газпром не продава. Защото съдът е определил нормални пазарни условия. И това не се харесва на Газпром. И не му харесва да признае дълга от 2,6 млрд. долара. Но това е проблем на Газпром, а не на Украйна. Предвид това колко дълго руската компания извива ръцете на Украйна, ние изобщо не сме длъжни да проявим разбиране към положението й. И да, не трябва да си мислим, че ако сега се съгласим на всичко, Газпром ще отложи (строителството) на „Северен поток 2“. Няма да го отложи. По своя воля. Никога. И немците няма да се откажат от проекта. Защото им е изгоден, това са техните национални интереси. Още повече след като те се отказват от цялата си атомна енергетика и приключват с въглищата. В тези условия им трябва газ. Много газ. И е все едно от къде ще бъде той, Ние не можем да ги разберем. Те са много богати и мислят повече за своята екология, отколкото за Путин с гранатата. Путин е далеч, а партията на Зелените е близо. А това означава, че да се проявява слабост и да се моли за милост, давайки на Газпром всичко, което иска, няма смисъл, Ако вие, избирайки между загуби в бъдеще и унижението, изберете унижението, ще получите загуби и унижение. И ще опростите дълга на Газпром. Никой не признава, че Газпром отново действа не като икономически агент, а като политически? Това е невъзможно, нали? Те са просто компания, която иска да прави бизнес. В края на краищата, те не се надяват, че след изборите в Украйна на власт ще дойдат хора, на които са по-близки националните интереси на Русия, а не на Украйна. В края на краищата, едва ли някой със здрав разум вярва, че в Украйна могат да поверят мнозинство на Медведчук. Освен Медведчук, разбира се. Тогава излиза, че Газпром просто протака време. За да устрои зимен цугцванг. И да спре транзита? Като цяло, се държи като стандартен надежден партньор, като мечка в магазин за порцелан. Но има надежда, че този път в Украйна няма да има човек, който е в състояние да подпише договор, подобен на договора на Тимошенко-Путин. С изключение на Медведчук, Който винаги е готов. А всички останали ще се радват, че до зимата Нафтогаз ще успее да събере 20 милиарда кубически метра в хранилищата и ще покаже на „Газпром“ един пръст. В края на краищата, ако вашият съсед винаги се държи като психар, който си прави каквото поиска, в това има един плюс. Вие знаете, какво може да се очаква от него.", "date": "2019.06.20", "title": "\"Газпром\" готви зимен цугцванг на Украйна"}
{"url": "https://www.faktor.bg/bg/articles/novini/svyat/dokato-demokratite-krastosvat-sabi-pomezhdu-si-tramp-pravi-kampaniya", "text": "Проучванията за президентските избори в САЩ през 2020 г. не са обещаващи за Доналд Тръмп, чиято личност всява дълбоко разделение в американското общество. Все още е възможно обаче вятърът да си смени посоката и републиканецът да не влезе в историята с един-единствен президентски мандат. Стопанинът на Белия дом обаче има четири коза, които може да ум помогнат да бъде преизбран, пише Франс прес. Избирателната колегия Американската система дава възможност да се печелят президентски избори с по-малко гласове от тези на съперника, защото президентът се избира от електори, избирани на свой ред от гражданите; броят им зависи от населението на съответния щат. Резултатите от народния вот и от гласуването в избирателната колегия често съвпадат, но са известни изключения, както стана през 2016 г. Демократката Хилари Клинтън тогава изгуби, при все че на национално равнище имаше близо 2,9 милиона гласове пред Доналд Тръмп. Нюйоркчанинът спечели вота в повечето ключови щати и бе избран за президент с гласовете на 304 електори срещу 227 за неговата съперница. Магнатът от бизнеса с недвижими имоти успя да привлече в републиканския лагер Уисконсин, Флорида, Айова, Мичиган, Охайо и Пенсилвания. Може ли това да се повтори през 2020 г.?  Не, сочат неотдавнашни проучвания, според които Тръмп изостава в тези шест по традиция колебаещи се щата. Нищо обаче не е предрешено - много анкети, дори правени точно преди гласуването през 2016 г., дадоха грешни прогнози. Електоралната база му идва на помощ? Доналд Тръмп е най-непопулярният американски президент от 40-те години на миналия век с изключение на демократа Джими Картър, показват данни, събрани от специализирания сайт \"ФайвТъртиЕйт\". Повече от две години след идването му в Белия дом от него са недоволни близо 53 на сто от анкетираните, а около 42 процента го одобряват. В същия момент от мандата рейтингът на предшественика му Барак Обама бе 47,5 на сто. По данни на Галъп обаче Доналд Тръмп се радва на максимална популярност сред избирателите републиканци, 87 процента, и този показател неизменно е кръжал около 90-те процента. Тази вярност може да натежи на везните, ако всички тези избиратели отидат да гласуват и ако Тръмп успее да убеди част от колебаещите се. Изборната машина В предишния епизод видяхме как Тръмп импровизира по пътя си към най-високото място на подиума, без никога преди да е заемал изборен пост. Този път кампанията му се опира на опитни ръководители, 40 милиона долара за разходи за електоралните битки и стратегия с акцент върху социалните мрежи. И пехотинците му са готови да чукат от врата на врата, разпространявайки посланията на републиканците. Тръмп е подсилил още повече тази войска, готова да се сражава за него, анализирайки личните данни на стотици хиляди души, посещавали от три години насам митингите му из страната под надслов \"Да направим Америка отново велика\". Без ясен съперник Четирийсет и петият президент на САЩ не знае името на своя противник и неяснотата може да се запази дълго време - за номинацията на демократите се състезават 23 души. Съответно Тръмп още хвърля стрелите си почти слепешката. Ако номинацията на демократите бъде спечелена от фаворита в анкетите Джо Байдън, Тръмп ще може винаги да заяви, че кандидатурата на бившия вицепрезидент на Барак Обама е връщане към миналото и аутсайдерът е точно той. Ако пък насреща му се изправи сенаторката Елизабет Уорън, чиято популярност расте, той навярно ще използва друга стратегия, обвинявайки демократите, че са \"социалисти\". В стремеж да ужаси умерените и да обере гласовете им. А паузата дава важно предимство на Доналд Тръмп: докато демократите кръстосват саби помежду си, той може да прави кампания - да мобилизира войските си и да събира средства.  БТА", "date": "2019.06.20", "title": "Докато демократите кръстосват саби помежду си, Тръмп прави кампания"}
{"url": "https://www.faktor.bg/bg/articles/novini/svyat/stavat-izvestni-dvamata-finalisti-za-lider-na-britanskite-tori", "text": "Великобритания днес е в очакване да научи кои ще бъдат двамата кандидати, от които ще бъде избран нов лидер на Консервативната партия и респективно премиер на страната. Междувременно обаче министърът на финансите Филип Хамънд предупреди, че който и да стане следващ премиер трябва да има план Б, защото Брекзит без сделка ще навреди сериозно на икономиката. След снощния трети кръг оцеляха четирима кандидати, сред които Борис Джонсън, който със сигурност ще стигне до края. Вторият ще бъде определен между Джереми Хънт, Майкъл Гоув и Саджид Джавид. Борис Джонсън отбеляза снощи по най-добър начин 55-ия си рожден ден, затвърждавайки позицията си на безспорен фаворит. Кой ще бъде негов съперник, ще научим днес. След първото гласуване около обяд българско време ще отпадне още един кандидат и ако няма доброволно отказване, ще се проведе още един кръг, като около 20 часа българско време ще станат известни двамата претенденти за поста на Тереза Мей. Новият лидер обаче ще бъде излъчен при гласуване след месец не само от депутатите, както бе досега, а от всички членове на Консервативната партия, което не гарантира, че ще се повтори вотът от гласуването на депутатите. Снощи отпадна Рори Стюърт, смятан за по-различен от останалите кандидати с по-реалистичните си виждания. Той сподели пред медиите, че е разочарован и че очевидно неговата партия не е готова да чуе посланието му за Брекзит и становището, че излизането от ЕС без сделка ще бъде катастрофално. „Изглежда вече си подписах оставката“, допълни Рори Стюърт, който не смята да служи в кабинет на Борис Джонсън поради различията им за Брекзит. Точно заради Брекзит министърът на финансите Филип Хамънд предупреди, че който и да стане следващ премиер трябва да има план Б, защото напускане на ЕС без сделка ще навреди сериозно на икономиката. Хамънд ще изложи вижданията си на бизнес-вечеря в Лондонското сити, но съдържанието на неговата реч вече бе разпространена в медиите. Той предупреждава, че ако няма сделка, това ще погълне заделените досега близо 27 милиарда паунда за Брекзит, които иначе биха могли да бъдат използвани по-мъдро от следващия премиер. Филип Хамънд е убеден, че кандидатите трябва да имат план Б. Ако нямат такъв план може да се наложи втори референдум, за да се излезе от парламентарната криза. Освен това Хамънд полива със „студена вода“ щедрите обещания на кандидатите за разходи и съкращаване на данъците. „Гардиън“ твърди, че намесата на Хамънд е предизвикана от шокиращо ново проучване на YouGov сред членове на Консервативната партия, което показва, че 63% искат Шотландия да напусне Обединеното кралство, а 59% са готови да загубят Северна Ирландия в името на Брекзит. Повече от 60 на сто са заявили, че готови да понесат значителни щети за британската икономика.", "date": "2019.06.20", "title": "Стават известни двамата финалисти за лидер на британските тори"}
{"url": "https://www.faktor.bg/bg/articles/novini/balgariya/dalgo-chakane-na-opashka-nelyubezni-sluzhiteli-i-iziskvane-na-nenuzhni-dokumenti-pokaza-proverka-s-taen-klient", "text": "Дълго чакане на опашка за определена административна услуга, нелюбезни служители и изискване на ненужни документи - това са част от проблемите, открити при проучване по метода „таен клиент“. Резултатите бяха представени на конференция в Министерския съвет. След  сигнали за нередности близо месец и половина десет тайни клиенти наблюдават как 13 администрации в страната предоставят 15 услуги. Служителите наблюдавали доколко се спазвали нормативните изисквания, фиктивно ли се предоставя услугата, както и дали администрациите си обменят информация. Освен, че част от администрацията има проблем с отзивчивостта, тайните клиенти открили, че често от гражданите се изискват документи, които не са необходими по закон, обясни Здравко Сечков. Дългото чакане за определена административна услуга е друг проблем. \"Най дълго време за получаването на услуги имаме регистрирани в столичният КАТ  при  завяването на услуга \"Подмяна на свидетелство за правоуправление на МПС\" - шест часа. Администрациите имат месец, за да отстранят проблемите, каза Красимир Божанов, директор на дирекция \"Модернизация на администрацията\" в МС. \"Не навсякъде ще се наложи лично санкциониране. Трябва да се очаква после подобрение чрез конструктивни мерки, ако естествено има виновни служители ще приветстваме да има и наказания\". Вчера вицепремиерът Томислав Дончев предупреди с писма администрациите да отстранят в едномесечен срок всички констатирани проблеми. Предстоят нови проверки.", "date": "2019.06.20", "title": "Дълго чакане на опашка, нелюбезни служители и изискване на ненужни документи показа проверка с \"таен клиент\""}
{"url": "https://www.faktor.bg/bg/articles/valeri-simeonov-nyama-shans-golemi-firmi-da-si-kupyat-partii-zashtoto-e-tochno-obratnoto", "text": "\"Партиите няма да се превърнат в инструмент на големите пари с новия начин на финансиране. Това е невъзможно в България специално. Може да се случи в развити демокрации. Но там си има съответните механизми, чрез които партиите се финансират, официален списък на спонсорите, пълна прозрачност на средствата, които се предоставят на партиите от съответните фирми и спонсорите\". Това заяви пред \"Фокус\" лидерът на НФСБ Влаери Симеонов.  \"Така е в редица далеч по-напреднали в демократично отношение държави. А защо казвам, че е абсурд, защото в България, за съжаление, много от процесите са с обратен знак и много често пирамидата е обърната. Внимавайте, какво ще ви кажа! В България няма шанс големите фирми да си купят партии, защото е точно обратното: големите партии си купуват фирмите. Защото в България, за съжаление, в периода на влизането в ЕС, по-голямата част от средствата, които влизат в оборот, в производство, в каквито и да е било дейности, инфраструктура и прочие, имат произход от ЕС, както и държавно финансиране или общинско финансиране\", каза още Симеонов. Той допълни, че големите фирми нямало да тръгнат да дават пари на малки партии като неговата. \"НФСБ, както и в по-дългия период на неговото съществуване, от сега ви казвам, ще бъде финансиран от моята фирма СКАТ. И аз го приемам това, като неизбежна последица от опитите на връщането на член Първи за управляващата партия в България. Не изхождаме от собствените си възможности за финансиране, изхождам единствено от ограниченията в сега действащото законодателство, че максималната сума, с която могат да бъдат спонсорирани местните избори е 8 млн. лв. Просто сме се привързали към сега действащите приети нормативни  разпоредби. Гласуването за евроизборите беше толкова показателно, че не се нуждае от коментар. Най-обладани от европейските идеи, от желанието за присъствие на България в Европейския съюз се оказаха циганските махали, не само в Северозапада, а и по цяла България. Оказа се, че тези хора имат най-висока гражданска отговорност и желание за присъствие в Европейския парламент\", коментира лидерът на НФСБ.", "date": "2019.06.20", "title": "Валери Симеонов: Няма шанс големи фирми да си купят партии, защото става точно обратното"}
{"url": "https://www.faktor.bg/bg/articles/vladimir-putin-rusiya-zagubi-ot-sanktsiite-50-mlrd-a-es-240-mlrd", "text": "Русия е загубила $50 милиарда в периода на рестрикциите от страна на Запада от 2014 година, а Европейският съюз е загубил $240 млрд., заяви руският президент Владимир Путин в хода на директната линия, предава ТАСС. „Според данни от експертите, в резултат от тези рестрикции, ограничения, Русия за годините от 2014 година не е получила някъде около $50 милиарда, а Европейският съюз е загубил $240 млрд., САЩ – $17 млрд., но ние нямаме голям стокооборот с тях, Япония - $27 млрд. Всичко това се отразява на работните места в тези страни“, заяви той.  В края на миналата година обаче Сергей Лавров и Дмитрий Медведев заявиха, че ЕС е загубил 100 млрд. евро заради санкциите, наложени срещу Русия. Не става ясно кой казва истината - Владимир Путин, или хората около него. Очевидно в Русия си играят на сметки и стотина милиарда долара вече не се броят за пари. Разбираемо е желанието на руския президент да стресне европейците с колкото се може по-големи загуби, но това не трябва да се случва за сметка на истината.", "date": "2019.06.20", "title": "Путин с уникални сметки, надписа $100 млрд. отгоре загуби за ЕС от санкциите срещу Русия"}
{"url": "https://www.faktor.bg/bg/articles/pochina-nay-tezhkiyat-mazh-v-balgariya", "text": "Почина най-тежкият мъж в България - Гриша Георгиев, който е от врачанското село Лиляче. \"Гриша издъхна в сряда по обед. Явно вече организмът му е бил много изтощен от всичките заболявания, които имаше, и от много килограми, които доближаваха 300\", обясни Цветков, който в лично качество много е помагал на тежкия мъж. Георгиев, който от години се бореше с многото си килограми, е бил приет по спешност в болницата във вторник със сериозни сърдечни проблеми. Погребението на Гришата, както го наричат в селото му, ще е в събота, тъй като се очаква от чужбина да пристигнат децата му.", "date": "2019.06.20", "title": "Почина най-тежкият мъж в България"}
{"url": "https://www.faktor.bg/bg/articles/spetsprokuraturata-i-gdbop-blokiraha-romska-mahala", "text": "Специализираната прокуратура е влязла с гръм и трясък в ромската махала в Берковица. Действията на магистратите и колегите им от ГДБОП са насочени към лица, срещу които е образувано досъдебно производство за лихварство. Въведени са контролно-пропусквателни пунктове в гетото, които целят да ограничат безобразията и да въведат ред, съобщава Блиц. Очаква се да има задържани и откарани в ареста. Държавата в лицето на Специализираната прокуратура е решена на всичко, за да се справи с изстъпленията в гетата. Там от години притесняват нормалните граждани, които редовно си плащат данъците.", "date": "2019.06.20", "title": "Спецпрокуратурата и ГДБОП блокираха ромска махала, започнаха арести"}
{"url": "https://www.faktor.bg/bg/articles/trend-sled-evroizboriote-gerb-uvelichava-predninata-si-pred-bsp", "text": "След победата на европейските избори ГЕРБ увеличава електоралната си база за сметка на БСП и разликата между двете основни партии вече е 5%, но в реална изборна ситуация на парламентарен вот, преизчислявайки дела на деклариращите, че няма да гласуват, това би означавало дистанция от почти 8%. Това показват данни от редовно проучване на нагласите на българите спрямо партиите и институции, извършено от социологическата агенция \"Тренд\". Своята относителна тежест запазва Движението за права и свободи и към момента би взело около 7% от парламентарен вот. Тенденцията към закрепване на ВМРО като четвърта политическа сила продължава и ако изборите бяха днес, те биха имали свое представителство в Народното събрание. Патриотите не се отзоваха на среща с БСП за субсидиите Същото важи и за дясната коалиция \"Демократична България\", която изостава с малко от войводите. Според експертите от \"Тренд\" моментната снимка сочи, че това ще са единствените пет формации, които ще прескочат бариерата от 4%  при евентуални парламентарни избори. Това обаче са само хипотетични цифри, защото резултатите от проучването сочат, че мнозинството от българите или цели 52% не смятат, че в момента са необходими предсрочни парламентарни избори. 29% са на обратното мнение. Над 65% от анкетираните пък оценяват работата на парламента отрицателно. Тези, които харесват действията на депутатите пък са едва 20%. По отношения на работата на правителството, нещата са малко по-добре - 54% не одобряват, а 30 % харесват свършеното от кабинета на Бойко Борисов. От \"Тренд\" коментират, че и при двете институции има минимална положителна промяна, дължаща се отново на резултатите от изборите за Европейски парламент и победата на основната управляваща партия. При оценката за президента Румен Радев се наблюдава негативна тенденция, но и този месец той остава със сравнително високо одобрение - 48%, при 33% отрицателни мнения за неговата работа.", "date": "2019.06.20", "title": "Тренд: След евроизбориоте ГЕРБ увеличава преднината си пред БСП"}
{"url": "https://www.faktor.bg/bg/articles/novini/balgariya/ministar-ot-kabineta-oresharski-dogan-dade-1-5-mln-lv-za-70-ot-tets-varna-rabotnitsite-ni-shte-pochivat-v-saraite", "text": "Ахмед Доган даде около 1,5 млн. лв. за 70 % от ТЕЦ-Варна, а не 3500 лв., както се твърди. Това каза по БТВ изпълнителният директор на ТЕЦ-а Данаил Папазов. Припомняме ви, че той е бивш транспортен министър в правителството на Пламен Орешарски и бивш изпълнителен директор на ”Пристанище Варна”. Любопитното е, че фирмата на Папазов- “Сигда”, придобила ТЕЦ Варна за 48.5 млн. евро, като част от парите са от  банков кредит. Той повтори тезите си от преди няколко дни, а именно, че   дълго време опитвал да купи само пристанището на ТЕЦ “Варна”, защото имал интерес само към него, но след като станало ясно, че това е невъзможно, купил “от немай-къде” цялото дружество. В същото време Доган имал планове за развитието на електроцентралата и нейната “екологизация” и така интересите им се допълнили. Папазов обясни, че наскоро е придобил и фирмата, която притежава Сараите на Ахмед Доган. Уточни, че целта е работниците да има къде да почиват. Отказа да каже какви пари е прибрал той и Доган  от държавата за студения резерв на ТЕЦ-а. Вчера от “Антикорупционен фонд” излязоха с позиция, че ТЕЦ-Варна е опасен за националната сигурност. Папазов определи тези твърдения като “глупости”. Бившият министър обясни, че дружеството има много задължения и затова цената му е толкова ниска.", "date": "2019.06.20", "title": "Министър от кабинета \"Орешарски\": Доган даде 1,5 млн. лв. за 70% от ТЕЦ-а, работниците ни ще почиват в Сараите"}
{"url": "https://www.faktor.bg/bg/articles/novini/svyat/tramp-se-sreshta-s-putin-i-si-tszinpin-na-g-20-v-yaponiya", "text": "Президентът на САЩ Доналд Тръмп заяви, че на срещата на високо равнище на Г-20, която ще се проведе в Япония следващата седмица, ще се срещне с колегите си от Русия и Китай Владимир Путин и Си Цзинпин.  Тръмп съобщи това в интервю за телевизия Фокс нюз. Той каза, че се стреми към разбирателство с Русия и Китай и мисли, че ще го постигне.", "date": "2019.06.20", "title": "Тръмп се среща с Путин и Си Цзинпин на Г-20 в Япония"}
{"url": "https://www.faktor.bg/bg/articles/novini/balgariya/mareshki-bezsporen-favorit-v-izpolzvaneto-na-ezik-na-omrazata-v-kampaniyata-za-evroizborite", "text": "„Езикът на омразата е присъствал при всички партии в предизборната кампания. Това заяви пред БНР Стоянка Балова – изпълнителен директор на Института за социална интеграция, който днес ще представи резултата от наблюденията си по темата за използването на език на омразата в рамките на кампанията за ЕП. „Безспорен призьор в нашето изследване за използване на език на омразата е Веселин Марешки. Неговият резултат - те нямат представител в ЕП. Той беше един от най-активните кандидати, обикаляше всички телевизионни формати и беше без абсолютно никаква „цедка“ в политическото си говорене. Силно изявени са още Георги Димов – водачът на „Атака“, Радан Кънев, Ангел Джамбазки, Елена Йончева“, коментира Балова. Според нея ако дадена институция не бъде подтикната, това говорене остава безнаказано. През последните години сме свидетели на неспособност от страна на политическите елити да управляват общественото мнение чрез умелото боравене с политически послания, смята Стоянка Балова. За изследването тя посочи: „Наблюдавахме освен чистата форма на език на омразата, но и използването на агресивна лексика към опонентите си и индиректна обида. Всяко едно от трите срещаме във всяка политическа формация, без значение от политическата ориентация. Националистическите формации, като ВМРО и „Воля“, по-скоро търсеха политически дивиденти, докато другите се проявяваха в определени моменти, когато ситуацията беше в безпомощно състояние, за да надделеят над политическия противник“. Според изследването електронните издания спомагат за разпространението на езика на омразата.", "date": "2019.06.20", "title": "Марешки безспорен фаворит в използването на език на омразата в кампанията за евроизборите"}
{"url": "https://www.faktor.bg/bg/articles/vanshniyat-ministar-na-severna-makedoniya-ne-sam-istorik-da-otgovaryam-dali-gotse-delchev-e-balgarin", "text": "Министърът на външните работи на Македония Никола Димитров в предаването Топ тема на телевизия Телма говори относно Договора с България и работата на Смесената македонско-българска експертна комисия, която успя да намери общ език за праисторията, античността и дори за средновековието, но все още не за произхода и работата на Гоце Делчев, като отбеляза, че такива въпроси трябва да се решават с много мъдър подход, пише македонският ежедневник „Денешен“. По думите на първия дипломат на Скопие, има разлика в очакванията и на двете страни в Комисията. Той поясни, че София иска спорните части от историята да се съгласуват по-бързо, „а нашата задача е да създадем условия за историците, в които те да вземат истинско решение, основано на факти, но и взаимно уважение“. На въпрос дали изявленията, че Гоце Делчев е българин оставят място за разрешаване на спорните въпроси, Димитров посочи, че в София му е поставен обратния въпрос. „Аз не съм историк, а тук става въпрос за един от нашите най-големи герои, който е дълбоко вкоренен в нашата държавност, който е живял, когато сме нямали своя държава“, заяви министърът и добави, че въпросите за идентичността и културата трябва да бъдат предмет на историци и антрополози, които ще вземат предвид и двете перспективи. Той отбеляза, че в тази ситуация могат да възникнат две ситуации, които да доведат до спиране на процеса. „Първият риск е, ако се преструваме, че се сближаваме и говорим по тежки въпроси, а другият риск е ако има поставяне на условия и несъответен натиск, предвид това, че България е страна-членка на Съюза“, добави той. „Тук, при Гоце, процесът не върви така гладко, има проблеми с прилагането на един важен и тежък договор. Решението е да не влизаме в конфликт, а да намерим начин ние да ги разберем тях и те да разберат нас“, заяви първият дипломат на Скопие. Димитров коментира и предстоящите парламентарни избори в Гърция. Той заяви, че Преспанският договор ще бъде приет от всяко гръцко правителство, но ще има период за изграждане на доверие, период на запознаване, „но ще намерим разбирателство с което и да е гръцко правителство, че пътят, по който сме тръгнали, е важен и за двете държави. Става въпрос за мост на приятелство, който бе приветстван от целия свят“, заяви министърът. Той подчерта, че не може да предвиди кой ще спечели, дали Алексис Ципрас ще загуби и на неговото място ще дойде опозиционната Нова Демокрация, оглавявана от Кириакос Мицотакис, но подчерта, че всяко гръцко правителство с течение на времето ще разбере значението на процеса на помиряване и онова, което е постигнато с Преспанския договор. Що се отнася до възможността споразумението да бъде отново отворено от Мицотакис, ако той дойде на власт, нещо, което лидерът на ВМРО-ДПМНЕ, Християн Мицкоски, вече обяви, че ще приеме, Димитров подчерта, че няма никаква разлика в това, кой ще е начело на новото гръцко правителство и че ще се намери начин да се разбере кое е важното и кое е било приветствано от ООН, ЕС и цялата международна общност.", "date": "2019.06.20", "title": "Външният министър на Северна Македония: Трябва да разберем българите за Гоце Делчев, както и те нас"}
{"url": "https://www.faktor.bg/bg/articles/novini/balgariya/tsik-da-plashta-na-mediite-za-predizbornite-kampanii", "text": "Депутатът от \"Атака\" Павел Шопов заяви в студиото на \"България сутрин\", че тяхната партия ще подкрепи предложението от 1 лев, но искат да бъде прието и тяхното предложение. \"Нашето предложение е по време на кампания, защото там основно отиват парите, ЦИК да плаща на медиите за времето, което ще бъде отделяно за предизборна кампания. Тогава няма да има спекулациите, че парите отиват някъде, че се употребяват за непартийни цели\", посочи Шопов. Той призна, че основната част от субсидията, която \"Атака\" получава сега, отива за издръжката на партийната телевизия, но също така беше категоричен, че партията на Волен Сидеров е най-стриктна по отношение средствата от субсидия да се дават за партийни цели. Павел Шопов допълни още, че \"Атака\" винаги е била жертва, когато е ставало въпрос за държавното финансиране на политическите партии, защото дори е имало период, в който до тях не са достигали полагаемите им се средства. \"По времето на тройната коалиция \"Атака\" се намираше в своеобразна фалшива коалиция и беше направено всичко възможно от тогавашния финансов министър да бъдат отклонявани парите. Когато определени депутати напускаха \"Атака\", беше променен законът, за да не получава \"Атака\" субсидия за тях\", заяви Павел Шопов пред Bulgaria ON AIR. Той предупреди ГЕРБ, че, който се е \"заигравал\" с ДПС, вече не е на политическата сцена, но не му се искало да става с партията на Бойко Борисов. Народният представител коментира още, че малката коалиция в управлението на страната в лицето на \"Обединени патриоти\" не работи от няколко месеца и според него за това са виновни коалиционните им партньори най-вече от ВМРО.", "date": "2019.06.20", "title": "ЦИК да плаща на медиите за предизборните кампании"}
{"url": "https://www.faktor.bg/bg/articles/amerikanski-voenen-dron-e-svalen-ot-iranska-raketa", "text": "Американски военен дрон е свален тази сутрин от иранска зенитна ракета в международното въздушно пространство над Ормузкия проток, заяви американски представител без повече подробности, предаде Ройтерс. Според анонимния източник дронът е MQ-4C Triton на американските ВМС. Според сайта на компанията производител \"Нортроп Груман\" (Northrop Grumman), дронът може да лети над 24 часа без прекъсване на височина над 10 км и има оперативен обсег 8200 морски мили. По-рано тази сутрин иранските Гвардейци на ислямската революция съобщиха на своя сайт \"Сепах Нюз\", че вчера са свалили американски шпионски дрон над южната провинция Хормозган. Според тях дронът бил свален, когато навлязъл в иранското въздушно пространство близо до окръг Кухмобарак. Иранската агенция ИРНА идентфицира дрона като RQ-4 Global Hawk. Според сайта на Нортроп Груман\" този дрон може лети на голяма височина над 30 часа, събирайки информация с висока резолюция за голяма територия в реално време при всякакво време. Говорител на Централното командване на САЩ обаче заяви малко преди полунощ, че \"нито един апарат на американския военномороски флот не е действал днес в иранското въздушно пространство\", предаде Ройтерс.", "date": "2019.06.20", "title": "Американски военен дрон е свален от иранска ракета"}
{"url": "https://www.faktor.bg/bg/articles/beliyat-dom-zapadnite-balkani-prodalzhavat-da-sa-zaplaha-za-sasht", "text": "Президентът на САЩ Доналд Тръмп поднови действието на предупреждение от 2001 година за Западните Балкани като заплаха за Америка и извести Конгреса, че то не се отменя, пише прищинският ежедневник Gazeta Express. Както припомня изданието, президентът Джордж Буш-младши беше първият, който издаде националното предупреждение за Западните Балкани на 26 юни, преди 18 години, което бе подновено през 2003-та заради проблемите в Македония. В последното съобщение от Белия Дом, подписано от Тръмп, се казва, че „екстремисткото насилие и препятствията, посочени в заповедта от 2001 година, като враждебни на американските интереси продължават да представляват необичайна и голяма заплаха за националната сигурност на САЩ и външната им политика“.  „Заплахата, която се олицетворява от действията на лица, ангажирани в, или подпомагащи, спонсориращи или подкрепящи (i) екстремистко насилие в бившата Република Македония (която сега е Република Северна Македония) и на други места в Западнобалканския регион, или (ii) възпрепятстващи прилагането на Дейтънския мирен договор в Босна или Резолюция 1244 на Съвета за сигурност на ООН от 10 юни 1999 година в Косово, не е изчезнала“, се казва в документа. „По тази причина определих, че е необходимо да се продължи националната извънредна ситуация по отношение на Западните Балкани“, се заключва в съобщението на Белия Дом.", "date": "2019.06.20", "title": "Белият Дом: Западните Балкани продължават да са заплаха за САЩ"}
{"url": "https://www.faktor.bg/bg/articles/rekorden-broy-rusnatsi-smyatat-che-koyto-ne-e-hodil-v-kazarma-ne-e-istinski-mazh", "text": "60% от руснаците смятат, че \"който не е служил в армията, не е истински мъж\". Други 24% наричат наборната служба \"дълг към държавата, дори това да не отговаря на личните ти интереси\". Рекордните 88% не се съмняват, че армията им е способна да защити страната при военна заплаха от чужбина. Това показва най-новото национално представително социологическо проучване на независимата агенция \"Левада център\", проведено през втората половина на май. Но също така участвалите определено не са съгласни на милитаризиране на бюджета в ущърб на доходите и социалните програми. Положителното отношение към наборната служба достигна рекордно високи показатели за времето, откакто от 1997 г. се провежда анкетата за отношението на обществото към въоръжените сили. Досега този дял не е надхвърлял 44%. Карина Пипия от \"Левада център\" обяснява за РБК, че авторитетът на армията и доверието към нея са се повишили покрай войната в Украйна и операцията в Сирия. В същото време репутацията на останалите институции в държавата се влошава.", "date": "2019.06.20", "title": "Рекорден брой руснаци смятат, че който не е ходил в казарма, не е истински мъж"}
{"url": "https://www.faktor.bg/bg/articles/novini/svyat/v-moldovskata-barza-revolyutsiya-yavno-vizhdame-redkiya-sluchay-v-koyto-naselenieto-naistina-shte-specheli-ot-zapochnalite-promeni", "text": "Революционните промени в Кишинев, където само за дни се формира съвсем друг политически пейзаж, показват, че при очевидни поводи Русия е напълно способна да договаря съвместни действия с ЕС и САЩ. Прагматичната политика често поражда най-изненадващи алианси, както ясно пролича от създаването на управляващата коалиция в Молдова, включила \"проевропейска\" и \"проруска\" партия, също и от бягството в Швейцария на най-едрия молдовски олигарх Владимир (Влад) Плахотнюк, дълги години манипулирал парламента, правителството, конституционния съд и държавните финанси, пише  Иван Преображенски от РОСБАЛТ. Кризата в Молдова започна след парламентарните избори от 24 февруари. Спечели ги Партията на социалистите, подкрепена от президента Игор Додон, който редовно прави посещения в Москва. Тя обаче не можеше самостоятелно да състави правителство. В началото се очертаха три начина за излизане от кризата, но после \"изникна\" и четвърти, най-радикалният. Първият вариант предвиждаше социалистите да бъдат отстранени от властта въпреки победата им и да се формира условно \"демократична\" коалиция, обединяваща Демократическата партия, контролирана от олигарха Плахотнюк, с всички условно проевропейски сили. Кажи-речи такъв алианс управляваше в Молдова през последните години - и резултатите не са успешни. Стига да си припомним скандала с банките, най-големия досега в страната. Тогава се разбра, че от трите най-големи финансови учреждения са откраднати към един милиард долара - гигантска сума за една от най-бедните европейски страни. Нищо чудно, че този път проевропейските партии не склониха. Втори вариант бе да сключат съюз проруският президент Додон и олигархът Плахотнюк. И според изтичания в печата дори се преговаряло за това. Но двамата не се спогодили. Зад гърба на Додон стоял Кремъл, запазил по-скоро лош спомен за отношенията с вече бившия главен молдовски \"кукловод\". А и самият Плахотнюк нямал готовност за компромиси. Така не се стигна до коалиционно правителство на демократите и социалистите. Тогава бе задействан трети вариант. Той се разви след посещение в Кишинев на руския вицепремиер Дмитрий Козак, отговарящ неофициално за отношенията на Русия с Молдова и със самопровъзгласилата се Приднестровска Молдовска република, откакто едва не осъществи план за обединяването им (т. нар. план на Козак). Докато губещият властта екип на Влад Плахотнюк се готвеше да свика нови, предсрочни парламентарни избори, Партията на социалистите договори коалиционен кабинет с проевропейския, \"десен\" блок \"Акум\", на чийто лидер Мая Санду щедро отстъпи ключовите пълномощия и самия премиерски пост. Но ето че демократите пуснаха в ход четвърти вариант - обезсмислиха ситуацията. Плахотнюк и предишното правителство нарекоха новата коалиция незаконна. В това ги подкрепи молдовският конституционен съд. Той неведнъж вече бе участвал в конфликтите на правителството с президента, бранейки екипа на Плахотнюк - временно отстраняваше президента от власт с мотива, че последният не можел да си изпълни задълженията. Например когато Додон се мъчеше да блокира назначаването на нов министър на отбраната. Също и този път КС прехвърли президентските пълномощия на председателя на парламента - именно той съобщи за предстоящите предсрочни парламентарни избори. Тук обаче Плахотнюк сгреши. Показа се прекалено радикален. Практически едновременно и както стана ясно впоследствие - съгласувано, Русия, САЩ и ЕС признаха новото правителство начело с Мая Санду. Германия, Франция, Великобритания, Полша и Швеция подчертаха в декларация, че подкрепят правителството на Молдова, избрано от парламента, и самия парламент, и че се обявяват против намесата на конституционния съд и на бившето правителство в молдовския политически процес. Русия от своя страна не изключи предсрочни парламентарни избори (навярно за да схване Западът, че Кремъл има и резервни варианти), но като цяло също се изказа в полза на новата управляваща коалиция. Накрая, според слуховете в Кишинев, решаваща роля изиграл американският посланик. Щом вече станало дума старите власти - въз основа на решението на КС, да употребят сила срещу новия парламент, правителството и съюзилия се с тях президент, американският дипломат се отбил за четвърт час да си поговори с Влад Плахотнюк. В резултат от този троен натиск олигархът практически незабавно замина за Швейцария, \"при семейството си\", по съображения за сигурност, както сам информира по-късно. После си събраха багажа и излетяха от Кишинев с частните си самолети другите водачи на Демократическата партия и на правителството, изгубило властта. Конституционният съд пък се събра и постанови, че предишните му решения са взети \"под натиск\". След което за има-няма пет минути отмени всичко, прието от него предния ден. Доста своеобразен, прочее, триумф на демокрацията в една отделно взета страна. И всичко това, защото интересите на Русия, САЩ и ЕС не само съвпаднаха - те с готовност обясниха на молдовските си сателити, че е необходимо да сключат приятелско споразумение срещу Плахотнюк. В случая именно той бе нарочен за \"абсолютното зло\". Естествено не като мащабна заплаха за целия свят, а защото бе демонстрирал на всички, не само на Русия, пълното си нежелание да спазва постигнатите споразумения. Сиреч това, че все гледа \"да избудалка\" партньора, както казваме в постсъветското пространство. Сега в Молдова естествено ще зараздават първо оставки и присъди, други пък ще бъдат оневинени, както стана вече с проруския молдовски политик Ренато Усати. После, щом се отърват в общи линии от \"наследството на Плахотнюк\", условните прозападни сили със сигурност пак ще влязат в клинч с не по-малко условните проруски. Същевременно и едните, и другите (както вече заявиха) ще молят чуждестранните си покровители да отворят за Молдова кранчето на външното финансиране, практически секнало по времето на Плахотнюк. Всеки ще се хвали какви суми е успял да изтръгне. В молдовската \"бърза революция\" явно виждаме редкия случай, в който населението наистина ще спечели от започналите промени. И то не само от подновяването на външната икономическа помощ и от новите заеми, а на първо място затова, че за благосъстоянието на хората и демокрацията всяка конкуренция, дори конфронтация между различни сили (освен военната) винаги са за предпочитане пред монополизация на страната от един-единствен клан. БТА", "date": "2019.06.20", "title": "Молдовската \"бърза революция\" е редкия случай, в който населението наистина ще спечели от започналите промени"}
{"url": "https://www.faktor.bg/bg/articles/novini/balgariya/politsay-e-zaginal-pri-katastrofa-s-motor-v-pernik", "text": "Полицай е загинал при катастрофа с мотор в Перник. Инцидентът е станал късно снощи в района на квартал \"Мошино\". С него е пътувала и жена, която е пострадала тежко. Тя е настанена в болница.  Все още няма официална информация за катастрофата.  Според очевидци в нея е участвал и автомобил.", "date": "2019.06.20", "title": "Полицай е загинал при катастрофа с мотор в Перник"}
{"url": "https://www.faktor.bg/bg/articles/novini/balgariya/dnes-shte-se-reduvat-slantse-oblatsi-i-dazhd", "text": "Днес ще е предимно слънчево. В следобедните часове, главно над планинските и североизточните райони ще се развива купеста облачност. Там на отделни места ще превали и прегърми. Температурите ще се повишат, максималните ще са между 29 и 34 градуса. Над Черноморието ще е предимно слънчево. След обяд ще има временни увеличения на облачността, но само на отделни места в северната част ще превали краткотрайно. Ще духа слаб североизточен вятър. Максимални температури на въздуха 29 - 31 градуса. Температурата на морската вода е от 23 на север от н. Калиакра до 25-27 градуса в останалите райони. Вълнението на морето ще е 2 бала.", "date": "2019.06.20", "title": "Днес ще се редуват слънце, облаци и дъжд"}
{"url": "https://www.faktor.bg/bg/articles/novini/svyat/v-es-obsazhdat-visshite-postove-v-obshtnostta-za-sledvashtite-5-godini", "text": "Държавните и правителствени ръководители на страните от ЕС се събират на заседание в Брюксел, на което ще обменят мнения за висшите постове в Общността за следващите 5 години.  Едва ли обаче лидерите ще стигнат до консенсус за следващия председател на Европейската комисия. Разногласията между Германия и Франция кой да бъде наследник на Жан-Клод Юнкер отдавна са факт. На този етап нищо не показва, че германският канцлер Ангела Меркел е готова да отстъпи от кандидатурата на Манфред Вебер, която пък френският президент Еманюел Макрон явно не приема, а според медийни публикации, подкрепя главния преговарящ по Брекзит Мишел Барние.  Не е ясно как лидерите ще се споразумеят и за другите ключови постове -  председател на Европейския парламент и Европейския съвет, президент на Европейската централна банка и върховен представител по въпросите на външната политика и сигурността. Сред останалите теми, които те ще обсъждат, ще бъде докладът за дезинформацията и изборите, като Съветът ще призове за трайни усилия за засилване на устойчивостта към дезинформацията и заплахите за киберсигурността.", "date": "2019.06.20", "title": "В ЕС обсъждат висшите постове в Общността за следващите 5 години"}
{"url": "https://www.faktor.bg/bg/articles/novini/svyat/pravitelstvoto-na-italiya-se-podgotvyat-da-otnemat-avtonomiyata-na-tsentralnata-banka", "text": "Популисткото правителство на Италия подготвя реформа, с която ще унищожи автономията на централната банка на страната, съобщава агенция Ройтерс. Законопроектът излиза наяве четири месеца, след като лидерът на съуправляващата партия \"Лигата\" - Матео Салвини, се закани да \"прочисти\" ръководството на институцията, обвинявана в слаб надзор над пострадалия от поредица фалити банков сектор. Отношенията между Салвини и управителя на централната банка - Игнацио Виско, са обтегнати и заради критиките на Виско срещу бюджетния дефицит, допускан от правителството. Според Виско всеки позитивен ефект от свръхразходите на кабинета върху икономиката и потребителите, ще бъде неутрализиран от поскъпването на италианските облигации. Ако законопроектът бъде одобрен, 5-членният управителен съвет на италианската централна банка вече няма да се излъчва от нейните среди, а от правителството и парламента. Парламентът, също така, ще изземе правото да променя статута на банката, допълва Ройтерс.", "date": "2019.06.20", "title": "Правителството на Италия се подготвят да отнемат автономията на централната банка"}
{"url": "https://www.faktor.bg/bg/articles/novini/svyat/vashington-poiska-ot-moskva-da-garantira-che-shte-ima-spravedlivost-za-svalyaneto-na-boinga-nad-ukrayna", "text": "Вашингтон поиска от Москва да гарантира, че ще има справедливост за свалянето на пътническия самолет Боинг на малайзийските авиолинии над Украйна през 2014 г.   Държавният секретар Майк Помпео призова Русия да предаде на съда всички заподозрени, които се намират на нейна територия.  \"Това ще бъде важна стъпка в търсенето на истината\", заяви Помпео. Той има предвид обвиненията на международния разследващ екип срещу трима руснаци и един украинец. Процесът ще започне в Холандия през март идната година.", "date": "2019.06.20", "title": "Вашингтон поиска от Москва да гарантира, че ще има справедливост за свалянето на боинга над Украйна"}
{"url": "https://www.faktor.bg/bg/articles/radan-kanev-s-amerikanskiya-model-na-subsidirane-varvim-kam-ofitsializirane-na-politicheskiya-reket", "text": "\"Ние сме в една и съща европейска партия и това не пречи да имаме различни изисквания за българската и европейската политика. Със СДС имаме доста повече общи неща отколкото с ГЕРБ\". Това заяви пред БТВ евродепутатът от Демократична България Радан Кънев. Като пример за различия с ГЕРБ той посочи партийната субсидия. \"Ако намаляването на субсидията беше скандален популизъм, тук става въпрос за нещо много по-сериозно. Загрижен съм за българската демокрация. Това връщане назад към най-мрачните времена на взаимоотношения между бизнес и политици. Това е директно узаконяване на политическия рекет върху бизнеса. Всеки ден получаваме такива сигнали, но това е узаконяване на политическата корупция и влиянието на едрия бизнес върху политиката\", изтъкна Кънев. По отношение на лансирания от ДПС американски моделна финансиране на партиите Кънев посочи, че това в Европа е непознато. \"Това означава дълбока политическа неграмотност или желание под подобни благовидни фрази да се узакони политическата корупция. В момента в българската правосъдна и медийна среда ще се елиминира опозицията и малките политически сили ще бъдат изтрити от картата. Това е неофициална коалиция между ГЕРБ и ДПС\", коментира Кънев. \"Тук идва въпросът къде са официално в коалиция\", попита Кънев и си отговори - в местната власт. \"Вървим към официализиране на политическия рекет върху бизнеса и коалицията между ГЕРБ и ДПС. ДПС отъждествява олигархията\", категоричен е зам.-председателят на ДСБ. \"Историята на ГЕРБ е възхищение от модела на ДПС в смесените райони и Борисов се опитва да пренесе този модел и извън тези райони в коалиция с Доган и Делян Пеевски\", добави Кънев. Той даде пример с Ахмед Доган като собственик на пристанището на ТЕЦ \"Варна\" и предположи, че той финансира ГЕРБ. \"И какъв ще бъде резултатът\", попита Кънев и си отговори - \"ще си получи по-лесно градоустройствените решения за изграждане на новото пристанище\". \"Той получава мълчаливото съучастие на областната управа във Варна. Моят извод е че Ахмед Доган официално финансира ГЕРБ, не трябва да им помагаме това да бъде законно\", каза Кънев. Той се закани, че ще отправи питане до Европейската комисия дали не е нарушено европейското законодателство.", "date": "2019.06.20", "title": "Радан Кънев: С американския модел на субсидиране вървим към официализиране на политическия рекет"}
{"url": "https://www.faktor.bg/bg/articles/novini/balgariya/d-daritkova-bsp-iskaha-pazarlak-za-subsidiite-zatova-otkazahme", "text": "\"Предложението себсидията да стане 1 лев е с оглед обществените очаквания, на референдума над 2 милиона български граждани поискаха тя да е 1 лев\", заяви пред Нова телевизия Даниела Дариткова, председател на ПГ на ГЕРБ. Тя припомни, че непосредствено след референдума от 2016 година ГЕРБ са предложили намаляването и, но другите партии са отказали да бъде намалена субсидията. \"Освен ДПС никой друг не е направил конкретно предложение колко да е субсидията\", каза още тя и добави, че темата ще бъде обсъдена в бюджетна комисия. \"БСП ни поканиха на пазарлък, без да е ясно какво предлагат. С ДПС имахме конкретен разговор, след законодателно предложение внесено в деловодството на НС\", заяви Дариткова. \"Защо БСП са толерантни към финансиране на кампании от малоимотни лица, а са против изсветляване на процеса на финансирането на партиите\", попита Дариткова. Според промените в закона, Сметната палата ще контролира процеса, но отговорността от кого ще приеме дарение е отговорност на конкретната партия.", "date": "2019.06.20", "title": "Д. Дариткова: БСП искаха пазарлък за субсидиите, затова отказахме"}
{"url": "https://www.faktor.bg/bg/articles/novini/balgariya/krasimir-valchev-raztrevozhen-maturite-pokazvat-che-detsata-ni-mogat-da-chetat-no-ne-mogat-da-pishat", "text": "„На матурите няма да има ощетен нито един ученик. Не сме застраховани за съжаление от грешки в матурите. Въпреки че един експерт повече гледаше, отново възникна спор около „леснопреносимо“. Лично аз бих го написал слято, но е допустимо и отделно. Тази дума не е трябвало да бъде включена“. Това заяви пред БТВ образователният министър Красимир Вълчев. Той констатира, че тази година резултатите от изпитите са по-ниски, но, по думите му, това не е тенденция, разлика в статистическите отклонения. Вълчев е разтревожен, че децата могат да четат, но не могат да пресъздават текст.  „Предизвикателството пред нас е да подобрим функционалната активност на учениците. Няма разпореждане със забрана от МОН учители и директори да коментират резултатите от матурите. Поне аз не съм издавал подобна заповед“, каза още образователният министър. Той прогнозира все по-голям недостиг на инженерни, педагогически и аграрни кадри. Красимир Вълчев обясни, че специалностите в тези сектори ще бъдат стимулирани от страна на държавата.", "date": "2019.06.20", "title": "Красимир Вълчев разтревожен: Матурите показват, че децата ни могат да четат, но не могат да пишат"}
{"url": "https://www.faktor.bg/bg/articles/novini/balgariya/promeni-v-zakona-predvizhdat-poshti-da-ima-samo-v-selishta-s-nad-800-zhiteli", "text": "НС ще разгледа окончателните промени в Закона за пощенските услуги. Предвижда се държавното предприятие \"Български пощи\" да получава авансово полагащата му се компенсация за извършване на финансово неизгодни услуги. Промените предвиждат още да има пощенски клон само в населени места с над 800 жители.  Според предвидените изменения ще има най-малко една пощенска станция в населените места с население от 800 до 15 хиляди жители, най-малко две стационарни пощенски станции в местата с над 15 хиляди жители и най-малко по една стационарна пощенска станция на всеки следващи 20 хиляди жители.  Други изменения предвиждат от началото на следващата година \"Български пощи\" да получават авансово компенсации за изпълнение на финансово неизгодни дейности от задължителния пакет, така наречена \"универсална пощенска услуга\", а не както досега - две години след като държавното дружество е направило разходите. В текстовете се регламентира изискването, пощенските оператори да събират, обработват и съхраняват лични данни на подателите, физически лица на пощенски пратки и колети, които са с наложен платеж. Идеята е да се контролират онлайн търговците и да се изсветли тази част от икономиката, която остава извън данъчното задължение. Изпълнителният директор на \"Български пощи\" Деян Дънешки увери в интервю за БНТ, че няма да бъдат закривани пощенски станции по места и хората ще бъдат обслужвани както досега.", "date": "2019.06.20", "title": "Промени в закона предвиждат пощи да има само в селища с над 800 жители"}
{"url": "https://www.faktor.bg/bg/articles/menda-stoyanova-nyama-opasnost-v-partiite-da-vlyazat-pari-sas-sporen-proizhod", "text": "Председателят на бюджетната комисия Менда Стоянова от ГЕРБ обяви, че партията предлага смяна на модела на партийно финансиране единствено заради обществените нагласи. По думите ѝ няма опасност в партиите да влизат пари със спорен произход. \"Имаме контролни механизми и те трябва да се задействат още по-сериозно. Ако досега не са работили толкова подробно, защото имаше ограничение в даренията, сега ще заработят по-сериозно и тук вече ще имаме по-сериозна роля на Националната агенция за приходите, която пък от своя страна ще отиде и има право да провери по веригата произхода на средствата. Нека да променим модела. Нека той да заработи, да видим резултатите от него и ако те са негативни, ако обществото се убеди, че това не е правилният модел за запазване на демокрацията, то винаги може да се промени\", каза още Стоянова.", "date": "2019.06.20", "title": "Менда Стоянова: Ако новият модел за партийно финансиране не проработи, винаги може да се промени"}
{"url": "https://www.faktor.bg/bg/articles/arestuvaha-siriyski-bezhanets-v-sasht-podgotvyal-napadenie-sreshtu-tsarkva", "text": "Сирийски бежанец, заподозрян в подготовка на нападение срещу църква в Пенсилвания от името на ИДИЛ, беше задържан в сряда, предаде БТА. Мустафа Мусаб Алоуемер е пристигнал от Сирия като бежанец през 2016 година. 21-годишният младеж се готвел за бомбен атентат срещу църква в Питсбърг, който щял да извърши от името на ИДИЛ.", "date": "2019.06.20", "title": "Арестуваха сирийски бежанец в САЩ, подготвял нападение срещу църква"}
