{"url": "http://www.faktor.bg/bg/articles/novini/balgariya/kultovata-sgrada-na-rakovska-134-stana-dom-i-na-patriotite-na-valeri-simeonov", "text": "Нови наематели на софийската улица „Георги С. Раковски” 134, съобщава Нова Тв. Емблематичната сграда, която почти 30 години беше централа на СДС, вече ще се ползва за централа на Националния фронт за спасение на България (НФСБ) на Валери Симеонов. От няколко седмици в сградата тече ремонт. От снимка в социалните мрежи стана ясно, че скоро той ще завърши и в сградата ще се нанесе нов наемател. След решение на правителството и комуникация с областната управа, продължила почти пет месеца, от НФСБ са на път да влязат във владение и да стопанисват два етажа от сградата. За СДС остават други два етажа. Метафората за новия политически полъх обаче предизвиква носталгия у старите седесари. Според Михаил Неделчев новият надпис може само да предизвика поводи за размисъл. Той допълва, че СДС всъщност е последвала съдбата на първите формации, осъществили промените в бившия Източен блок.", "date": "2018.02.26", "title": "Култовата сграда на \"Раковска\" 134 стана дом и на патриотите на Валери Симеонов"}
{"url": "http://www.faktor.bg/bg/articles/hristiyandemokratite-na-merkel-odobriha-novata-golyama-koalitsiya", "text": "Германските християндемократи одобриха коалиционната сделка със социалдемократите, като придвижиха Ангела Меркел една стъпка по-близо към четвърти мандат като канцлер, съобщава \"Дневник\". До нова голяма коалиция се стигна, след като и ХДУ, и ГСДП не успяха да съберат достатъчно гласове на изборите през септември, а преговорите на Меркел със \"Свободните демократи\" и \"Зелените\" се провалиха. Днес канцлерът обяви за пръв път имената на политици, които ще заемат министерски постове в кабинета ѝ, ако той получи одобрението и на социалдемократите. Министерството на отбраната ще остане под ръководството на близката съюзничка на канцлера Урсула фон дер Лайен. Канцлерът потвърди, че е издигнала за министър на здравеопазването Йенс Шпан - представител на консервативното крило в ХДС и противник на имиграционната политика на Меркел. Министър на икономиката ще стане Петер Алтмайер, който бе начело на администрацията на канцлера. Селското стопанство ще бъде поето от Юлия Клекнер, а образованието - от Аня Карличек. Съдбата на бъдещото правителство в момента зависи от Германската социалдемократическа партия, която на 4 март трябва да реши дали подкрепя коалицията с консервативния блок на Меркел.", "date": "2018.02.26", "title": "Християндемократите на Меркел одобриха новата голяма коалиция"}
{"url": "http://www.faktor.bg/bg/articles/novini/balgariya/a-atanasov-skandalat-s-prodazhbata-na-chez-ima-potentsial-da-svali-pravitelstvoto", "text": "\"ДАНС досега е трябвало да свърши много неща и ако досега не са проверили сделката с ЧЕЗ то това е пример за приспаните български служби. Тази афера с ЧЕЗ е с потенциал да свали правителството, макар, че сега обстоятелствата са други\", коментира пред бТВ председателят на ДСБ Анатанс Атанасов. Той припомни, че електроразпределителната система е част от националната сигурност. По думите му, не само ДАНС, но и всички разузнавателни служби е трябвало да проверят тази сделка отдавна. \"Има заплаха от пране на пари в тази сделка, ако има скрити играчи, които ще я финансират. Това също е задължение на ДАНС\", заяви Атанасов. \"Правителството е трябвало незабавно да прояви интерес кой е купувачът на това стратегическо предприятие\", каза Атанасов и заяви, че подозира, че това нарочно не е направено. Според него, купувачите са \"очевидно подставени лица\". \"Славчо Върбаков е двигателят на семейния бизнес и е известен на ДАНС, защото още през 1999 година, когато ръководех НСС, имаше проверка на поркуратурата за фалшиви импулси, с които се източваше БТК\", съобщи Атанасов. Той заяви, че финансирането на сделката ще бъде по три канала и само един ще бъде банков, но добави, че не може да си позволи да каже повече. В заключение Атанасов повтори прогнозата си, че скандалът по сделката има потенциал да свали правителството.", "date": "2018.02.26", "title": "А. Атанасов: Скандалът с продажбата на ЧЕЗ има потенциал да свали правителството"}
{"url": "http://www.faktor.bg/bg/articles/tsvetanov-1-14", "text": "В момента няма сделка, а предварителен договор. ЕРП-тата са част от критичната структура на държавата. През тези 10 години от управлението на ГЕРБ ние не сме приватизирали нито една такава структура. Това заяви председателят на ПГ на ГЕРБ Цветан Цветанов в студиото на Би Ти Ви в отговор на въпроса дали тази покупко-продажбата в енергетиката може да свали кабинета.  Той поясни, че става дума за сделка между две частни компании. И всички институции – КЗК, КФН, ДАНС и НАП, ще направят съответните проверки, за да има пълна прозрачност по сделката и установят дали е имало нарушения и нещо притеснително в нея.  До влизането на сила в този договор ще се види – кой стои зад тези средства, налице ли са необходимите пари. Мисля, че зад сделката стои конкретно лице. Докато не бъдат привършени проверките от българските органи не трябва да правим каквито и да е заключения, за да не изпаднем в спекулативно говорене, аргументира позицията си Цветанов. По думите му за тази сделка се говори от много време. Интересна е обаче е позицията на опозицията – остра реакция, яростно говорене, че има нещо нередно. Цветанов обаче попита защо подобна реакция не я преди година или 6 месеца, тъй като реално процедурата по продажбата на ЧЕЗ е започнала преди повече от година.   Що се отнася до оставката на Теменужка Петков, Цветанов обясни, че предстои да има политически съвет, на който ще се взема и конкретните решения. Ще направим политически съвет на който ще вземем решение за оставката на Петкова и кой да я наследи. Петкова беше персонално атакувана заради близостта си с Гинка Върбакова и за да няма съмнение, че се е намесила в тази сделка, тя подаде оставка. Не смятам, че тя е изгоряла, за да бъдат спасени други хора. Когато се съберем на коалиционния съвет - вероятно в сряда или четвъртък, след като се върне премиерът, ще бъдат обсъдени имената, предложени за заместници на Теменужка Петкова и тогава ще бъде обявена номинацията на новия енергиен министър, коментира Цветанов. Политикът от ГЕРБ отново заяви, че коалицията е стабилна и уточни, че е приел след коалиционния съвет препоръката на партньорите от ОП – че трябва да си говорят и е сигурен, че ще го правят за напред, за да има стабилност в коалицията и управлението през целия 4-годишен мандат.  В голямата политика трябва да има по-голям праг на търпимост. Аз не съм човек, който ще взриви коалицията, аз градя мостове, за да изпълним този 4-годишен мандат. Ние в ГЕРБ поставяме България над всичко, подчерта Цветан Цветанов.", "date": "2018.02.26", "title": "Цветанов: В момента няма сделка с ЧЕЗ, има предварителен договор"}
{"url": "http://www.faktor.bg/bg/articles/novini/svyat/-kradtsi-i-ubiytsi-van-napisaha-na-portata-na-katerina-putina", "text": "Във френския град Биариц активисти организираха акция пред входа на имението, за което се смята, че е собственост на дъщерята на Владимир Путин Катерина. Вратата беше облепена с надписи с обвинения в корупция: \"Вкрадци и палачи - вън от Биарци\", сравнения на ФСС с Гестапо и призови за бойкот на президентските избори в Русия. Списание Time нарича Биариц - \"секретното убежище на семейство Путин\". В началото на 2000 година Русия назначи в Биариц специален почетен консул.  Пред списанието консулът Александр де Миллер де Ла Серда обяснява това с факта, че \"обкръжението на Путин много обича това място\". Ла Серда твърди, че бившата съпруга на Путин и след развода пристига всяка година в Биариц. Вилата, за която се смята, че е собственост на Катерина Путина е купена от съпруга и Кирил Шамалов от близкия приятел на Путин, бизнесмена Генадий Тимченко през 2012 година.", "date": "2018.02.26", "title": "\"Крадци и убийци-вън\", написаха на портата на Катерина Путина"}
{"url": "http://www.faktor.bg/bg/articles/api-preduprezhdava-s-obilniya-snegovalezh-obstanovkata-v-stranata-se-uslozhnyava", "text": "Заради тежка пътна обстановка в ситуационния център на АПИ дадоха специален брифинг. Целта на срещата е да се направи анализ на ситуацията в цялата страна съвместно с екипите на „Пътна полиция“. След брифинга на АПИ стана ясно, че обстановката в страната се усложнява. Най-тежко е положението в Североизточна България и по-точно в района около Добруджа, както и в Рило-Родопската област. На места снежната покривка надхвърля 30 см., а поривите на вятъра са над 15 м/сек. Засега затворени пътища за всички МПС в Североизточна България нямаме. Затворен е само старият път от Варна към Аксаково. Затворено за тежко-товарно движение е направлението от Русе, Великотърново, през прохода Хаинбоаз, посока Свиленград. Ограничено тежко движение имаме по Ловешка област и в двете посоки, и за София, и за Велико търново, Габрово. По автомагистралите ограничение нямаме. Навсякъде включително и тежкото движение се движи. Апелирам към водачите на МПС, на които не им се налага, да не тръгват тази нощ и утре на път. Обстановката ще се усложнява и в близките 3-4 дни, информира инж. Дончо Атанасов пред БНТ.", "date": "2018.02.26", "title": "АПИ предупреждава: С обилния снеговалеж обстановката в страната се усложнява"}
{"url": "http://www.faktor.bg/bg/articles/novini/balgariya/karakachanov-kzk-i-kevr-da-se-proizvesat-za-prodazhbata-na-chez", "text": "\"Има два органа, които могат да се произнесат и намесят по сделката с ЧЕЗ. Това са КЗК и КЕВР. Държавата, в лицето на правителството, може само да изрази позиция, да поиска информация от чешкото правителство\", коментира пред журналисти в Карлово вицепремиерът и министър на отбраната Красимир Каракачанов, цитиран от БТА.  \"Още когато бе извършена приватизацията на енергоразпределителните предприятия казах, че това е една далавера, осъществена от \"царското\" правителство\", припомни Каракачанов.  По думите му продажбата на ЕРП е станала буквално дни преди правителството на Сакскобурготски да си отиде и е било ясно \"че продаваш кон за кокошка\".  \"За каква приватизация говорим, когато продаваш държавно енергоразпределително дружество на държавна компания\", коментира министърът на отбраната и добави, че още тогава е предупреждавал, че това ще доведе до вдигане на цените на тока.", "date": "2018.02.26", "title": "Каракачанов: КЗК и КЕВР да се произнесат за продажбата на ЧЕЗ"}
{"url": "http://www.faktor.bg/bg/articles/novini/balgariya/r-petkov-chez-e-strategichesko-predpriyatie-nyama-kak-da-ne-predizvikva-interes", "text": "\"ЧЕЗ\" е стратегическо предприятие, няма как да не предизвиква интерес. По време на водените преговори, българската държава имала ли е претенции как ще се структурира процедурата от гледна точка на националната ни сигурност\", попита бившият вътрешен министър Румен Петков. \"Ако беше дошла голяма компания, нямаше да има въпроси за националната сигурност\", коментира пред БНТ и Владимир Каролев. \"Фирмата на Гинка Върбакова участва в саниране на сгради в Пазарджик за над 5 млн. лева, големите паркинги в града са нейни\", коментира Петков и допълни, че не може българската държава да не проявява интерес към стратегическа сделка.  \"Не бива да проверяваме \"след мача\", каза Румен Петков. \"Никой не може да спре две компании да преговарят помежду си. ЧЕЗ е компания, в която 70% има участие чешката държава, но не е типичната държавна компания. България и Румъния сме в маргиналните пазари, а ЧЕЗ е решила да се изнася от този регион, това не е добре за нас. Преди повече от година те са обявили, че искат да продадат активите си у нас. Държавата ще има сериозна роля чрез КЕВР\", каза Каролев. \"След като държавата не е пожелала да контролира този процес, не разбирам защо трябваше да се иска оставката на Теменужка Петкова като министър на енергетиката\", допълни Румен Петков.", "date": "2018.02.26", "title": "Р. Петков: ЧЕЗ е стратегическо предприятие, няма как да не предизвиква интерес"}
{"url": "http://www.faktor.bg/bg/articles/novini/balgariya/izdirvat-10-godishniya-yordan-ot-kryazhevo", "text": "Издирва се 10-годишния Йордан Танев.  Изчезнал е днес следобед от помощното училище в Княжево. Не се е качил в училищния автобус, а шофьорът му не може да обясни какво точно се е случило. Йордан е аутист и не може да говори. Не знае името си. Екип на 6-то РПУ пътува към училището. Йордан е облечен със синьо яке и за последно е видян на площада в Княжево.", "date": "2018.02.26", "title": "Издирват 10-годишния Йордан от Кряжево"}
{"url": "http://www.faktor.bg/bg/articles/novini/svyat/yunker-i-han-obsadiha-sas-srabskiya-prezident-vuchich-integratsiyata-na-zapadnite-balkani", "text": "Сръбският президент Александър Вучич се срещна днес с председателя на Европейската комисия Жан-Клод Юнкер, който пристигна в Белград заедно с еврокомисаря по разширяването Йоханес Хан, предаде Танюг. Юнкер и Хан бяха посрещнати на летището от министъра за европейска интеграция Ядранка Йоксимович и ръководителя на делегацията на ЕС в Белград Сам Фабрици, предаде БТА. Председателят на ЕК и еврокомисарят по разширяването са на обиколка в региона, която за Юнкер е първата в мандата му. Целта на посещението е да представи новата стратегия на Европейската комисия за разширяване на ЕС към Западните Балкани. В сряда към двамата ще се присъедини и върховният представител на ЕС по външната политика и сигурността Федерика Могерини. Балканската обиколка ще завърши на 1 март в България, където заедно с премиера Бойко Борисов ще организират вечеря за лидерите на шестте страни от Западните Балкани, отбелязва Танюг.", "date": "2018.02.26", "title": "Юнкер и Хан обсъдиха със сръбския президент Вучич интеграцията на Западните Балкани"}
{"url": "http://www.faktor.bg/bg/articles/tonove-snyag-uslozhniha-patnata-obstanovka-v-sofiya", "text": "Поради непрекъснатия снеговалеж в София работата по снегопочистването не е спиралo цяла нощ и продължава и в момента. Това съобщиха от пресцентъра на Столична община. Обстановката е усложнена, обилните валежи и навявания непрекъснато натрупват снежна маса. Очаква се валежите да продължат и през деня и работата на почистващите машини също продължава.  Извършват се обработки със смеси срещу заледяване във всички 24 района на Столична община. Общо 182 машини, специализирана техника, са на терен и разпръскват смеси срещу заледяване и избутване на снежна маса. Обработват се всички трасета, по които се движи градския транспорт, основни улици в кварталите, общински пътища, както и Южната дъга на Околовръстен път.  Поради усложнената обстановка планинските пътища към Витоша – „Драгалевци – Алеко” и „Бояна – Златни мостове” ще бъдат затворени за движение.  Където е необходимо във връзка с извършване на снегопочистване на пътните платна, ще се затварят участъци за движение. Приоритетно ще се работи по обработването на улици и булеварди, по които се движи градския транспорт.  Движението се извършва при зимни условия. Затруднено е пешеходното придвижване.  Столична община призовава гражданите, на които не им се налага да пътуват, да не използват личните си автомобили и напомня на гражданите да почистват прилежащите към своите домове, офиси и търговски обекти пространства. Шофьорите да бъдат с почистени и оборудвани за движение при зимни условия автомобили.", "date": "2018.02.26", "title": "Тонове сняг усложниха пътната обстановка в София"}
{"url": "http://www.faktor.bg/bg/articles/ginka-varbakova", "text": "Гинка Върбакова, собственичката на \"Интерком България\", която купува ЧЕЗ и така индиректно предизвика оставка на енергийния министър Теменужка Петкова се показа публично за пръв път в интервю с Виктор Николаев по Нова телевизия. Ако сделката за придобиване на ЧЕЗ бъде възпрепятствана, това ще е нарушаване на инвестиционния интерес, заяви тя. \"Нашето име беше обявено от една година като кандидат зае покупка на ЧЕЗ. И досега никой не ни потърси, за да ни попита кои сме\", каза Върбакова.  \"Смяната на собствеността на ЧЕЗ не променя по никакъв начин услугата, която крайният потребител ще получава, нито цената, която ще заплаща\", обеща още тя. Бизнесдамата от Пазарджик беше категорична, че фирмата, която купува ЧЕЗ, е 100% нейна собственост. Тя заяви, че от 20 години е в частния бизнес, а от 10 години се занимава с енергетика, и в частност - с фотоволтаици.  Запитана как банката си гарантира, че обезпечава парите, Гинка Върбакова отвърна: „Практиката е при такъв вид финансиране, да бъдат залагани акциите на дружеството, тоест това е напълно позната във финансовите среди практика”. Върбакова каза още, че активите на нейното дружество се оценяват на около 100 млн. лв., отбеляза, че работи с милиони и не е „Гинка от Требич“. Най-обидно било за нея, че името й станало нарицателно. „Аз съм крайният собственик. Това се вижда от Търговския регистър. Крайният собственик в Търговския регистър съм аз”, каза и повтори Върбакова. На въпрос защо чешката държава е избрала именно нейната компания, тя отговори така: „Не мога да кажа защо са избрали нас. Това беше една дълга и много сложна процедура, в която се изискваха много финансови документи, които да гарантират кои сме ние, какъв е нашият опит и какво можем да направим. По принцип при такъв вид финансиране, защото покупката на активите на ЧЕЗ ще стане с привлечено финансиране с банков кредит от международна банкова институция, която към момента, за съжаление, не мога да разкрия, защото има много строги клаузи за поверителност в договора ни”, заяви дамата. Тя призна, че от 20 години познава енергийният министър Теменужка Петкова, която подаде оставката си, за да изчисти съмненията, посъветвана за това от премиера. Запознали се случайно, станали приятелки.  На въпрос дали Петкова е помогнала по някакъв начин в осъществяването на сделката за продажбата на ЧЕЗ, бизнесдамата отговори категорично: „Цялата сделка се проведе под чешкото законодателство. Цялата сделка и разговори бяха в Прага и българското правителство, български министри или български политически лица не са имали абсолютно никаква информация за нея. Това е една частна сделка”, отбелязва Гинка Върбакова.", "date": "2018.02.26", "title": "Гинка Върбакова: Активите на дружеството ми се оценяват на около 100 млн. лв."}
{"url": "http://www.faktor.bg/bg/articles/pochina-legendarnoto-krilo-na-sinite-tsvetan-veselinov-metsi", "text": "На 70-годишна възраст почина големият футболист на „Левски” и националния отбор на България Цветан Веселинов-Меци, съобщиха на сайта на клуба. Легендарното крило играе за „сините” от 1965 до 1975 г. Шампион на България през 1968, 1970 и 1974 г. Носител на Купата на България през 1967, 1970, 1971 г. В \"А\" група има 193 мача и 70 гола, а за Купата на страната 26 мача и 9 гола. За националния отбор има 6 мача и 2 гола. Сребърен медалист от ОИ-1968 в Мексико. В евротурнирите има 12 мача и 3 гола. „Майстор на спорта” от 1968 г. Като треньор работи в Тунис и школата на „Левски”. На 27 април м.г., по случай 70-годишния си юбилей, Веселинов представи книгата-спомени за историята на „Левски”.", "date": "2018.02.26", "title": "Почина легендарното крило на „сините” Цветан Веселинов – Меци"}
{"url": "http://www.faktor.bg/bg/articles/layf-stayl/klyuki/67-godishnata-dzheyn-siimor-blesna-otnovo-na-koritsata-na-playboy", "text": "67-годишната актриса Джейн Сиимор се появява за трети път на страниците на мъжката библия - Playboy, съобщава Дир.бг.   \"Чувствам се много по-секси сега, отколкото като бях по-млада. Тогава си казвах: \"Господи, трябва да съм секси, но какво означава това\", казва Сиймор през смях и добавя: \"Има огромна свобода в това да живееш толкова дълго, колкото мен. Както казваше баща ми: \"Чувствам се добре в своята кожа.\", споделя една от най-атрактивните британски актриси. Сиймор има близо 50-годишна кариера на сцената, в киното и телевизията. Печелила е много награди, среди които два пъти \"Златен глобус\", един път \"Еми\", както и сърцата на зрителите в много разнообразни проекти като \"Д-р Куин лечителката\", \"На изток от рая\", момиче на Бонд в \"Живей, а другите да умрат\" и др. Сиймор разказва пред Playboy за опита си със сексуалното насилие. През 1972 година Сиймор трябвало да отиде в дома на влиятелен продуцент заради роля. Джейн разказва, че отишла с такси до къщата, където с продуцента изгледали тестовете, след като той се обърнал към нея и казал: \"Убеждавах всички, че ти си перфектният човек за тази роля. Не беше лесно. Сега е твой ред.\" Тя отвърнала: \"Да, ще направя пробите\", а продужентът отвърнал: \"Не, не, сега е твой ред. Направих го за теб\" и поставил ръка върху крака ѝ. Тя успява да се измъкне невредима, но след случката Сиймор се връща в Англия и прекратява актьорската си кариера. \"Надебелях. Всяка сутрин печах хляб и още сутринта го изяждах целия. Бях решила никога повече да не се занимавам с това.\" След това обаче получава шанса да играе в пиеса на Хенрик Ибсен и се връща в играта. \"Хората ми казваха: \"Ти си като Феникс\". Не, просто имах много силен пример в лицето на майка ми\", казва Сиймор.", "date": "2018.02.26", "title": "67-годишната Джейн Сиимор блесна отново на корицата на Playboy"}
{"url": "http://www.faktor.bg/bg/articles/pochina-legendarna-bolivudska-aktrisa", "text": "Легендарната боливудска актриса Шридеви Капур почина на 54-годишна възраст в Дубай, предадоха световните информационни агенции. Причината е спиране на сърдечната дейност.  Известната просто като Шридеви звезда на индийското кино беше в Дубай за сватба на член от семейството. В кариерата си, която продължи пет десетилетия, тя участва в 300 филма. Шридеви започва актьорската си дейност на 4 години и в крайна сметка се отказва от училището. През 1996 г. си взима почивка от киното, малко след като се омъжва за продуцента Бони Капур. След 15 години се завръща с ролята си в \"Инглиш винглиш\", където играе домакиня, която ходи на уроци по английски език. Някои от най-известните филми, в които участва, са \"Mr. India\", \"Chadni\" и \"Lamhe\".  По повод смъртта й съболезнования изказаха министър-председателят на Индия Нарендра Моди и актрисата Приянка Чопра. \"Тя беше ветеран в киноиндустрията, чиято дълга кариера включваше разнообразни роли и запомнящи се изпълнения\", написа Моди в Twitter. \"Нямам думи. Съболезнования на всички, които обичаха Шридеви. Мрачен ден. Почивай в мир\", бяха думите на Приянка Чопра.", "date": "2018.02.26", "title": "Почина легендарна боливудска актриса"}
{"url": "http://www.faktor.bg/bg/articles/ivan-hinovski-kupuvachat-na-chez-shte-vzeme-stotitsi-milioni-ot-arbitrazhnoto-delo-sreshtu-balgariya", "text": "Сделката за активите на ЧЕЗ е по чешкото законодателство, но Комисията за енергийно и водно регулиране (КЕВР) може да откаже прехвърляне на лиценза, ако дружеството не докаже капацитет за управление и развитие на мрежата. Това обяви пред бТВ Иван Хиновски, председател на Българския енергиен форум. По думите му сега е моментът ДАНС и Комисията за финансов надзор да проверяват активите на дружеството – „Инерком България”, което иска да купи активите на ЧЕЗ. Според експерта не е без значение и фактът, че ЧЕЗ води арбитражно дело срещу България за стотици милиони, което най-вероятно ще спечели, а купувачът ще получи цялата или част от сумата.", "date": "2018.02.26", "title": "Иван Хиновски: Купувачът на ЧЕЗ ще вземе стотици милиони от арбитражното дело срещу България"}
{"url": "http://www.faktor.bg/bg/articles/gamizov-polovinata-ot-parite-za-sdelkata-za-chez-idvat-ot-ofshorni-firmi-svarzani-s-rusiya", "text": "Дали да не започна с новината от Чехия от преди малко, че половината от парите за сделката на г-жа Върбакова идват от офшорни фирми, свързани с Русия и част от тези фирми са описани в Панама пейпърс? Не! Нека е друго, а вие ще се сетите... Май излиза от думите на г-жа Гинка Върбакова, че приятелството, което е имала и има с г-жа Теменужка Петкова, най-малкото обяснява, защо България е единствената държава в ЕС, която предоставя незаконна държавна помощ за фотоволтаични централи. Формулата е ясна: Министър приятел+23MW фотоволтаична централа+незаконна държавна помощ=ИМАМ 100 милиона лева!!! Послме имам и ЧЕЗ България... Но това вече с който трябва и няма да кажа кой е той! Сам съм, други няма\". Вчера Гамизов писа: \"Дезинформацията за моя евентуална кандидатура за енергиен министър. Макар да разбирам, защо ги е страх от едно такова развитие на нещата, защото биха се сблъскали с непреклонна решителност да се сложи край на руските енергийни грабежи, както и да започне връщането на милиарди левове незаконна държавна помощ от т.нар “американски централи” с руски лобисти, “зелени” централи построени с пари от корупция, когенерации, които не били на Ковачки и са фалшиви когенерации, пълно разкриване на лъжите на ЧЕЗ за направени инвестиции, блокиране на прехвърляне на активите на ЧЕЗ България на реално неизвестно кой, но свързан с Русия, прекратяване за часове на корупцията в държавната енергетика, както и бързо форсиране на алтернативни доставки и добив на природен газ, то трябва да подчертая: Гамизов енергиен министър е фалшива новина и дезинформация! Ако не е, то това ще е най-голямата изненада в България от години насам, защото ще значи, че е решено да се спре да се краде в енергетиката\".", "date": "2018.02.26", "title": "Стефан Гамизов: Половината от парите за сделката за ЧЕЗ идват от офшорни фирми, свързани с Русия"}
{"url": "http://www.faktor.bg/bg/articles/belgiyskata-malmar-napuska-balgariya-zaradi-lipsa-na-kadri", "text": "Oт дocтa вpeмe вeчe бизнecът y нac гoвopи зa вce пo-зaдълбoчaвaщия ce пpoблeм c липcaтa нa ĸвaлифициpaнa paбoтнa pъĸa. Taзи тeндeнция нe e xapaĸтepнa caмo зa Бългapия, нo и зa мнoгo дpyги дъpжaви oт Eвpoпa. Ho мoжeм дa ĸaжeм, чe в нaшaтa cтpaнa тя взe \"пъpвa жepтвa\", пише money.bg. Cтaвa въпpoc зa бeлгийcĸaтa Маlmаr, ĸoятo e пpoизвoдитeл нa чacти зa aвтoбycи, ĸaмиoни и cтpoитeлнa тexниĸa и дocтaвчиĸ зa ĸoмпaнии, ĸaтo Vоlvо и Rеnаult. Πpeз 2016 гoдинa oт pъĸoвoдcтвoтo й пoтвъpдиxa, чe щe инвecтиpaт в бaзa в Πлoвдив, нo двe гoдини пo-ĸъcнo пo дaнни нa \"Kaпитaл\" oт дpyжecтвoтo ca peшили дa ce изтeглят oт бългapcĸия пaзap. Kaтo пpичинa зa peшeниeтo cи oт Маlmаr пocoчвaт нeдocтигът нa ĸaчecтвeнa paбoтнa pъĸa. B peтpocпeĸция oт бaзиpaнaтa в Гeнт ĸoмпaния oбявиxa нaмepeниятa cи дa \"ĸoпиpaт\" дoбpия cи oпит oт cвoятa пpoизвoдcтвeнa бaзa в Лaтвия и пo нeйнo пoдoбиe дa oтвopят нoв зaвoд y нac. B бaлтийcĸaтa дъpжaвa тe влизaт пpeз 2006 гoдинa c eдвa шecтимa cлyжитeли, a дeceтилeтиe пo-ĸъcнo вeчe имaт пepcoнaл oт нaд 150 дyши, ĸaтo 95% oт пpoизвeждaнaтa тaм пpoдyĸция e нaпълнo гoтoвa. Oт oфициaлнoтo cъoбщeниe зa инвecтициятa y нac oт 2016 гoдинa ce ĸaзвa, чe зapaди бъpзия pacтeж нa бизнeca и пpивличaнeтo нa нoви ĸлиeнти ĸoмпaниятa oт pъĸoвoдcтвoтo ca взeли peшeниe дa oтвopят нoвa бaзa и зa нeя ca избpaли Πлoвдив. Cпopeд плaнoвeтe зaвoдът в бългapcĸия гpaд тpябвaшe дa зapaбoти пpeз тpeтoтo тpимeceчиe нa 2016 гoдинa. Πpoизвoдcтвoтo тaм oбaчe тaĸa и нe cтapтиpa, ĸaтo ceгa вeчe e яcнo, чe oт Маlmаr ca ce oтĸaзaли нaпълнo oт плaнoвeтe cи зa бизнec в cтpaнaтa. \"Πлaнoвeтe ни ce пpoмeниxa дpacтичнo. Зapaди мнoгo ниcĸaтa пpoизвoдитeлнocт нa бългapcĸитe paбoтници peшиxмe дa cпpeм пpoизвoдcтвoтo в Πлoвдив\", пocoчвa yпpaвитeлят нa ĸoмпaниятa Дopcaн дe Бyишe пpeд \"Kaпитaл\". У нac щe ocтaнaт caмo шecтимa инжeнepи и eдин cлyжитeл в aдминиcтpaциятa, ĸoитo щe пoмaгaт зa paбoтaтa нa ĸoмпaниятa в Лaтвия и Бeлгия.", "date": "2018.02.26", "title": "Белгийската Malmar напуска България заради липса на кадри"}
{"url": "http://www.faktor.bg/bg/articles/chez-ubedeni-sme-che-inerkom-shte-plati-i-shte-upravlyava-dobre", "text": "Чешката държавна компания ЧЕЗ е напълно убедена в способността на “Инерком“ да плати активите и да управлява добре електроенергийното дружество.   Това заяви за БНР говорителят на ЧЕЗ Алис Хоракова. Тя отказа да назове цената на сделката и с помощта на кои финансови институции се извършва. \"Всички компании, включени в процеса по продажбата, преминаха през проверка за изпълнението на критериите, която беше направена от ЧЕЗ. Също така, банките, които са ангажирани в процеса, направиха свои проверки, както изисква законодателството. Надзорният съвет на ЧЕЗ получи няколко независими доклада, свързани с плащанията на “Инерком“\", каза Хоракова. Говорителката на ЧЕЗ е категорична, че сделката ще бъде окончателно приключена, когато се получи разрешение от Комисията за защита на конкуренцията: \"Цялата процедура преминава според българското законодателство и ние не очакваме спиране или връщане на сделката\".    Вижте още новини от България и света  Междувременно Националната агенция за приходите /НАП/ е започнала проверка по сделката между ЧЕЗ и “Инерком“, съобщи националното радио. От НАП отказаха да уточнят детайли около самата проверка, докато тя не приключи. Тъй като е данъчно-осигурителна информация, от приходната агенция не коментираха и дали има запори върху сметки или имущество на собственика на “Инерком“ Гинка Върбакова и съпруга й Славчо Върбаков. Премиерът Бойко Борисов поиска НАП и ДАНС да проверят случая.", "date": "2018.02.26", "title": "ЧЕЗ брани Върбакова: Вярваме, че ”Инерком” ще плати и ще управлява добре"}
{"url": "http://www.faktor.bg/bg/articles/ikonomika/turizam/otmeniha-ot-i-za-poletite-rim-sofiya", "text": "Заради усложнената метеорологична обстановка в Рим, няколко полета до София са отменени. Става въпрос за полети на авиокомпаниите \"Райън Еър\" и \"Уиз Еър\", съответно от летищата \"Чампино\" и \"Фиумичино\". В Министерството на външните работи постъпи информация за около 100 български граждани, които са останали в италианската столица по тази причина. Българският консул в Рим е осъществил контакт с тях и е получил уверения, че авиокомпаниите са им предоставили актуална информация и съдействие. Българите са били настанени в хотел, като престоят им е осигурен до намиране на начин да се завърнат в България. Министерството на външните работи препоръчва на българските граждани при възможност да се въздържат от пътувания от и до Рим. Българските граждани могат да се обръщат за съдействие към дипломатическата ни мисия в Рим, Италия, на телефон: 00393203261848", "date": "2018.02.26", "title": "Отмениха полетите Рим-София, 100 българи останаха блокирани"}
{"url": "http://www.faktor.bg/bg/articles/avtobus-i-tramvay-se-udariha-v-stolitsata", "text": "Катастрофа стана днес в София, съобщиха от пресцентъра на МВР. Сигнал за пътен инцидент между автобус и трамвай на булевардите „Цар Борис и „Никола Петков“ е подаден малко след 6 часа тази сутрин. По първоначални данни леко са пострадали водачите на превозни средства, но няма пострадали пътници. Движението в участъка е затруднено. Пътни полицаи регулират на място.", "date": "2018.02.26", "title": "Автобус и трамвай се удариха в столицата"}
{"url": "http://www.faktor.bg/bg/articles/novini/balgariya/udar-mezhdu-turski-i-balgarski-tir-zadrasti-dvizhenieto-na-am-trakiya", "text": "Удар между турски и български тир задръсти движението на АМ „Тракия”, предаде репортер на bTV. Инцидентът е станал около 10 ч. сутринта. За щастие няма пострадали. По това време полицейски екипи са отбивали всички тежкотоварни камиони от магистралата, за да се почисти пътя от снежната покривка. След удара се е образувала тапа от около 3 км. В посока София. В момента екипи работят по преместването на тира.", "date": "2018.02.26", "title": "Удар между турски и български тир задръсти движението на АМ-Тракия"}
{"url": "http://www.faktor.bg/bg/articles/makarov-optimist-otnosheniyata-mezhdu-rusiya-i-balgariya-se-zatoplyat", "text": "Отношенията между България и Русия се затоплят. Такова е мнението на руския посланик в страната ни Анатолий Макаров, който изтъква като аргумент 140-годишнината от Освобождението на България. „Разбира се, че годишнината от Освобождението е повод за стоплянето на отношенията между България и Русия и аз виждам как нашите български приятели отбелязват тази годишнина! Разбира се, че виждам, това е най-добрият повод да стоплим нашите отношения!\", обяви Макаров пред радио К2. На въпрос защо 10 години руският президент не е посещавал България и това пренебрежение ли е към нашата държава, посланикът отговори: „Канил ли е някой него? Защото знаем, че всички отиват дори на гости само по покана. Така че не е била отправена такава покана, аз го разбирам така. Но сега сами усещате, че отношенията се затоплят и аз много се радвам на това!\". Припомняме, че президентът Румен Радев отправи покана към руския президент Владимир Путин да посети България по случай годишнината. Вече стана ясно, че на празника той ще бъде представен от руския патриарх , който пристига специално за 3-ти март у нас. От интервю на посланик Макаров обаче стана ясно, че Путин ще пристигне на официално посещение у нас веднага след изборите, за които усилено се готви да спечели.", "date": "2018.02.26", "title": "Макаров оптимист: Отношенията между Русия и България се затоплят"}
{"url": "http://www.faktor.bg/bg/articles/novini/balgariya/mz-prosrochenite-zadalzheniya-na-nzok-kam-chuzhdi-zdravni-fondove-sa-133-mln-leva", "text": "Просрочените задължения на НЗОК към чужди здравни фондове са 133 млн. лв. Това каза пред журналисти заместник-министърът на здравеопазването и председател на Надзорния съвет на НЗОК Жени Начева след назначена миналата седмица спешна проверка. Проверката беше предизвикана, тъй като управителят на НЗОК посочи тази сума като задължения към фондовете, а Начева твърдеше, че НЗОК дължи 7.6 млн. лв. Общите задължения са 271 млн. лв., като се предвижда от просрочените 133 млн. лв. тази година да се изплатят 73 млн. лв., допълни Начева. Разминаването в данни, обстоятелства и факти, представени преди дни, се дължи на системни нарушения на вътрешно-нормативни документи от поредица от оперативни ръководства, посочи Начева. Възложихме на управителя на НЗОК до 10 март да предложи погасителни схеми към съответните държави, подали искове. Предстои и извършване на анализ по видове диагнози, по които български граждани се лекуват в чужбина, за да се направят задълбочени преценки по какъв повод се налага лечението им в чужбина. Проблемът е възникнал, според Начева през 2015-2016 год. Ще бъдат наложени административни санкции, като за това се очакват предложения от управителя на НЗОК, допълни още тя. Начева беше категорична, че тези данни няма да попречат на подписването на Националния рамков договор и не се предвижда промени в договорените по него параметри. Тя изрази убеждението си, че към момента не се налагало актуализация на бюджета на НЗОК.", "date": "2018.02.26", "title": "МЗ: Просрочените задължения на НЗОК към чужди здравни фондове са 133 млн. лева"}
{"url": "http://www.faktor.bg/bg/articles/makron-kam-erdogan-primirieto-v-siriya-se-otnasya-i-za-rayona-na-afrin", "text": "Френският президент Еманюел Макрон е заявил днес в телефонен разговор с турския си колега Реджеп Тайип Ердоган, че призивът на ООН от края на миналата седмица за примирие в Сирия се отнася също и за сирийския район на Африн, предаде Ройтерс, цитирана от БТА.  Турция разположи днес специални полицейски части в района на Африн, Северозападна Сирия, за \"нова битка\" в рамките на продължаващата от пет седмици турска военна офанзива срещу сирийските кюрдски милиции Сили за защита на народа. Макрон е казал още на Ердоган, че е задължително примирието да се спазва изцяло и че мониторингът на Франция върху хуманитарния достъп и химическите оръжия е \"пълен и постоянен\", се посочва в съобщение на френското президентство.", "date": "2018.02.26", "title": "Макрон към Ердоган: Примирието в Сирия се отнася и за Африн"}
{"url": "http://www.faktor.bg/bg/articles/novini/svyat/snyag-zatrupa-evropa-bedstveno-polozhenie-v-gartsiya", "text": "Продължава да е тежка обстановката и в другите балкански държави.  В Македония на места натрупалият сняг достига един метър. Движението е затруднено в почти цялата страна.  Македонските медии съобщават, че Скопие е блокиран заради снега.  Метеоролози отбелязват, че се очаква снеговалежите да продължат още няколко дни. Виелици, затворени училища, затрудено движение по пътищата и призиви хората да избягват да пътуват - такава е обстановката в Румъния. Обилният снеговалеж там е съчетан с ледовит вятър. На места се очаква температурите да паднат до минус 20 градуса. Заради прогнозите кметът на Букурещ обяви два дни ваканция за учениците.  Лошото време достигна и Италия. Столицата на страната Рим осъмна със снежна покривка за пръв път от шест години. В Гърция също обявиха бедствено положение и затова временно беше спряно пропускането на тирове на граничен пункт Кулата – Промахон. Студът затвори много училища и в Северна Гърция. Децата няма да учат днес и утре, а прогнозите на синоптиците са, че студената вълна ще се задържи до края на седмицата.  В Швейцарските Алпи трима скиори загинаха от лавини. Сибирското време достигна и Италия. Рим осъмна със снежна покривка. Заради лошото време много училища в италианската столица днес са затворени.", "date": "2018.02.26", "title": "Сняг затрупа Европа, бедствено положение в Гърция"}
{"url": "http://www.faktor.bg/bg/articles/novini/balgariya/nadzirateli-ot-tsentralniya-sofiyski-zatvor-izlyazoha-otnovo-na-protest", "text": "Пореден протест на надзиратели от Централния софийски затвор.  Те искат изравняване на заплатите им с тези в МВР и увеличаване на броя на щатните места в Главна дирекция \"Изпълнение на наказанията\" и Главна дирекция \"Охрана\".  По думите им, министърът на правосъдието Цецка Цачева неглижира проблема. На 10-ти март ще има протестно шествие в столицата.", "date": "2018.02.26", "title": "Надзиратели от Централния софийски затвор излязоха отново на протест"}
{"url": "http://www.faktor.bg/bg/articles/samolet-izletyal-ot-sofiya-avariyno-shte-katsne-v-budapeshta", "text": "Пилот на самолет, излетял от София за италианският град Бергамо, е поискал аварийно връщане на летището, а после е решил да продължи до унгарската столица Будапеща и да кацне там. Причината е технически проблем в машината, съобщава БНР.  От МВР съобщават,че заради сигнала към аеропорта в столицата са били изпратени екипи на пожарната. Полетът се изпълнява от нискотарифна авиокомпания. На летище София има анулирани полети от и за Рим и Париж, и от Варна.  Полетите на летище София се изпълняват с известно отклонение от разписанието. В момента закъсняват полетите от летище София за Франкфурт, Виена и Ларнака. Пистата за излитане и кацане, пътеките за рулиране и перонът се почистват от снега. Извършват се антиобледенителни процедури на въздухоплавателните средства.  От летището призовават гражданите да се съобразят със зимната обстановка и да предвидят достатъчно време за придвижване. Заминаващите пътници да се явяват минимум два часа преди полета си.", "date": "2018.02.26", "title": "Самолет, излетял от София, аварийно ще кацне в Будапеща"}
{"url": "http://www.faktor.bg/bg/articles/novini/svyat/tsipras-e-poluchil-proektodogovora-za-imeto-na-makedoniya", "text": "Гръцкият премиер Алексис Ципрас е получил проектодоговора за разрешаване на спора за името на Република Македония, съобщава гръцкото издание Катимерини, като се позова на анонимни източници. Документът е бил предаден в края на миналата седмица от министъра на външните работи Никос Кодзияс.  Катимерини пише, че в текста са включени седем преговорни точки, по които Атина и Скопие работят, както и че е съобразено желанието на западната ни съседка за членство в ЕС и НАТО.  Според изданието, проектодоговорът ще бъде или приет в пълния му вид, или ще бъде отхвърлен. Според информацията и двете страни са на мнение, че споразумение за името трябва да бъде постигнато до края на март или средата на април. В момента Гърция и Македония са се фокусирали върху 4 варианта – „Горна“, „Северна“, „Вардарска“ и „Нова“.  Гърция предлага новото наименование да се изписва на славянски език и да бъде за цялостно използване и в страната, и в чужбина.", "date": "2018.02.26", "title": "Ципрас е получил проектодоговора за името на Македония"}
{"url": "http://www.faktor.bg/bg/articles/osadiha-na-smart-chrez-obesvane-16-zheni-saprugi-na-teroristi", "text": "Иракски съд осъди на смърт чрез обесване 16 жени на терористи от „Ислямска държава“, съобщава Дир.бг, като се позовава на чуждестранни източници. Присъдата може да се обжалва. Според съдия Абдула Сатар ал-Биркдар, подсъдимите са признали, че са отишли съзнателно в територии, контролирани от терористите и са станали техни съпруги. Освен това са помагали на мъжете си да организират терористични атаки. Всички 16 жени са гражданки на Турция, съобщи Iraqi news. В Ирак са задържани няколкостотин жени на терористи и от август миналата година срещу тях се водят процеси. Вече има и изпълнени смъртни присъди, в това число и на една жена, гражданка на Германия.", "date": "2018.02.26", "title": "Осъдиха на смърт чрез обесване 16 жени, съпруги на терористи"}
{"url": "http://www.faktor.bg/bg/articles/novini/balgariya/ivo-maev-bsp-e-agent-na-ruskoto-vliyanie-u-nas", "text": "\"БСП е в идеологическа криза и не може да предложи политики, които да бъдат алтернатива на управляващото мнозинство\", коментира пред телевизия \"Европа\" в интервю за Георги Коритаров политологът Иво Маев. \"Неспособността на социалистическата партия да се откъсне от комунистическото си минало беше ясно призната на последния пленум през изминалия уикенд, където се чуха приказки, че всъщност позицията на Жаблянов, изразена по повод Народния съд, е получила много широка подкрепа вътре в нисшите структури на БСП и всъщност критиките към него са насочени преди всичко в нарушение на процедурата по съгласуване на декларацията повече, отколкото към това дали ръководството на социалистическата партия подкрепя позицията на Жаблянов\", заяви политологът.  Корнелия Нинова не прави нищо, за да промени партията, с каквато заявка оглави ръководството на Столетницата. Точно обратното – БСП се втвърди много повече около комунистическата митология, коментира още политологът.  Според Иво Маев БСП се занимава с несъществени проблеми и не може да произведе алтернативни на управляващите политики. \"Сега последната година, откакто БСП са в опозиция, и в парламента, и в управлението, това, с което те се занимаваха, е основно да произвеждат местни скандали, които да ги транспортират до национален политически дебат\", коментира още той. \"Единствената последователна политика в поведението на БСП е да работи за отмяна на санкциите срещу Русия, което я класифицира трайно като агент на руското влияние у нас\", категоричен е Иво Маев.", "date": "2018.02.26", "title": "Иво Маев: БСП е агент на руското влияние у нас"}
{"url": "http://www.faktor.bg/bg/articles/spryano-e-dvizhenieto-na-tirove-prez-gkpp-kulata-zaradi-bedstveno-polozhenie-v-gartsiya", "text": "Временно е спряно движението на тирове през граничен пункт Кулата – Промахон, съобщи bTV. Причината е обилен снеговалеж на територията на Гърция и обявено бедствено положение в южната ни съседка. На границата с Турция пък са се образували километрични опашки от тирове.", "date": "2018.02.26", "title": "Спряно е движението на тирове през „Кулата” заради бедствено положение в Гърция"}
{"url": "http://www.faktor.bg/bg/articles/navsyakade-v-stolitsata-gradskiyat-transport-se-dvizhi-uveri-fandakova", "text": "Навсякъде в София градският транспорт се движи въпреки снега. Това заяви в ефира на БНТ кметът на столицата Йорданка Фандъкова. Ситуацията е тежка, призна тя и увери, че се работи за освобождаване на движението. По думите й е затруднено движението и на автомобили, и на пешеходци. Столичният кмет призова всички граждани да почистят пред домовете и офисите си. Тя обясни, че ще се почиства през целия ден и помоли гражданите при възможност да не използват личните си автомобили, за да бъде ситуацията по-лека. Тези, които ще излязат с автомобилите си, да бъдат подготвени за зимни условия, каза Фандъкова. Пътищата за Витоша, Алеко и Златните мостове ще останат затворени, обясни Йорданка Фандъкова и допълни, че обстановката във Витоша е усложнена. Спасителната служба информирала, че температурата е -12 градуса има силен вятър и опасност от лавини. Тя е категорична, че е най-добре да не се позволява на гражданите да се качват в планината. При нужда е възможно затварянето на булеварди и улици за почистване. Пред Нова пък кметицата обясни, че 182 почистващи машини работят на територията на столицата. Те не са прекратявали работа през цялата нощ. През целия ден се очаква обилен снеговалеж. Почистването на кварталите ще започне след като спре да вали сняг.  Малко по-рано от Столична община информираха, че \"синята\" и \"зелената\" зона днес няма да работят. СМС системата няма да приема съобщения и контрольорите няма да проверяват талони.", "date": "2018.02.26", "title": "Днес няма да има \"синя\" и \"зелена\" зона в София"}
{"url": "http://www.faktor.bg/bg/articles/biznesmen-e-zastrelyan-v-glavata-v-selo-kray-lovech", "text": "Мъж на 47 години е убит в ловешко село в неделя, съобщиха от полицията. Сигнал за престъплението в РУ-Ябланица подал братът на жертвата в 18.50 часа. 50-годишният мъж сам открил трупа на близкия си родственик в къщата му в с. Добревци, където живеел със съпругата и сина си. На място незабавно бил изпратен полицейски екип, който установил, че се касае за убийство, тъй като мъртвия имал огнестрелна рана на главата. Двамата братя имат фирма за производство на прочутата ябланска халва, съобщава \"24 часа\". Между тях не е имало вражда, не са засегнати и бизнес интереси, най-вероятно убийството е от битов характер. Криминалисти имат вече следа, по която усилено работят. По случая е образувано досъдебно производство и действията на полицейските служители продължават под наблюдението и ръководството на Окръжна прокуратура - Ловеч.", "date": "2018.02.26", "title": "Бизнесмен е застрелян в главата в село край Ловеч"}
{"url": "http://www.faktor.bg/bg/articles/fen-s-opasnost-za-zhivota-sled-mele-na-macha-botev-loko-v-plovdiv", "text": "Футболен фен е в болница с опасност за живота, след като е участвал в сбиване между привърженици на пловдивските \"Ботев\" и \"Локомотив\". Около 22:00 ч. на 25 февруари част от двете агитки се срещнали случайно на пресечката на булевард \"Дунав\" и улица \"Васил Левски\", като се е стигнало до физическа разправа. Трима човека са пострадали при сбиването, заяви пред bTV директорът на пловдивската полиция старши комисар Атанас Илков. Те са на 35, 39 и 47 години. Двама от тях са прегледани в болница, а след това освободени за домашно лечение. Третият - най-младият, е пострадал по-тежко и е настанен в болничното заведение с опасност за живота. По неофициални данни той е с вътрешен кръвоизлив и счупен череп. В момента полицията в града издирва други участници в мелето. При сбиването са нанесени и щети върху паркиран наблизо автомобил. В рамките на образуваното по случая досъдебно производство в Трето РУ са предприети активни действия за изясняване на причините и обстоятелствата за побоя, както и установяване на самоличността на инициаторите му. \"Локомотив\" и \"Ботев\" трябва да излязат един срещу друг в пловдивското дерби на 1 март.", "date": "2018.02.26", "title": "Дни преди дербито \"Локо-Ботев\" фен с опасност за живота заради счупен череп"}
{"url": "http://www.faktor.bg/bg/articles/uraganen-vyatar-sabori-izolatsiya-na-blok-i-smachka-nyakolko-koli", "text": "Чуждестранен турист е обвинен за хулигански действия и му е наложена забрана за напускане на страната. Това съобщиха от пресцентъра на ОД на МВР-София. Инцидентът е станал на 17 февруари. В РУ-Самоков е образувано досъдебно производство срещу 22-годишен чужденец за това, че около 23.25 часа същия ден, пред туристическото бюро на хотел в курорта Боровец, е извършил непристойни действия, грубо нарушаващи обществения ред, съпроводени със съпротива срещу полицейски служители от РУ-Самоков - дърпане и нанасяне на удар с юмрук в областта на лицето на един от униформените. След приключване на действията по разследването извършителят е привлечен в качеството на обвиняем за престъпление по чл. 325, ал.2, вр. ал.1 от НК. Наложена му е забрана за напускане пределите на Република България.", "date": "2018.02.26", "title": "Чуждестранен турист преби полицай, наложиха му забрана да напуска страната ни"}
{"url": "http://www.faktor.bg/bg/articles/obshtestvo/zakon-i-red/zadarzhaha-gratski-shofyor-na-tir-opital-da-podkupi-s-50-evro-politsay-v-montana", "text": "Гръцки шофьор на тир от град Лариса е задържан от полицията в Монтана, след като направил опит да подкупи полицай от областния град, за да не му състави акт за нарушение. Мъжът бил спрян от полицейски патрул в 15 ч. вчера на пътя между село Студено буче и Монтана, който е забранен за движение на тежкотоварни камиони, съобщиха от ОД на МВР в Монтана. Шофьорът предложил подкуп от 50 евро на полицай от Районното управление на МВР в Монтана, за да не му състави акт, че се движи с тир и прикачено към него ремарке по път, който е забранен за автомобили с тегло над 12 тона. Полицаят веднага повикал колегите си и шофьорът бил задържан. Мястото е посетено от оперативна полицейска група. Срещу шофьора е образувано досъдебно производство.", "date": "2018.02.26", "title": "Задържаха гръцки шофьор на тир, опитал да подкупи с 50 евро полицай в Монтана"}
{"url": "http://www.faktor.bg/bg/articles/darvena-vakantsiya-zaradi-silniya-snegovalezh-v-stranata", "text": "В много населени места учебните процеси се преустановяват заради тежките атмосферни условия, съобщи БНР. Заради усложнената зимна обстановка, учебните занятия се отменят за днес и утре, 26 и 27 февруари в общините Бяла, Девня и Суворово, област Варна. В община Вълчи дол, област Варна, учениците ще почиват до края на седмицата, 26 февруари - 2 март включително. В много населени места учебните процеси се преустановяват заради тежките атмосферни условия. Възможно е неучебните дни да се увеличат при тежки атмосферни условия. Ваканцията за учениците идва най-вече заради силното снегонавяване. Някои родителите не пускат децата си на училище и заради минусовите температури.", "date": "2018.02.26", "title": "Дървена ваканция заради силния снеговалеж в страната"}
{"url": "http://www.faktor.bg/bg/articles/komisiyata-za-zashtita-na-potrebitelite-se-otteglya-ot-proekta-az-klienta", "text": "Комисията за защита на потребителите (КЗП) се оттегля от проекта \"Аз-клиентът\" - електронно приложение, което свързва пряко потребителите с търговците и КЗП. Приложението започна да функционира в края на месец ноември 2017 година. От тогава на приложението са изпратени едва 10 сигнала, от които само 1 е разрешен. Останалите сигнали за нередности, подадени от потребителите, са със статут \"обработване\" и по тях развитие няма от месеци. Преди повече от месец, на 24 януари, Владимира Янкова посочи за news.bg, че новото приложение на КЗП \"Аз-клиентът\", което свързва пряко всички заинтересовани страни, а именно потребител-търговец-КЗП, всъщност не функционира.  Тогава КЗП веднага отговори на сигнала. От комисията посочиха, че приложението за подаване на жалби от потребители към търговци \"Аз-клиентът\" е проект, администриран от фирмата SOCOURT. Следователно фирмата следи постъпващите сигнали и в случай, че търговецът не реагира до 5 дни, фирмата следва да препрати оплакването до компетентната институция - КЗП.  До края на януари обаче в КЗП сигнали от администраторите на приложението не са постъпвали. На 24 януари КЗП увери, че във връзка със сигнала до news.bg ще се предприемат действия за установяване на причините, поради които е възможно да има забавено препращане на сигнали от потребители от страна на фирмата, администрираща електронно приложение на \"Аз-клиентът\". На 26 февруари, вече повече от месец след като КЗП пое този ангажимент, все още нито един от подадените сигнали в приложението не е разгледан и към тях няма отговор, което стана повод за още възмущения относно дейността на КЗП и институциите в България като цяло.", "date": "2018.02.26", "title": "Комисията за защита на потребителите се оттегля от проекта \"Аз-клиента\""}
{"url": "http://www.faktor.bg/bg/articles/politika/hlyab-i-pasti/za-fantaziite-na-prof-ivo-hristov-primitivno-obshtestvo-li-shteshe-da-e-balgariya-ako-ne-beshe-komunizmat", "text": "Професор Иво Христов, депутатът от БСП, който определи 80 % от българите за дебили, продължава да обижда интелекта на нашите сънародници. Представяйки книгата си „Пред пепелището на нестаналото българско общество” в Бургас, (според медийни публикации) той заявил, че: „Ако не беше социализмът, България щеше да е едно примитивно общество, каквото беше до 1945 г.“ След това заявил, че той не бил „апологет на социализма“, а  социален учен. Щом професор Христов се упражнява в дисциплината наука, то трябва да спазва нейните правила. Това изисква създаване на хипотези, които да могат да обясняват нашите наблюдения. Спорно е доколко историята може да се нарече наука, защото направените хипотези не могат да бъдат проверени експериментално. Затова и тя не признава „ако“. Същото важи за социалните науки. Щом изграждаш хипотези – трябва да ги обосновеш с данни.  Истината е че ние НЕ знаем как би се развила България,   Можем само да сравним нейното реално развитие с това на други страни, на които „социализмът“ реално им се е разминал. Обикновено сравняват развитието на България с други южноевропейски страни като Гърция, Испания, Португалия. Аз ще направя сравнение с по-далечна страна – Финландия и ще се обоснова защо използвам нея за пример. В края на 19 век Финландия се радва на автономия в рамките на Руската империя – България в рамките на Османската, като българската автономност е значително по-голяма. Българи не служат в османската войска, докато бъдещият финландски президент Манерхайм достига до чин генерал в Руската армия. През 1890 брутният вътрешен продукт на Финландия е 2586 на човек (преизчислено в сегашни долара) на глава от населението . На България е 1900 „днешни“ долара. Това означава, че финландският БВП е с приблизително една трета по-голям от българския. И двете страни постигат своята независимост в началото на 20 век, но финландското развитие да началото на Втората световна война е далеч по-спокойно. Финландия преживява една гражданска мини-война, докато България преживява три кръвопролитни войни, завършили с катастрофа, плащане на огромни репарации, два преврата и един кървав метеж. И въпреки всичко, през 1938 година, в навечерието на Втората световна война брутният вътрешен продукт на Финландия възлиза по 200 (тогавашни) долара на глава от население. Този на България е 99 (тогавашни) долара на глава от населението. Средният финландец вече води средния българин с около 2:1 През следващите 6 години Финландия води три войни на своя територия – две със Съветския съюз (1939-1949; 22 юни 1941 – септември 1044) и една с Германия (в Лапландия – септември 1944 – май 1945). След войната заплаща тежки репарации на Съветския съюз, десетилетия наред е принудена да се съобразява с Москва, но „социализмът“ ѝ се разминава. България от своя страна е бомбардирана от съюзниците, окупирана от Съветския съюз и воюва активно с нацистка Германия на територията на Македония, Сърбия, Косово и Унгария и завършва войната като част от Съветския блок. Когато той се срива през 1990 Финландският брутен вътрешен продукт е вече 24 067 долара на глава от населението, докато българският е едва 2 267. От съотношение 2;1 в резултат на „социализма“ преднината на финландците е вече над 10 пъти! Тук изключвам всички „удоволствия“ като лагери, затвори, изселвания, конфискации, „национализация“, „колективизация“, затворени граници и какво ли не още, които са „спестени“ на финландците!   Това е равносметката на „социализма“, която всеки почтен „социален учен“ трябва да направи. След 1990 Финландия разбира се не трябваше да извършва „Преход“, още повече криминален като нашия. И все пак, след 27 години ножицата в разликите се е свила. През 2017 година БВП на Финландия възлиза на 44100 долара на глава от населението. Българският – на 21600. Съотношението е вече 2.04: 1. Естественото заключение на всеки „социален учен“ би трябвало да бъде, че се връщаме към нормалната преднина, която Финландия по исторически причини, нямащи нищо общо със „социализма“ притежава. Честното заключение би било, че  „социализмът“ беше катастрофа за България.  Спомням се, че когато излетя първият полски космонавт и много полски деца изразиха своята радост и гордост, често родителите им се скарваха, да не се хващат за тази пропаганда. Каквито и цифри, стакмистики и т.н. да ни посочват реалните апологети на БКП, преструващи се на „социални учени“, те не могат да скрият, че „социализмът“ в България бе   и завърши с купонна система и режим на тока.  Защо направих сравнението с Финландия, а не с някоя по-близка нам страна. Защото имаме всички основания да заявим, че именно партията, чиято листа в Пловдив водеше Иво Христов е отговорна България да няма съдбата на Финландия. В началото на септември 1944 година Финландия е във война със Съветския съюз. Но президентът им Манерхайм успява да постигне примирие със СССР. Условията са тежки, но „социализмът“ е избегнат. Заслуга за това имат и финландските комунисти, които 20 години по-рано са водели гражданска мини-война със съшия този Манеррхайм. Но сега те го подкрепят в усилията му да избегне съветската окупация. По същото време България поддържа дипломатически отношения със Съветския съюз. Но българските комунисти, освирепели от жажда за социален реванш, отказват да подкрепят правителството на доказания антифашист Константин Муравиев да сключи примирие с Великобритания и САЩ, а техният вожд Георги Димитров увещава Сталин да нападне България.  България днес наистина е „пепелище“. Нито една международна фирма, чиито акции се търгуват на международните борси не вирее в нашия отровен бизнес климат. Българското общество наистина е „нестанало“. То не намери сили да прокълне комунистическия режим и да положи всички сили да намери достойно място в глобалната икономика. Не може да не се съгласим с професора, че при сливане на силна и слаба икономика, печели силната и тя често „изсмуква“ слабата. По ред причини влизайки в Западния свят България трябваше да положи повече усилия отколкото Чехия, или Полша. Може да направим сравнение е със съдбата на емигранта, дошъл без стотинка, от далечна страна, който няма нито продаваеми познания, нито нужните социални умения. Но не веднъж се е случвало децата на емигранти, чиито родители не поглеждат назад, а хвърлят всички усилия в тяхното образование и развитие, да изпреварят много от родените в приемните общества, които са имали по-добър старт в живота. Българското общество не намери сили прокълне „социализма“ и да скъса менталната си зависимост от Москва. Това не му позволява да види, че т.н. „Народен съд“ и т.н. „Афера Гинка“ са удари срещу България нанесени от един и същи център, далеч на североизток от София. Ако не се отървем бързо от фантазиите на професор Иво Христов, може не само да \"не ги стигнем“ финландците, но отново да се окажем в различни светове. И разликата в нашия стандарт на живот отново да надхвърли 10:1 в наш ущърб!", "date": "2018.02.26", "title": "За фантазиите на проф. Иво Христов – примитивно общество ли щеше да е България, ако не беше комунизмът"}
{"url": "http://www.faktor.bg/bg/articles/novini/balgariya/poletite-na-letishte-sofiya-se-izpalnyavat-s-otklonenie-ot-razpisanieto", "text": "Полетите на летище София се изпълняват с известно отклонение от разписанието. Пистата за излитане и кацане, пътеките за рулиране и перонът се почистват от снега. Извършват се антиобледенителни процедури на въздухоплавателните средства, предаде БНР. От летището призовават гражданите да се съобразят със зимната обстановка и да предвидят достатъчно време за придвижване. Заминаващите пътници да се явяват минимум два часа преди полета си.", "date": "2018.02.26", "title": "Полетите на летище София се изпълняват с отклонение от разписанието"}
{"url": "http://www.faktor.bg/bg/articles/sibirskoto-vreme-dostigna-i-do-italiya", "text": "Продължава да е тежка обстановката и в другите балкански държави. Македонските медии съобщават, че Скопие е блокиран заради снега. На места снежната покривка там достига един метър. Виелици, затворени училища, затрудено движение по пътищата и призиви хората да избягват да пътуват - такава е обстановката в Румъния. Обилният снеговалеж там е съчетан с ледовит вятър. На места се очаква температурите да паднат до минус 20 градуса. Заради прогнозите кметът на Букурещ обяви два дни ваканция за учениците.  Студът затвори много училища и в Северна Гърция. Децата няма да учат днес и утре, а прогнозите на синоптиците са, че студената вълна ще се задържи до края на седмицата. Студът обхвана и другите части на Европа. В Швейцарските Алпи трима скиори загинаха от лавини. Сибирското време достигна и Италия. Рим осъмна със снежна покривка. Заради лошото време много училища в италианската столица днес са затворени. В Полша градусите паднаха под 12, а от петък насам шестима души са загинали от измръзване. А в Съединените щати проливни дъждове, силен вятър и торнадо взеха две жертви и нанесоха материални щети.", "date": "2018.02.26", "title": "Сибирската вълна стигна и до Италия"}
{"url": "http://www.faktor.bg/bg/articles/karolev-sdelkata-za-prodazhbata-na-chez-e-chastna-i-darzhavata-ima-vazmozhnost-samo-da-proveri-kupuvacha", "text": "Икономистът Владимир Каролев обясни, че е често срещана практика при кандидатстването за закупуването на някаква компания това да става с новосъздадена такава, какъвто е случаят с продажбата на ЧЕЗ на Инерком-Груп.  \"Ако спечели съответния процес, вече започва да привлича капитали, ако не спечели - се затваря\", поясни Каролев в студиото на \"България сутрин\".  Според Явор Куюмджиев, бивш депутат от БСП и бивш зам.-министър на икономиката и енергетиката, в световната практика е почти невъзможно толкова малка компания като Инерком-Груп да придобие толкова голяма, като ЧЕЗ. \"Това винаги носи репутационен риск, който може да доведе до спад на техните акции\", обясни той пред Bulgaria ON AIR. Бившият депутат обърна внимание и на друг голям въпрос, като това как ще се гарантира сигурността на снабдяването: \"Да се проверят минимум няколко неща. Първо - произходът на средствата, второ - способността на управляващия екип на купуващото дружество да контролира огромно предприятие, което снабдява с ток над 3 милиона българи, трето - да се разкрие дали наистина Гинка Върбакова е крайният собственик\", изброи Куюмджиев пред Bulgaria ON AIR.  Каролев пък обясни, че сделката за продажбата на ЧЕЗ е частна и държавата има възможност само да провери купувача.", "date": "2018.02.26", "title": "Каролев: Сделката за продажбата на ЧЕЗ е частна и държавата има възможност само да провери купувача"}
{"url": "http://www.faktor.bg/bg/articles/kolyo-kolev-se-oslushva-za-ruskata-vrazka-v-skandala-chez", "text": "Съвсем очаквано покрай новината за голямата енергийна сделка - продажбата на ЧЕЗ, заваляха и политическите атаки. Те бяха допълнени с една министерска оставка, втора в кабинета \"Борисов 3\" - тази на вече бившия енергиен министър Теменужка Петкова. Подозренията, че действията на Петкова са калкулирани и зад тях прозира образът на премиера Борисов не закъсняха, твърдят от Bulgaria ON AIR. Социологът, когото завистниците наричат Червен Кольо, незнайно и необяснимо защо, коментира:   \"За всички е ясно, че се става въпрос за непрозрачни и нечистоплътни игри, в които участва и правителството. Това е поредният удар върху имиджа на управляващите, който все повече и повече започва да бие на очи\". Кольо дори не спомена за руската връзка в скандала и за това, че част от покупката се финансира от руско-грузински бизнесмен. Кольо това не го интересува, за него е важно друго.\" Вярно, че интервюто му беше сравнително рано, когато новината от чешката преса още не беше заляла публичното пространство у нас, но той нали затова работи политолог, за да научава нещата малко по-рано от простосмъртните.  По думите му, случващото се не би довело до политическа криза. Но ерозията на имиджа на правителството приближавала ГЕРБ все по-близо до предсрочни парламентарни избори. И не мисля, че ако изобщо е имало изненада, то тя е била за широката публика\", коментира в студиото на \"България сутрин\" политологът Димитър Димитров, който също . Той подчерта, че цялата ситуацията около продажбата на ЧЕЗ и политическите трусове будят безспорно будят съмнение. Въпросът обаче е доколко са достоверни твърденията, които обикалят медийното пространство. Припомняме, че миналата седмица енергийният министър Теменужка Петкова подаде оставка, а в мотивите си посочи съмнения около сделката за продажбата на ЧЕЗ и желание да изчисти името си. Петкова призна, че познава собствениците на пазарджишката семейна фирма \"Инерком груп\", която придобива ЧЕЗ. Фирмата купувач е еднолична собственост на Гинка Върбакова. Бившият енергиен министър обаче опроверга публикациите, че е кума на Върбакова и съпруга й.", "date": "2018.02.26", "title": "Кольо Колев се ослушва за руската връзка в скандала \"ЧЕЗ\""}
{"url": "http://www.faktor.bg/bg/articles/nachalnikat-na-kabineta-na-prezidenta-vse-oshte-nyama-dopusk-do-klasifitsirana-informatsiya", "text": "Началникът на кабинета на президента Румен Радев - Иво Христов, все още не е получил достъп до класифицирана информация, а самият Христов дори не е предприел стъпки в тази посока. Това съобщава в. \"Сега\". От прессекретариата на държавния глава са заявили, че Христов продължава да заема позицията шеф на кабинета, но работи без достъп до секретни материали. \"Към настоящия момент Иво Христов няма разрешение за използване на класифицирана информация\", отговарят от президентството. Пресцентърът уточнява, че Христов не е подавал документи за допуск, като мотивът за това е, че задълженията на шефа на президентския кабинет не включват той задължително да има разрешение за достъп до секретна информация. При размяната на реплики между Румен Радев и Бойко Борисов преди десетина дни премиерът се усъмни, че Христов действително не чете секретни материали. Държавният глава увери през септември миналата година, че Христов ще мине през процедурата за получаване на допуск. Тогава той не се ангажира със срок. През есента бившият депутат от ГЕРБ Антон Тодоров съобщи, че е сезирал Софийската градска прокуратура, ДАНС и ДКСИ за евентуални нарушения в президентската администрация на Закона за защита на класифицирана информация с оглед липсата на допуск до информация на Христов. Конкретният повод - Тодоров твърдеше, че началникът на кабинета на президента е получил секретна шифрограма от разговор между посланика на България в САЩ Тихомир Стойчев и представител на производителя на самолетите F-16. Малко след това от държавното обвинение съобщиха, че няма да образуват наказателно производство по случая, тъй като липсвали данни за извършено престъпление. Проверка показала, че въпросната грама не е стигнала до Христов, тъй като служителите я прехвърлили към главния секретар на президентската администрация Димитър Стоянов.", "date": "2018.02.26", "title": "Началникът на кабинета на президента все още няма допуск до класифицирана информация"}
{"url": "http://www.faktor.bg/bg/articles/boyko-borisov-mozhem-da-zadvizhim-i-postroim-transportnite-koridori-na-zapadnite-balkani-ako-sme-gavkavi-i-barzi", "text": ". Крайно време е да говорим в цифри, в срокове и кое кога ще стане. Мисля, че в следващите 7-8 години можем да задвижим и построим транспортните коридори на Западните Балкани, ако сме гъвкави и бързи. Това каза премиерът Бойко Борисов на откриването на Инвестиционен форум за Западните Балкани в Лондон, организиран от Европейската банка за възстановяване и развитие, предаде  Агенция „Фокус“. „На всяка следваща среща на Западните Балкани трябва да обявяваме какво сме свършили. Редно е политическите срещи да приключат“, посочи той. „Ще се борим държавите от Западните Балкани да се присъединяват към ЕС, колкото се може по-бързо“, изтъкна премиерът. „Голяма част от тези коридори вече са построени. Магистралата Белград-София е готова на 90%, София-Истанбул всичко е готово, може би на 90% е София-Солун“, коментира той. „Всеки колега от Западните Балкани да си напише домашното до четвъртък. Да покажем на Европа, че сме отлични ученици, че можем и знаем. Тогава убеден съм, че интересът, който има към Западните Балкани ще продължи и след нашето Председателство. До юни трябва да направим процеса необратим“, каза още Бойко Борисов.", "date": "2018.02.26", "title": "Борисов: Ще задвижим и построим транспортните коридори на Западните Балкани, ако сме гъвкави и бързи"}
{"url": "http://www.faktor.bg/bg/articles/osiguritelniyat-institut-e-izplatil-nad-polovin-miliard-leva-za-bolnichni-prez-2017-g", "text": "Разходите на Националния осигурителен институт за болнични през 2017 г. се увеличават с 12% в сравнение с предходната година и вече са 508.8 млн. лева. Разходите на работодателите, които плащат първите три дни от болничния, са отделно от сметката на НОИ и за тях няма данни. Очаква се през 2017 г. делът на бизнеса да бъде около 180 млн. лв., а разходите на НОИ да не са под половин милиард лева.", "date": "2018.02.26", "title": "Над половин милиард лева за болнични, платени от НОИ през 2017 г."}
{"url": "http://www.faktor.bg/bg/articles/otkriha-martvi-razsledvasht-zhurnalist-i-priyatelkata-mu-v-slovakiya", "text": "Словашки разследващ журналист и приятелката му бяха застреляни в дома им, а най-вероятната причина за покушението е свързана с работата му по темата за укриване на данъци, съобщава\"Уошингтън поуст\", позовавайки се на изявление на високопоставен полицейски служител от Братислава. Телата на 27-годишния Ян Кучиак и партньорката му са били открити в неделя в къщата им във Велка Маца, на изток от столицата. Полицията е влязла в дома им по сигнал на разтревожен член на семейството. Засега силите за сигурност отказват каквито и да е детайли по престъплението, освен че \"изглежда то да е свързано с разледванията на Кучиак\". Словашкият премиер Роберт Фицо коментира, че ако това наистина е така, то това е безпрецедентна атака срещу свободата на пресата и демокрацията в Словакия. Журналистът е бил прострелян във врата, а гаджето му в главата. Престъплението е извършено между четвъртък и неделя. Досега в Словакия не е имало поръчково убийство на репортер. Кучиак е работил за новинарския сайт Aktualne.sk като фокуса на работата му са били схемите за данъчни измами. Последното от разследванията му е за бизнесмен, продаващ жилища в затворен комплекс на компании, които са негова собственост.", "date": "2018.02.26", "title": "Откриха мъртви разследващ журналист и приятелката му в Словакия"}
{"url": "http://www.faktor.bg/bg/articles/lidove-novini-sdelkata-za-chez-se-finansira-i-ot-rusko-gruzinski-biznesmen-ot-paradise-papers", "text": "Почти половината от средствата за закупуването на активите на ЧЕЗ в България са осигурени с кредити, свързани с офшорни фирми. Това заяви в ефира на \"Хоризонт\" на БНР Веселин Вачков, директор на чешкото издание \"Лидове новини\", което днес излиза с подробен материал за сделката за придобиване на бизнеса на чешкото дружество у нас от българската компания \"Инерком\":  Фирмата купувач - според информациите, които има на разположение Надзорният съвет на ЧЕЗ в Прага, е предложила комбинирано финансиране от няколко източника - първо, става дума за собствени средства на фирмата, след това за банкови гаранции и накрая  - почти половината от цената е финансирана чрез кредит от офшорни фирми.  Вачков заяви, че част от кредиторите на сделката са свързани с международното разследване за укриване на данъци \"Парадайз пейпърс\":  Една от офшорните фирми се казва \"Score Trade\" и неин съсобственик е руско-грузински бизнесмен, чието име фигурира например в Paradise papers. Със същата е свързана и още една фирма, която е гарантирала един от банковите кредити.  Офшорното финансиране е често използвано при закупуване на големи компании в България, уточни Мартин Владимиров от Центъра за изследване на демокрацията:  Много подобна схема беше използвана и при закупуването на БТК преди две години - отново офшорна фирма, отново заем, като в случая знаехме от кого е заема - руската държавна банка ВТБ. Сега отново виждаме, че явно наднича руско-грузински инвеститор зад тази сделка. Това е, за съжаление, много лоша тенденция - че всъщност големите активи в България биват закупувани от фирми с много неясна собственост и с много неясен произход на парите. /.../ Тези сделки са много характерни за Централна и Източна Европа и България не е изключение. Но в случая не виждам регулаторните органи да са си свършили работата предварително, преди сделката - да са разследвали собствеността, да са разследвали произхода на парите и да се излезли със становище дали тази сделка на застрашава националната ни сигурност, защото в случая ЧЕЗ е директно свързана със сигурността на доставките в 1/3 от България.  Във връзка с това Владимиров отбеляза, че пасивността на българското правителство е съмнителна, предвид националното значение на електроснабдяването, но конкретната роля на премиера Бойко Борисов в сделката е в сферата на спекулациите.  Вчера в телевизионно интервю собственикът на \"Инерком\" Гинка Върбакова отрече да е фасада на офшорка и допълни, че финансирането идва с банков кредит от международна финансова институция, която обаче не може да разкрие на този етап.  Повече по темата може да научите от звуковия файл.", "date": "2018.02.26", "title": "\"Лидове новини\": Сделката за ЧЕЗ се финансира и от руско-грузински бизнесмен, името му е в Paradise papers"}
{"url": "http://www.faktor.bg/bg/articles/martin-dimitrov-zlonamereno-upravlenie-na-razpredelitelnata-mrezha-mozhe-da-svalya-pravitelstva", "text": "Разпределителната мрежа е национална сигурност. Само компании с опит, репутация и специалисти могат да бъдат собственици. Лошо управление на разпределителната мрежа може да коства многомилионни загуби за икономиката. Евентуално злонамерено управление може да сваля правителства. Имам все по-силното усещане \"за разграден двор\". Разумно ли е собственик да бъде компания, за която няма данни да е управлявала разпределителна мрежа никога досега ?!", "date": "2018.02.26", "title": "Мартин Димитров: Злонамерено управление на разпределителната мрежа  може да сваля правителства"}
{"url": "http://www.faktor.bg/bg/articles/zhivot-pod-strah-ochakva-rusnatsite-zasegnati-ot-amerikanskite-sanktsii", "text": "Засегнатите от американските санкции руснаци ги очаква „живот в страх“. Това заявява бившият посланик на САЩ в Русия Майкъл Макфол, цитиран от руския вестник “Независимая газета“. По неговите думи те ще бъдат принудени да живеят само в пределите на Русия, защото попадат в списъците на Интерпол. Според него разследването на специалния прокурор Мюлер ще окаже кардинално влияние върху техния живот. „Те могат да бъдат арестувани в Лондон, Париж или Рим, докато са в отпуск със семействата си“, това заявява той в интервю за „Гласът на Америка“. Той заявява, че „нивото на детайлизация на разследването го е впечатлило“ „ Били са указани най-малките детайли, включително проведените телефонни разговори с Москва. Още повече следствената група (на Мюлер) ясно формулирала, че става дума за заговор срещу САЩ“, предава \"Фокус\". По данни на „Гласа на Америка“ в случай на екстрадиция в САЩ, обвинените руснаци ги очакват десетки години затвор. Макфол си спомня, как, докато е живял и работел в Русия според него всяка една дума казана от него или неговото семейство била подслушвана от руските тайни служби. Но също така заявява, че по времето, когато е бил посланик, между САЩ и Русия е имало значителна кооперация, докато сега двете страни са на различно мнение дори по въпросите на тероризма. Според него надеждата за присъединяване на Русия към западния свят „приключила с намесата й в Украйна“.", "date": "2018.02.26", "title": "Бивш US посланик в Москва: \"Живот под страх\" очаква руснаците, засегнати от американските санкции"}
{"url": "http://www.faktor.bg/bg/articles/hristo-ivanov-tazi-sdelka-tryabva-da-bade-predotvratena", "text": "Лидерът на \"Да, България\" Христо Иванов написа по повод продажбата на ЧЕЗ-България във  \"Фейсбук\": Независимо от всякакви проверки и бъдещи скандали, които ще изкачат от околоГинкието. Българската държава трябва да убеди чешкото правителство да рестартира процедурата. И не с аргументи за законосъобразност или след доказване на някакви разкрити нередности, а защото това е от основен наш интерес. Досега тези активи са продавани като залежали кнедли на съмнителни туристи от Източна Европа. Имаме всяко легитимно основание да искаме нашите стратегически енергийни интереси да бъдат отчитани от чешката страна и ако това не се е случило до този етап, да искаме рестарт. Трябва да използваме целия си дипломатически ресурс и в двустранен план, като страни със стари приятелски отношения, и на европейско ниво, включително като държава-председател на ЕС. Това чудо трябва да бъде спряно и това е най-важното в момента. Второто най-важно е Борисов да публикува пълния протокол от разговорите си с Бабиш и да обясни защо е допуснал да се стигне до подобна сделка. Защо едва сега се правят проверки? Защо досега не е установено ниво на диалог с чешката страна, което да позволи намирането на стратегически инвеститор и отчитане на нашата енергийна стратегия. Най-добре, като мотиви към оставката си.", "date": "2018.02.26", "title": "Христо Иванов: Тази сделка трябва да бъде предотвратена!"}
{"url": "http://www.faktor.bg/bg/articles/borisov-se-sreshtna-s-shefa-na-evropeyskata-banka-za-vazstanovyavane-i-razvitie", "text": "Изграждането на коридорите 4, 8 и 10 обсъдиха министър-председателят Бойко Борисов и председателят на Европейската банка за възстановяване и развитие Сума Чакрабарти в Лондон. Премиерът Борисов е в британската столица за участие в инвестиционен форум, посветен на страните от Западните Балкани, чийто организатор е финансовата институция. Бойко Борисов подчерта важността на инфраструктурната свързаност между държавите от Западните Балкани с останалите страни от Европа като условие за успешно развитие на целия континент. \"За да бъде разгърнат икономическият потенциал и просперитет в региона, за да бъде Европа стабилна и сигурна, е необходима свързаност както между държавите от Западните Балкани, така и между региона и съседните държави в ЕС\", заяви българският министър-председател и добави, че само така ще се почувстват действителните ползи от съвместната работа. Той отбеляза, че в региона са необходими още инвестиции, работни места и добро трансгранично сътрудничество, което да бъде насочено към подобряване живота на хората. Това ще бъде и основна тема на предстоящата среща на лидерите от ЕС и партньорите от Западните Балкани в София на 17 май. Бойко Борисов приветства дейността на Европейската банка за възстановяване и развитие в региона, която е един от най-големите инвеститори тук и има важна роля при договарянето на трансграничните инфраструктурни проекти, чиято цел е да се повиши търговският обмен и конкурентоспособността.", "date": "2018.02.26", "title": "Борисов и шефът на ЕБВР обсъдиха изграждането на коридори 4, 8 и 10"}
{"url": "http://www.faktor.bg/bg/articles/traycho-traykov-ideite-na-bsp-i-abv-sa-izklyuchitelno-retrogradni-v-energetikata", "text": "ЧЕЗ има една-единстена цел като продавач - да вземе най-високата цена. Това е обяснимо. Но някой е помогнал ЧЕЗ да получи сигурност в сделката, а това без височайша държавна намеса няма как да стане. Ще видим коя ще е банката, заяви по БНТ бившият енергиен министър Трайчо Трайков по повод сделката за ЧЕЗ. Ако при получаването на банков кредит се заложат елементи на електроразпределителната мрежа, тогава КЕВР има право да преразгледа условията за лиценза, допълни той. Подаването на оставка от страна на Теменужка Петкова означава, че тя има нещо общо със случая, но също така не е смислено да се твърди, че правителството няма отношение към единия от двата най-големите енергийни бизнеси в Европа. Това дзен отношение и спокойствие по случая от страна на кабинета съвсем не е убедително, заяви Трайков.  С такова дистанцирано и лежерно отношение не би трябвало да се допуска ЧЕЗ да избере варианта, който им е най-изгоден. Държавата може да се намеси с мотив защита на националната сигурност и т.н., каза още Трайчо Трайков.  Според председателя на АБВ Константин Проданов, държавата се меси на частни обекти всеки ден, като задава правила за движение по пътищата например. \"Големият проблем е, че във времето държавата се изтегли от електроразпределителните дружества, за да няма контрол в тях. Държавата сама си е вързала ръцете и сега се прави на ощипана\", каза Проданов. \"Това е гигантски проблем, очевидно премиерът използва бушон в лицето на Теменужка Петкова. Имам чувството, че живеем в Османската империя, където каквото и да стане, винаги го отнася везирът, а не султанът\", добави Проданов.  По думите му проверките на сделката няма да доведат до нищо. Проверките до нищо няма да доведат, вероятно и Борисов е замесен, счита той. За него проблемът е и защо въобще сме приватизирали тези дружества, пословични сега с надписване на сметки. Това е сладък бизнес, харизан на чужда държава. Това е национално предателство, коментира той. Според Трайчо Трайков, идеите на БСП и АБВ в енергетиката са ретроградни. Инвеститорите в ЕРП-тата са свършили своята работа с полза и на потребителите и на държавата, все пак е можело да се даде концесия без продажба на активите, но продажбата така или иначе е факт. В политически план, най-жалко от цялата история е, че ГЕРБ си положили да им бият шамари от всякъде.", "date": "2018.02.26", "title": "Трайчо Трайков: Идеите на БСП и АБВ за енергетиката са изключително ретроградни"}
{"url": "http://www.faktor.bg/bg/articles/novini/balgariya/tasko-ermenkov-zasenchihme-amerikanskata-mechta-vsyaka-firma-mozhe-da-si-kupi-energorazpredelitelno-druzhestvo", "text": "Депутатът от БСП Таско Ерменков и тази сутрин се прави на оригинален в \"Здравей, България\" на Нова телевизия. Говори за американска мечта, не за съветската такава да ни заробят с АЕЦ \"Белене\", което май му е цел в живота. Оставката на министър Петкова е бушончето, което изгърмя, за да се предпази Бойко Борисов. Онзи, който е спрял цялата сделка и знае за какво става въпрос излезе пак в бяло като заточи виновника. В цялата конфигурация на сделката имаме един кредит от Европейската банка за възстановяване и развитие от ноември 2016 г.116 милиона евро , дадени за инвестиции в мрежата. Питам дали няма условие в договора, ако бъде продадена ЧЕЗ на нестратегически инместитор, този кредит да става веднага изискуем. Не знам, но питам. В самата Чехия има протести от участници в сделката. Ние се превърнахме в държавата, която засенчи американската мечта, всеки, който може да регистрира една фирма с 50 000 лева може да си купи енергоразпределително дружество.     Въпросът за Народния съд се повдига, за да се отклони вниманието от важните ни днешни проблеми като този за продажбата на ЧЕЗ, смята Таско Ерменков. Според него, когато една сделка се провежда по толкова тъмен начин и една малка фирма поема електроснабдяването на голяма част от страната, въпросите просто валят. „Проблемите идват от продажбата на електроразпределението на Западна България на ЧЕЗ от правителството на НДСВ, както и от продажбата на остатъчния дял от ЕРП-то, което пък бе извършена от правителството на Борисов“, каза Ерменков.  Според него, ден преди подписване на сделката с ЧЕЗ министър Теменужка Петкова е заявила, че няма информация за нея.", "date": "2018.02.26", "title": "Т. Ерменков: Засенчихме американската мечта, всяка фирма може да си купи ЕРП"}
{"url": "http://www.faktor.bg/bg/articles/borisov-shte-otkrie-investitsionen-forum-za-zapadnite-balkani-v-london", "text": "Министър-председателят Бойко Борисов ще открие Инвестиционен форум за Западните Балкани, който се организира от Европейската банка за възстановяване и развитие в Лондон. В конференцията ще вземат участие лидери от всички страни от региона - премиерите на Сърбия , Черна гора, Албания и Република Македония, на Косово и председателстващият председателството на Босна и Херцеговина. Целта е лидерите и потенциалните инвеститори да обсъдят възможностите за привличане на частния, финансовия и публичния сектор за реализацията на стратегически инфраструктурни проекти.", "date": "2018.02.26", "title": "Борисов ще открие Инвестиционен форум за Западните Балкани в Лондон"}
{"url": "http://www.faktor.bg/bg/articles/eksploziya-vav-velikobritaniya", "text": "Четирима са загинали, а други четирима са ранени след инцидент в град Лестър, централна Англия. Разрушени са магазин за хранителни стоки и намиращото се над него жилище. Експлозия била последвана от срутване и пожар. Все още не е известно колко души са се намирали вътре в момента на взрива. Британската полиция засега не намира доказателства експлозията да е свързана с тероризъм, съобщава Скай Нюз. Според вестник \"Дейли мейл\" в резултат на взрива е напълно разрушена двуетажната сграда, където е станал инцидентът. Очевидци потвърждават, че полицията и пожарната са пристигнали много бързо. На място има и спасителни кучета, които търсят хора, евентуално останали под развалините.", "date": "2018.02.26", "title": "Експлозия във Великобритания"}
{"url": "http://www.faktor.bg/bg/articles/t-bezlov-ginka-varbakova-ne-e-sluchaen-chovek-v-tozi-biznes", "text": "Никой в България не може да изгради соларен парк без да има политическа подкрепа. Така че Гинка Върбакова не е случаен човек в този бизнес. Това каза в студиото на Нова телевизия Тихомир Безлов.  „Имаше един фаворит на ЧЕЗ за сделката, това беше една фирма, която бе изхвърлена от пазара, когато стана ясно за шансовете й да купи ЕРП-то. Мениджъри на ЧЕЗ коментираха, как за две седмици са им затворили всички врати в енергетиката.  Гинка Върбакова за мен е подставено лице. ЧЕЗ не е лифтовете на Банско, не е дори Булгартабак, от тази компания зависят милиони българи“, посочи още Безлов.  Той припомни, че ден преди сделката на ЧЕЗ с Върбакова, шефът на Енерго-Про, също кандидат за купуването на ЕРП-то каза, че това е безумна сделка.  „И ЧЕЗ, и ЕВН са държавни дружества, само у нас се смята, че държавата е лош стопанин. Защо не се казва банката , макар че се смята, че е Уникредит. Но тя не се казва, защото има политически риск и то не само за България. В Чехия също може да има драми по тази сделка“, каза още Безлов.  Според него, екипът на ЧЕЗ в момента е демотивиран, а обявените проверки няма да открият нищо. „ДАНС досега не е спряла никаква сделка, това ще е и сега“.", "date": "2018.02.26", "title": "Т. Безлов: Гинка Върбакова не е случаен човек в този бизнес"}
{"url": "http://www.faktor.bg/bg/articles/mareshki-ninova-stoi-zad-drug-uchastnik-v-sdelkata-za-chez-agitirala-e-za-firmata-i-e-okazvala-natisk", "text": "Ако се окаже истина това, че основен спонсор на Корнелия Нинова ходи на лов с друг участник за сделката за ЧЕЗ, а тя е агитирала за фирмата и е оказвала натиск, трябва тя също да си подаде оставката. Това каза лидерът на партия Воля и зам.-председател на НС Веселин Марешки в ефира на БТВ. „Аз самият съм участвал в подобни сделки. Консултанти ми казаха, че ЧЕЗ се продава, и разгледах документите, но прецених, че няма да се справя и затова не участвах в сделката. Аз не съм от този бранш“, призна аптечният бос.  Според Марешки българин може да управлява по-добре това дружество, отколкото чужд собственик. „Корнелия знае, че няма да й се търси отговорност за Техноимпекс и се възползва от това, за да отправя сега обвинения. Очаквам всичко около сделката за ЧЕЗ да се покрие“, добави Марешки.  „Най-неприятното е, че лидерът на БСП се отнесе доста грубо, наричайки новия купувач \"Гинка от Пазарджик\". Не може един политик да се отнася така с българските граждани. Това е невъзпитано. Все едно да кажем \"Корнелийка от Техноимпекс“, възмути се Марешки.  „В самата сделка не виждам нищо лошо, освен ако ДАНС докаже, че има нещо нередно“, заяви политикът. Марешки разкри, че е бил заплашван в Народното събрание, ако подкрепи оставката на Валери Жаблянов. „Славчо Велков ме заплаши пред мои колеги от парламентарната ми група, че ако подкрепят оставката на Жаблянов, от БСП ще поискат оставката ми. Само защото ще гласуваме за определен начин. Той прояви няколко пъти неуважение в пленарна зала. Заради това, че подкрепяш убийства на хора. Това е недопустимо“, коментира Марешки.  „Значи за другарчето може, независимо дали е корумпирано, ние ще си го пазим. Ако аз бях се държал по начина, по който Жаблянов, нямаше да ме оставят и минута. Трябва да оценяваме хората по техните действия“, каза още лидерът на Воля. „Управлението е стабилно. ОП осъзнават, че това е единственото им участие във властта и ще пазят коалицията“, убеден е Марешки.", "date": "2018.02.26", "title": "Марешки: \"Корнелийка от Техноимпекс\" се отнесе много грубо с \"Гинка от Пазарджик\""}
{"url": "http://www.faktor.bg/bg/articles/rumaniya-izleze-na-ulitsata-za-da-zashtiti-laura-kyoveshi", "text": "Хиляди демонстранти излязоха по улиците на румънските градове вчера с призиви за оставката на министъра на правосъдието. Министърът иска да уволни ръководителя на Националната дирекция за борба с корупцията Лаура Кодруца Кьовеши, съобщиха ДПА и Асошиейтед прес, цитирани от БТА. Протестиращи от всички възрасти се събраха на тричасов митинг на Площада на победата, където през последната година се организираха много демонстрации в защита на независимостта на съдебната система и правовата държава. По оценки на медиите в митинга са участвали над 4000 души, събрали се въпреки студа и силния снеговалеж.  Министърът на правосъдието Тудорел Тоадер обяви в четвъртък, че задейства процедура по отстраняване от длъжност на популярната главна прокурорка Лаура Кодруца Кьовеши, която обвини в авторитарно поведение, намесване в дела, нарушаване на конституцията и нанасяне на вреди на имиджа на страната.  Президентът е този, който трябва да вземе окончателно решение по въпроса за отстраняване от длъжност на главния прокурор на антикорупционната дирекция. Държавният глава Клаус Йоханис определи доклада на правосъдния министър като \"лишен от яснота\".  По-рано Йоханис бе заявил, че не вижда причини за отстраняване на Кьовеши от поста.  \"Искаме независима съдебна система, а не такава, където има политическа намеса\", заяви един от участниците във вчерашния митинг в Букурещ, цитиран от АП. По-малки протести се състояха в Тимишоара, Сибиу, Клуж, Плоещ, Галац и Яш.", "date": "2018.02.26", "title": "Румъния излезе на улицата, за да защити Лаура Кьовеши"}
{"url": "http://www.faktor.bg/bg/articles/krum-zarkov-samnyavam-se-che-dans-ne-e-sledyalo-prodazhbata-na-chez", "text": "Депутатът от БСП Крум Зарков заяви пред Би Ти Ви, че продажбата на ЧЕЗ е съмнителна, за което свидетелстват две косвени доказателства.  На първо място той отбеляза посещението на чешкия премиер в края на януари. \"Кратка справка в нашата и в чешката преса ще покаже, че когато се подготвя това посещение, една от темите на разговор между двамата премиери е именно ситуацията и процедурата, която върви за купуване на ЧЕЗ. Тоест такъв разговор е имало или е подготвяно да има и ние ще поискаме повече сведения от самия министър-председател в рамките на парламента още тази седмица\", заяви още Зарков. Всичките съмнения и подробности около сделката, които са се знаели в Чехия, няма как да не са били известни и на нашето правителство, отбеляза още Зарков. Второто косвено доказателство според Зарков в случая е оставката на енергийния министър Теменужка Петкова. Това не може да е само защото са приятелки с купувача на ЧЕЗ. Приятелството само по себе си не е наказуемо, би било наказуемо, ако това приятелство е спомогнало по някакъв начин за реализирането на тази сделка. Депутатът от левицата отбеляза, че съмненията в случая биха останали със или без оставката на енергийния министър. Според него не може 12 часа след избухването на скандала министър да подава оставка и малко по-късно правителството да твърди, че няма нищо общо, заяви Крум Зарков. Според Крум Зарков БСП иска държавата да има много по-голямо отношение към енергийния бизнес. \"Ако държавата и обществото ни допусне бизнес от такъв характер и с такъв размер да мине в ръцете на офшорка, както коментират и експертите, то аз не виждам какво можем да очакваме добро да се случи за страната ни\", заяви още Крум Зарков.", "date": "2018.02.26", "title": "Крум Зарков: Съмнявам се, че ДАНС не е следяло продажбата на ЧЕЗ"}
{"url": "http://www.faktor.bg/bg/articles/novini/balgariya/erdogan-vseki-turchin-da-e-gotov-za-voenna-povinnost", "text": "В рамките на реч, произнесена в югоизточния град Кахраманмараш, държавният глава на Турция Реджеп Тайип Ердоган призова гражданите на страната да имат готовност за военна повинност, съобщава гръцкото електронно издание Protothema.  „Нека всеки бъде готов за военна повинност, въпреки че необходимостта от такава не е непосредствена“, подчерта турският президент, като същевременно допълни, че когато настъпи моментът, той ще бъде първият, който ще призове гражданите да помогнат на военните на Анкара. Изявленията на Ердоган, както и докладите в турските електронни медии, които призовават гражданите да видят местоположенията, на които може да бъдат използвани в помощ на военните, повдигат въпроси за хода на военната операция в Сирия, коментират от редакцията.", "date": "2018.02.26", "title": "Ердоган: Всеки турчин да е готов за военна повинност"}
