{"url": "https://www.faktor.bg/bg/articles/novini/balgariya/margaritov-vodi-se-voyna-sreshtu-potrebitelya", "text": "Сезонът на отпуските и почивките е, а с него идват както вълнуващите оферти, така и фалшивите схеми. За жалост, понякога хитрините на търговците не са чак толкова очевидни. Как да не изгорим под жаркото слънце на измамата? \"За това лято при нас са постъпили 75 случая за измами и нарушения. Изненадан съм, че са толкова малко. Когато хората почиват са малко по-малко склонни да реагират необмислено. Също така, качеството на туристическата услуга по нашето море, се повишава\", отбеляза председателят на Комисията за защита на потребителя Димитър Маргаритов.  В \"Денят ON AIR\" той обобщи, че най-често се среща опитът на търговците да измамят своите клиенти. Отново е време да заявим, че при коректно отношение клиентите ще се върнат. Туризмът не е \"ден година храни\", поясни още гостът.  \"При съмнение веднага трябва да се сигнализира на КЗП. Клиентите не бива да се подвеждат по жаргонните, често на английски, наименования на различните оферти. Тази година няма драстични случаи. Не трябва да се предоверяваме. Трябва да се свързваме директно с този, които ни предлага офертата\", посочи още Маргаритов пред Bulgaria ON AIR.  За финал на разговора председателят на КЗП изтъкна, че хората все още се връзват на евтини реклами, но и търговците използват нови хитрини. \"Води се война и тя ще продължи, но все повече и повече битки ще бъдат печелени за българския потребител\", отсече той.", "date": "2018.08.08", "title": "Маргаритов: Води се война срещу потребителя"}
{"url": "https://www.faktor.bg/bg/articles/rand-pol-e-predal-pismo-v-kremal-do-putin", "text": "Американският сенатор Ранд Пол е предал в администрацията на руския президент Владимир Путин писмо от колегата му от САЩ Доналд Тръмп, предава РИА Новости, цитирана от Агенция \"Фокус\".  „Моя беше честта да предам писмо от президента Тръмп в администрацията на президента Владимир Путин. В писмото се акцентира върху значението от продължаване на взаимодействието в различните сфери и възстановяване на културния обмен“, написа Пол в социалната мрежа „Туитър“.  Говорителят на руския президент Дмитрий Песков потвърди, че за Владимир Путин е предадено писмо „по дипломатически канал“, с което Кремъл все още не се е запознал.", "date": "2018.08.08", "title": "Ранд Пол е предал писмо в Кремъл до Путин"}
{"url": "https://www.faktor.bg/bg/articles/novini/svyat/atina-erdogan-e-naredil-arestuvaneto-na-dvamata-gratski-voynitsi", "text": "Арестуването на двамата гръцки военнослужещи, които са държани в Турция от март месец насам, е било извършено по заповедите на турския президент Реджеп Тайип Ердоган, заяви министърът на отбраната на Гърция Панос Каменос, цитиран от електронното издание на гръцкия вестник Kathimerini, цитирано от \"Фокус\". В коментар, направен по време на радио интервю в сряда, Каменос заяви че двамата войници са били арестувани, за да могат да бъдат използвани като разменна монета за осемте турски офицери, които избягаха в Гърция след проваления опит за преврат срещу Ердоган през 2016 година. „Не мисля, че това беше случаен акт. Те откриха възможност в една снежна нощ да вкарат своя план в действие“, заяви Каменос пред радио „Real FM“. Гърция неколкократно отхвърли възможността за размяна.", "date": "2018.08.08", "title": "Атина: Ердоган е наредил арестуването на двамата гръцки войници"}
{"url": "https://www.faktor.bg/bg/articles/yuliya-timoshenko-e-favorit-za-prezidentskiya-post-v-ukrayna", "text": "Бившата министър-председателка на Украйна Юлия Тимошенко е фаворит за президентския пост в страната, съобщава ukraina.ru, цитиран от БНР. По данни на социологическата агенция „Рейтинг“, ако изборите бяха в неделя, Тимошенко би получила 17,7 % от гласовете. На 7 % от нея е бившият министър на отбраната Антолий Гриценко, 8,9 % получава съпредседателят на Опозиционния блок Юрий Бойко, 8,5 – лидерът на Радикалната партия Олег Ляшко. 8,3 на сто биха гласували за действащия президент Петро Порошенко. По 8 % имат шоуменът Владимир Зеленски и рок музикантът Святослав Вакарчук, добавя Националното радио. Повече от половината от анкетираните са декларирали, че в никакъв случай не биха гласували за Порошенко, а около 26 % - че не биха подкрепили Тимошенко. Изследването е направено сред 2000 пълнолетни украинци.  Изборите за държавен глава трябва да се проведат на 31 март 2019 година.", "date": "2018.08.08", "title": "Юлия Тимошенко е фаворит за президентския пост в Украйна"}
{"url": "https://www.faktor.bg/bg/articles/us-razuznavach-putin-se-strahuva-ot-edno-neshto-i-tova-e-che-ruskata-sredna-klasa", "text": "Майкъл Морел, разузнавач от кариерата, служил като заместник-директор на ЦРУ от 2010 до 2013 година, пише в материал за електронното издание на водещия американски вестник The Washington Post за отношенията между САЩ и Русия и от какво може да бъде респектиран стопанинът на Кремъл Владимир Путин, за да прекрати намесата си в американските избори. В материала се споменава за предполагаемата руска намеса в изборите, като се цитира изявление на социалната мрежа „Фейсбук“, която на 31 юли разкри за провеждането на 17-месечна кампания за влияние, целяла да посее политическо разделение в мрежата ѝ. Според „Фейсбук“ следите на тази кампания могат да се проследят до Кремъл. От Белия дом, най-висшите съветници на САЩ обявиха, че Русия подготвя подобна кампания за изборите за Конгрес през ноември, цитира \"Фокус\". Морел обръща внимание на евентуалната реакцията на администрацията на Доналд Тръмп и задава въпроса: „Как можем да накараме Путин да спре?“ Според него спирането на руския президент е жизненоважно, не само като въпрос за опазване на американската демокрация от руската намеса, но и като силен сигнал към всички други съперници на САЩ, като Китай, Иран и Северна Корея. В статията разузнавачът привежда мерките, които според него трябва да бъдат предприети. Една от тях е самоотбрана, като за тази цел администрацията на Тръмп трябва да подсигури националната избирателна система, особено софтуера, който съдържа данните на регистрираните гласоподаватели. Всеки глас трябва да бъде записан и на резервна хартиена бланка, която да бъде използвана за проверяване на изборните резултати, ако това е нужно. Нови закони и по-доброто им прилагане също е нужна стъпка, за възпирането на чуждестранни пари в американските избори, според него. По-добрата координация сред правителството също е нужно за предпазване на изборите, което може би най-добре ще бъде постигнато чрез създаване на Център за хибридни заплахи, подобен на Националния център за контра-тероризъм, смята Морел. Бившият заместник-директор на ЦРУ пише и за американските санкции срещу Русия, като според него Белият дом трябва ясно да покаже, че те ще бъдат отменени, когато Путин спре да се намесва в демократичните институции на САЩ и техните съюзници. Според Морел Владимир Путин се страхува от едно нещо и това е, че някой ден руската средна класа най-сетне ще се разбунтува срещу неговия режим и ще излезе на улиците с искания за промяна. Това се е случило в Тунис, Кайро и други северноафрикански и близкоизточни градове между 2010 и 2012 година и се случи доста алармиращо, от перспективата на Путин, преди четири години в Киев, когато украинците изхвърлиха правителство, което фаворизираше Москва. Санкции, които ударят сърцето на руската икономика – санкции, които увеличават риска руската средна класа да стане непокорна – това би привлякло вниманието на руския президент, смята Морел.", "date": "2018.08.08", "title": "US разузнавач: Путин се страхува от едно нещо"}
{"url": "https://www.faktor.bg/bg/articles/nezavisimi-gartsi-svalyat-pravitelstvoto-na-tsipras-ako-nyama-referendum-za-makedoniya", "text": "\"Независими гърци\" ще напуснат правителството, щом споразумението за името с Македония бъде внесено в гръцкия парламент. Това заяви партийният лидер Панос Каменос, цитиран от МИА. \"Веднъж, щом споразумението бъде внесено в парламента, ако всички процедури в Скопие са изпълнени, \"Независими гърци\" ще напуснат правителството. Заявихме това ясно и аз не мога да се съглася с решение, което дава име на Македония, без възможност на гръцкия народ да се произнесе\", каза той пред радио Real FM. Каменос обясни какво ще се случи, ако споразумението влезе в гръцкия парламент. \"Щом премиерът реши да внесе споразумението в парламента, ще отида при него и ще му кажа, че партията напуска правителството и всички номинирани министри от \"Независими гърци\" ще подадат оставка, последвано от среща с президента\", изтъкна той и добави, че ще последват предсрочни избори. Той отбеляза, че има и друг вариант - референдум, на който гръцките граждани ще решат дали одобряват споразумението.", "date": "2018.08.08", "title": "„Независими гърци” свалят Ципрас, ако няма референдум за Македония и в Гърция"}
{"url": "https://www.faktor.bg/bg/articles/shte-bade-li-razkrito-lichnoto-bogatstvo-na-putin", "text": "Американски сенатори предлагат да се блокират плащанията в долари на руските банки, да бъде намерено състоянието на Владимир Путин по света и Русия да бъде призната за държава, спонсорираща тероризма. Това съобщи руският в. \"Комерсант“, след като редакцията се сдобила с текста на нов законопроект за американските санкции срещу Русия. Изданието пише, че документът е подготвен от републиканеца Линдзи Греъм и трима от неговите колеги. Според \"Комерсант“ много разпоредби засягат не само Руската федерация, но и президента на САЩ Доналд Тръмп. От него се изисква да бъде по-строг в спазването на мерките, въведени по-рано, и дори да се създаде \"координираща служба за санкции\" за споразумения с ЕС за подкрепа на санкциите. Проектът \"Закон за защита на американската сигурност от агресивността на Кремъл 2018“ е бил внесен миналата сряда в Сената, но поради необходимостта от обработване на големия обем информация досега не е публикуван. Сенаторите изразяват пожеланието за публичен призив към руското правителство да върне на Украйна Крим. По тази точка има искане за забрана на действията в САЩ (и замразяване на активите) на седем руски банкови структури, които вече се намират под режим на санкции. В \"личната\" част от проекта за санкции сенаторите предписват механизми, които да принудят Доналд Тръмп да прилага санкциите по-ефективно, както и да се започне практическа работа по намирането на имуществото и личното богатство на Владимир Путин.  В официалните документи за президентските избори през март Путин вписа банкови спестявания от 243 000 долара, както и общо 676 000 долара получена заплата от 2012 г. насам. Списание \"Форбс\", което всяка година съставя списък на най-богатите в света, не включва Путин, защото няма данни и доказателства за истинското му богатство. Според американския бизнесмен Бил Браудър, който в един момент бе сред най-големите инвеститори в Русия, имането на президента надхвърля 200 милиарда долара, което е с 50 милиарда повече от това на Джеф Безос, официално най-богатият в света в момента.", "date": "2018.08.08", "title": "Американски сенатори искат разкриване на личното богатство на Путин"}
{"url": "https://www.faktor.bg/bg/articles/potop-v-turtsiya", "text": "Бедствено положение беше обявено в Източното Черноморие на Турция. На фона на продължаващи жеги в Европа проливни валежи парализираха югоизточната ни съседка и нанесоха сериозни щети в района, съобщават турски медии, цитирани от БТВ. Съобщава се за най-малко четирима ранени, както и за десетки бедстващи хора. Спасителни екипи са изпратени в района, за да им помогнат. Затворена за движение е една от най-натоварените магистрали. Четири моста са се срутили. Метеоролози предупреждават, че се очакват нови поройни дъждове. Властите призоваха местните жители да бъдат много внимателни.", "date": "2018.08.08", "title": "Потоп в Турция"}
{"url": "https://www.faktor.bg/bg/articles/dve-raketi-izstrelyani-ot-gaza-sa-udarili-grad-v-izrael", "text": "Две ракети, изстреляни от Газа, са ударили град в Израел в сряда, обявиха от полицията, предава AFP. Израелската полиция уточнява, че са изстреляни общо осем снаряди. От армията допълват, че два от тези осем снаряда са били прихванати. Един човек е бил ранен в град Сдерот, близо до северната граница на Газа, според израелска телевизия, която е излъчила кадри на къща и автомобили, които са били повредени от ракетите.", "date": "2018.08.08", "title": "Две ракети, изстреляни от Газа, са ударили град в Израел"}
{"url": "https://www.faktor.bg/bg/articles/bencho-benchev-e-stabiliziran-sled-ostra-sardechna-kriza-i-obostryane-na-parkinsonova-bolest", "text": "Бенчо Бенчев е стабилизиран след остра сърдечна криза и обостряне на паркинсонова болест, и бе изведен от интензивното отделение днес следобед. Към този момент зам.-председателят на Общинския съвет е в частна болница, и ще остане там през следващите няколко дни докато изследванията  му влязат в норма, по думи на приближен на семейството, цитиран от кореспондента на БГНЕС в Бургас. Семейството му допусна репортер на Флагман, който го засне в леглото му, заради появили се спекулации, че се укрива от обществеността и от органите на властта, които са уведомени в коя болница се намира. Пред Флагман.бг синът на Бенчо Бенчев - Георги, обясни, че баща му вчера е получил остра сърдечна криза, кръвното му е скочило критично и е загубил говора си.  \"Искам малко спокойствие – заради майка ми Мария, която също не се чувства добре\", помоли той репортера на Флагман. \"От снощи се разкъсвам между нея и баща ми, който продължава да е в критично състояние – нервната му система не издържа на натоварването от миналия петък до вчера следобед. Срина се напълно след вечерните новини. Затова извикахме линейката.\" По думите му баща му е много оскърбен в политически план. \"Току-що ми каза, че настоява контролните органи на държавата да ревизират бизнеса му, защото е спокоен – платил си е данъците и няма скрупули. Счетоводството му е изрядно\", добави Георги Бенчев.", "date": "2018.08.08", "title": "Бенчо Бенчев е стабилизиран след остра сърдечна криза и обостряне на Паркинсон"}
{"url": "https://www.faktor.bg/bg/articles/pristroykite-s-nayloni-veche-nyama-da-sa-zakriti-pomeshteniya-za-pushene", "text": "Прецизира се определението за закрити места, в които важи забраната за пушене. Така ще се затегне контролът върху употребата на електронни цигари и в пристройките с найлони. Това предвиждат промени в Закона за здравето. В рамките на месец предлаганите промени трябва да преминат обществено обсъждане. Позволено - забранено - електронните цигари, включително нагреваемите - също ще попадат под контрола на закона. \"И с тях, макар и в по-малка степен, се поглъщат вредни вещества. Навсякъде, където имаме забрани за тютюнопушене, то би трябвало да важи с всички свързани с тютюна изделия. Собствениците на заведения хитруват, казват от Министерството на здравеопазването. Тълкуват си посвоему що е това закрито обществено място. И така се пуши къде ли не. Затова ще се прецизира дефиницията\", заяви Ангел Кунчев, главен държавен здравен инспектор.  За закрито обществено място ще се счита всяко, което има покрив и е обградено най-малко от три страни.  Няма значение има ли прозорци или други отвори, няма значение материала на стените и покрива и дали конструкцията е постоянна или временна - забраната важи.  \"Местата могат да бъдат използвани за тютюнопушене, но само където няма сервиране, където няма нормално обслужване\", обясни още Ангел Кунчев. Забраната ще важи с пълна сила и за наргилетата.  Общественото обсъждане на промените в закона ще продължи до 5 септември.", "date": "2018.08.08", "title": "Пристройките с найлони вече няма да са \"закрити\" помещения за пушене"}
{"url": "https://www.faktor.bg/bg/articles/mon-e-gotovo-da-predprieme-deystviya-za-izvazhdaneto-na-nimh-ot-ban", "text": "Министерството на образованието е готово да предприеме действия за изваждането на Националния институт по метеорология и хидрология от БАН. Това каза министърът на образованието Красимир Вълчев. Той добави, че е разговарял с ръководствата на института и БАН и се надява в кратък период да намерят решение. Министър Вълчев изрази съжаление, че от последната среща преди месец и половина отношенията не са се подобрили, а са се влошили. Договореността тогава е била да се помогне в краткосрочен план дейността на института - както от министерството, така и от БАН. Нещо, което не е изпълнено от страна на БАН. В дългосрочен план е трябвало да се отдели бюджетната субсидия за Националния институт по хидрология и метеорология. Самият институт не е типична научна организация, като основната част от работата е хидрометеорологичното обслужване и това трябва да бъде отчетено от страна на БАН, поясни пред националното радио министър Вълчев и заяви: \"Ние предоставяме допълнителни средства над това, което предоставя Академията. Недоволството на НИМХ дойде от разпределението на допълнително дадените в началото на годината 15 милиона лева за увеличение на субсидията на БАН. Доколкото разбирам от тяхното отворено писмо от вчера, недоволството им е въобще към перспективите за съществуването в рамките на Академията заради неразбирането от страна на ръководните органи на БАН, най-вече от общото събрание\". Премиерът Бойко Борисов също обяви, че ще се срещне със синоптиците от Българската академия на науките.  В прессъобщение ръководството на БАН заявява, че принадлежността на НИМХ към структурата на БАН никога не е била поставяна под въпрос. От БАН припомнят, че на заседание на общото събрание на 2 юли е декларирано, че въпросът за излизането на метеоролозите от Академията не е обсъждан. БАН винаги е отдавала голямо значение на оперативните дейности, извършвани от Института и е правила максимално възможното за тяхното приоритетно финансиране, заявява ръководството на БАН.", "date": "2018.08.08", "title": "МОН е готово да предприеме действия за изваждането на НИМХ от БАН"}
{"url": "https://www.faktor.bg/bg/articles/eskalira-gladnata-stachka-v-balgarski-poshti", "text": "Десет са вече служителите, които обявиха, че се присъединяват към протеста на колежката си Златка Младенова, която вече седмица гладува заради спрените ваучери за храна и парите за клас прослужено време.Работниците настояват за оставката на ръководството. Стачката започна на 30 юли, когато Младенова обяви, че ще гладува. Според нея парите и ваучерите на хората са спрени, защото разкриват нарушения на ръководството на пощите. Тогава от ръководството на \"Български пощи\" обясниха, че парите са забавени на служителите и работниците, които по-късно са се присъединили към колективния трудов договор и увериха, че дължимото ще бъде изплатено до края на месеца. Сега обаче към стачката се присъединяват и служители от централата на \"Български пощи\", които твърдят, че проблемите в дружеството са системни и не са ограничени единствено в разменно-сортировъчния център.  Очаква се днес синдикатите да аргументират позициите си и да обединят последващите си действия.", "date": "2018.08.08", "title": "Ескалира гладната стачка в \"Български пощи\""}
{"url": "https://www.faktor.bg/bg/articles/sled-boy-v-moskovski-klub-zvezda-ot-taksi-vazklikna-zhiv-i-zdrav-sam-vapreki-novinata-za-moyata-konchina", "text": "Аз съм жив и здрав. Това заяви френският актьор Сами Насери, след като опроверга слухове, че е бил опериран след свадата в нощен клуб в Москва преди няколко дни, предаде РИА Новости. Звездата от филмите \"Такси\" написа на личната си страница във Фейсбук кратък пост, за да охлади страстите сред многобройните си фенове:  \"Чувствам се прекрасно. Нямам никаква тежка черепномозъчна травма. Аз не обръщам внимание на слухове след като преди няколко месеца имаше \"новина\" за моята кончина. Благодаря на всички, които не хванаха на тези въдици\". Френският актьор пострада при бой в заведение в руската столица в нощта на 4 срещу 5 август. Причината за конфликта бе спор между него и друг клиент кой пръв да вземе микрофона за кареоке.  Московската полиция късно снощи заяви, че има трима задържани за побоя.  \"Ние арестувахме граждани на Беларус във връзка с нападението над актьора\", заяви говорител на силите на реда.", "date": "2018.08.08", "title": "След бой в московски клуб звезда от \"Такси\" възкликна: Жив и здрав съм, въпреки новината за моята кончина!"}
{"url": "https://www.faktor.bg/bg/articles/panagyurskoto-sakrovishte-se-sdobi-s-oshte-edin-kandidat-sobstvenik", "text": "Панагюрското съкровище се сдоби с още един кандидат-собственик. Този път това е г-жа Стефка Ангелова, която е сестра на досегашния претендент – Павел Цветанков. Живее в София, пише Марица.бг. „Претендентката е наследница на братя Дейкови. Тя предяви писмен иск към музея, с който иска Панагюрското съкровище да се отпише от инвентарния ни списък и да са впише като собственост на наследниците на братя Дейкови и на семейство Топалови. Те пък са собственици на земята, където е открито съкровището”, обясни директорът на Археологическия музей доц. д-р Костадин Кисьов. Искът, който няма никаква юридическа стойност, е изпратен преди 4 дни. Всъщност претенциите на г-жа Ангелова към съкровището не са от няколко дни. Още преди няколко години те затрупаха Върховния съд с 8 дела, свързани с Панагюрското злато. За да се стигне дотук г-жа Ангелова е събирала в продължение на 4 години различни документи от 5 големи държавни институции.  „Използват безогледно Закона за достъп до обществена информация за частни цели и Закона за опазване на старините от 1911 година”, казва –доц. д-р Кисьов. Той припомни, че е открил в архивите и е предоставил на съда Протокол №8 на Общински съвет – Пловдив от 1949 година, според който на братя Денкови са дадени по 300 000 лева. „Колко пари са били това за онова време – аз не знам”, уточни директорът на музея. Петимата им работници, които вадят глина с тях и присъстват на откриването, взимат съответно суми от 5000 до 15 000 лева. „Според г-жа Ангелова, тези пари са дадени на братя Дейкови за това, че са „показали доблест и чест” и не са процент от стойността на съкровището. Тя твърди, че тогава то не е било оценено. Ами ако го бяха оценили на 15 лева”, пита доц. д-р Кисьов.", "date": "2018.08.08", "title": "Панагюрското съкровище се сдоби с още един кандидат-собственик"}
{"url": "https://www.faktor.bg/bg/articles/obvinyavat-ochite-v-palezhi-v-slanchev-bryag", "text": "Спецпрокурорите Евгения Станкова и Калин Близнаков навлизат в същинската част от разследването срещу ямболията Калоян Колев, който бе шестият задържан от ОПГ-то на Димитър Жлязков-Очите, съобщава Флагман, цитирайки свои източници, свързани с почти двегодишното наблюдение на бандата.    Разследването ще даде представа за техниките, които са прилагани за сплашване на неудобни конкуренти и разчистване на терена при проява на неподчинение. Колев доброволно се върна от Испания и се предаде на 5 август на нашите власти, разбирайки, че шефът му е заловен няколко часа по-рано в Истанбул в рамките на започналата у нас специализирана операция на 2 август сутринта.  42-годишният Колев също бе обявен за международно издирване, тъй като не бе открит. Но ето кои палежи в Слънчака ще стегнат обръча около Очите. На 6 август спецсъдът прецени, че срещу него има събрани достатъчно доказателства за участие в умишлен палеж на ресторант в Слънчев бряг през миналата година, без конкретика за какъв търовски обект става дума. Според източникът опожаряването на фасадата и фоайето на хотела, в чийто партер се намира злополучният ресторант „Фор ю”, в който се разигра кървавата свада през юни 2016 г. между бандите на Божидар Кузманов и Димитър Желязков-Очите. Официалният вход на хотела, целият му партерен етаж, терасите два етажа по-нагоре и преддверието на ресторанта бяха превърнати в руини на 19 април 2017 г., но до днес МВР не е споменавало да са събрани данни за самоличността на двамата маскрани, които са засечени от камерите.  Като неформален собственик на ресторанта, в който Очите по чудо не загуби живота си, се води неговият враг Божо Кравата.", "date": "2018.08.08", "title": "Обвиняват Очите в палежи в Слънчев бряг"}
{"url": "https://www.faktor.bg/bg/articles/poslanikat-ni-v-italiya-marin-raykov-shte-poseti-postradalite-balgarcheta-v-bolonya", "text": "Посланикът на България в Рим Марин Райков и съпругата му ще направят визита на 17-годишния ученик от Силистра, на когото предстои лечение в рамките на 40 дни в болницата в Чезена. Почетният консул на България за област Емилия-Романя Франко Кастелини посети болницата \"Белария\" в Болоня, където са другите двама ученици – Йордан и Мартин. Той им занесе килограм и половина сладолед. Йордан сподели, че той и Мартин се чувстват добре и са доволни от положените грижи. Бащата на техния съученик, който е в Чезена, ще пристигне утре и ще бъде посрещнат на летището в Болоня от господин Кастелини. Вчера българските ученици, пострадали при експлозията на камион-цистерна в Болоня, които все още остават в болница, бяха посетени от генералния консул на България в Милано Росен Руфев, след като преди това на посещение беше италианският премиер Джузепе Конте. Пред БНР Руфев обясни, че състоянието на момчетата е стабилно.", "date": "2018.08.08", "title": "Посланикът ни в Италия Марин Райков ще посети пострадалите българчета в Болоня"}
{"url": "https://www.faktor.bg/bg/articles/kapan-za-naivnitsi-shivachki-teglyat-barzi-krediti-v-polza-na-rabotodatelkata-si", "text": "Десетки шивачки от Гоце Делчев твърдят, че бившият им работодател Христина Дамянова ги принуждавала да теглят бързи кредити в нейна полза и да й дават парите с обещанието, че тя ще покрие заемите им. Потърпевшите казват, че са изтеглили суми от 1000 до над 15 000 лв. от офисите на различни кредитни къщи. По думите им Христина Дамянова прибирала парите и ги уверявала, че ще ги върне до един месец за да нямат лихви, но по сметките на повечето не бил преведен нито лев. Измамата станала известна на хората, когато започнали да им се обаждат за непокрити вноски от финансовите институции, откъдето са отпуснати парите. Само за няколко дни излъганите хора станали над 40. \"От инстанциите ми звънят - ти ли си Айше Саид и аз казвам да. Имате пресрочено погасяване на кредита... има, казва, 240 лв. да внесеш по кредита, това са ти пресрочените лихви. Не се минават и два часа, започва другата банка да ми звъни, на другия ден другата инстанция ми звъни\", разказва Айше пред камерата на БНТ. Само за два месеца лихвите по кредита на Айше нараснали до 1000 лева. Жената разказа, че опитите й да се свърже с Христина Дамянова не завършили с успех и била принудена да изтегли нов заем, за да погаси стария, както и лихвите по него. Някои от измамените хора са депозирали в полицията колективна жалба срещу Дамянова. Заканиха се, че ще я съдят. Тя обаче отрича обвиненията и твърди, че е взела пари само от близки хора. Нужни били в работата. Напрежението в града нараства. Днес се стигна и до физическа саморазправа между една от потърпевшите и Христина Дамянова. \"Тя ме удари, ей тук ме удари, сега ще ида, ще изкарам медицинско и отивам в полицията, давам медицинското и жалбата, и аз я ударих, скъсах й дрехата. Искам паричките да си ми ги върне Христина, защото много лошо постъпи\", жалва се една от потърпевшите. Хората в града се заканиха, че ако институциите не си свършат работата, ще се разправят сами с нея.", "date": "2018.08.08", "title": "Капан за наивници: Шивачки се сбиха с работодателката си, теглили бързи кредити в нейна полза"}
{"url": "https://www.faktor.bg/bg/articles/mityo-ochite-bil-menidzhar-v-ohranitelnata-firma-na-bivsh-politseyski-shef", "text": "Бивш началник на сектор \"Криминална полиция\" към ОДМВР-Бургас е изпълнителен директор на охранителната фирма \"Аркус Секюрити\", в която арестуваният в Истанбул Димитър Желязков - Митьо Очите е работил като консултант. Синът на мениджъра Иван Владимиров – Методий Владимиров, пък е заместник-директор на Бургаския затвор, а неговата сестра - юрисконсулт към ОД на МВР-Бургас, съобщава Нова телевизия.  Иван Владимиров обясни, че всъщност Желязков не е бил консултант, а мениджър, който е намирал обекти за охраняване. Съдружници на Владимиров в \"Аркус\" са бургаският общинар Бенчо Бенчев и Георги Дросев. Двамата придобиват акции след показния разстрел на гард на Желязков пред дискотека преди две години. Пред Нова телевизия Методий Владимиров заяви, че не вижда нищо странно в поста си, нито в този на сестра си. Нямам нищо общо с фирма \"Аркус\". Дали тя е свързана с някого, е въпрос на доказване, коментира Владимиров. Той каза още, че е виждал Желязков само няколко пъти – по време на престоя му в Бургаския затвор. Междувременно вече седми ден издирват общинар, приближен до Митьо Очите. Пейо Янков е член на местния парламент в Несебър и син на разстреляния преди години бургаски бизнесмен Димитър Янков. Продължават и разпитите на други приближени до Димитър Желязков.", "date": "2018.08.08", "title": "Бенчев става съдружник на бивш полицейски шеф след показен разстрел на гард на Очите"}
{"url": "https://www.faktor.bg/bg/articles/rabotnik-padna-ot-chetvartiya-etazh-i-otselya", "text": "Строителен работник падна от четвъртия етаж на къща и оцеля по чудо, съобщават от ОД на МВР - Смолян. Инцидентът е станал вчера преди обяд по време на декофриране на дървени елементи на етаж от къща, намираща се на ул. \"Гео Милев\". 54-годишният мъж от село Борино паднал от четвъртия етаж на сградата в дере, намиращо се под самата къща. Мъжът има счупени ребра и гръдна кост, както и други наранявания. Той е настанен в смолянската болница, няма опасност за живота му.", "date": "2018.08.08", "title": "Работник падна от четвъртия етаж и оцеля"}
{"url": "https://www.faktor.bg/bg/articles/desislava-ivancheva-izpolzva-hvatki-za-da-se-otlozhi-premestvaneto-y-v-slivenskiya-zatvor", "text": "Кметицата на столичния район “Младост” Десислава Иванчева, която от април е зад решетките по обвинение в подкуп, няколко пъти отклонявала дати, на които да се запознае с материалите по делото срещу нея, обясниха разследващи. Това е финалната крачка на прокуратурата, преди да предаде Иванчева на съд. По закон, когато обвиняем стане подсъдим, той отива в затвора. След като делото на кметицата влезе в съда, тя трябва да бъде преместена от ареста на ул. “М-р Г. Векилски” 2 в София в женския затвор в Сливен. Следващите дати, на които тя и адвокатите ѝ са призовани в следствието, са в средата на този месец. На 1 август кметицата влезе в “Майчин дом” в София за прегледи на тумор на хипофизата ѝ. Очакваше се днес да бъде изписана, но това ще стане в четвъртък, след като ѝ направят ядрено-магнитен резонанс. Бившият пиар на “Младост” Петър Кърджилов засне конвоирането ѝ до болницата. Клипът, на който се вижда, че Иванчева е окована с белезници на ръцете и краката, предизвика дебати и упреци за проявено нечовешко отношение. От Министерството на правосъдието обясниха, че спазват инструкция от 2013 г. Според нея, когато лишени от свобода се конвоират до болници, те не само са с белезници на ръцете и краката, но и стоят заключени за болничното легло. Засега промяна на инструкцията не се предвижда въпреки мнения на юристи, че тя погазва конституцията.", "date": "2018.08.08", "title": "Десислава Иванчева измисля хватки, за да не я преместят в сливенския затвор"}
{"url": "https://www.faktor.bg/bg/articles/samolet-na-germanska-aviokompaniya-katsna-izvanredno-na-letishte-sofiya", "text": "Машината е изпълнявала чартърен полет от Ерфурт за Анталия, когато на борда възниква скандал между пътници, който преминава в сбиване. По това време самолетът е бил над Централния Балкан и екипажът е поискал кацане на летище София, за да овладее ситуацията на борда. Двама от пътниците са били в нетрезво състояние и след престой в транзитна зала са качени отново на борда и полетът е продължил.", "date": "2018.08.08", "title": "​Самолет на германска авиокомпания кацна извънредно на Летище София"}
{"url": "https://www.faktor.bg/bg/articles/senatskata-komisiya-po-razuznavane-na-kongresa-na-sasht-pokani-dzhulian-asandzh-na-izslushvane", "text": "Сенатската комисия по разузнаване на Конгреса на САЩ отправи покана до създателя на „Уикилийкс“ Джулиан Асандж да се изправи на изслушване за предполагаемата намеса на Русия в американските президентски избори през 2016 година, предава ТАСС, като се позовава на писмо от комисията от 1 август, публикувано в сряда в профила на „Уикилийкис“ в социалната мрежа „Туитър“. Във вторник президентът на Еквадор Ленин Морено обяви, че представители на еквадорското правителство провеждат разговори с адвокатите на Джулиан Асандж за неговото изнасяне от посолството на страната в Лондон, където той се намира от 2012 година насам. Ако напусне еквадорското посолството, Асандж най-вероятно ще бъде арестуван от властите във Великобритания и екстрадиран в САЩ, където има заповед за неговия арест", "date": "2018.08.08", "title": "Сенатската комисия по разузнаване на САЩ покани Джулиан Асандж на изслушване за руската връзка"}
{"url": "https://www.faktor.bg/bg/articles/erdogan-mosad-i-tsru-gotvyat-spetsoperatsiya-v-izmir-zaradi-arestuvaniya-amerikanski-pastor", "text": "Специална операция в Измир подготвят МОСАД  и ЦРУ, заяви турският президент Реджеп Ердоган пред телевизия на своя зет Берат Албайрак. По думите на държавния глава на страната на два континента разузнавателните служби на Израел и САЩ искат да освободят задържания от властите в Турция американски пастор Андрю Брансън. \"Агенти на Тел Авив и Вашингтон са наели апартамент в средиземноморското пристанище, близо до жилището, където протестантският проповедник е поставен под домашен арест. Ние научихме за плановете на ЦРУ и МОСАД и предприехме мерки, за да предотвратим евентуални враждебни действия. Охраната в района е засилена, а ние следим всяко едно движение на господин Брансън. Той има електронна гривна на ръката си\", каза още Ердоган. Свещеникът бе задържан в Турция преди седмици. Анкара го обвини, че е част от групата на живеещия в САЩ имам Фетуллах Гюлен. Турските власти смятат, че мюсюлманският свещеник стои зад опита за преврат срещу Ердоган от 15 юли 2016 г. Гюлен отрича твърденията на властите. Според нюзру Турция смята да размени Брансън срещу Гюлен.", "date": "2018.08.08", "title": "Ердоган: МОСАД и ЦРУ готвят спецоперация в Измир заради американския пастор"}
{"url": "https://www.faktor.bg/bg/articles/bezlov-stotina-semeystva-u-nas-si-razpredelyat-70-80-ot-evrosubsidiite-blizo-3-miliarda", "text": "\"Идеята на субсидиите в селското стопанство е да подпомагат малките и средните производители, а не милионерите. Преди влизането ни в в Европейския съюз с програма \"Сапард\", а след това с европейските субсидии, създадохме една класа на латифундисти, които разпределят милиардни средства\", заяви пред БНР анализаторът от Центъра за изследване на демокрацията Тихомир Безлов. Той коментира фигурата на общинския съветник от Бургас Бенчо Бенчев, задържан заедно с издирвания от Интерпол Димитър Желязков - Митьо Очите в турски хотел. Бенчев е сред най-едрите земеделски производители от т.нар. \"група на зърнарите\". При протестите за евросубсидиите през 2012 година той бе сред организаторите и премиерът Бойко Борисов коментираше фигурата му, припомни Безлов. Акцентирайки върху концентрацията на евросубсидиите, анализаторът уточни, че от 2015 година има европейско решение за \"таван\" на субсидиите, което е довело до незаконни схеми за тяхното получаване: \"Тези субсидии не бива да надхвърлят 300 хиляди евро. Имайте предвид, че когато през 2010-2012 година направихме първите списъци на хората, компаниите, семействата, които са зад тези компании, ако си спомняте, имаше групи, които имаха 30 милиона евросубсидии. Сега тези групи са трансформирани на десетки малки фирми, за да се преодолее този праг от 300 хиляди. Дори да го направите, създавате организация, т.е. създавате организирана престъпна група с десетки подставени лица, фирми, които ви движат документооборота, извършвате огромно количество нарушения. Но за да докажете това, ви трябва разследване - трябва да докажете, че това действително са подставени лица, че тези документи действително са фалшиви и т.н.\". Големият проблем, според Безлов, е, че \"тези гигантски компании на семейства взимат тези пари, а за да ги взимат, трябва да го направят през политиците\". По думите му - вземайки ги, трябва да направят криминални организации. \"В резултат на политически протекционизъм се създадоха около стотина семейства в страната, които разпределят 70-80% от евросубсидиите. За 2017 година те са 2 милиарда и 900 милиона - това са огромни пари за страна като България. Това, което официално се случва в България от 2015 година, е, че съзнателно се заобикаля този таван. Администрациите, политиците избягват да коментират тази тема. Няма да я видите никъде. Всички в момента говорим какъв ролс-ройс има Бенчо. /.../ Ролс-ройсът на Бенчо, или това, че го е укрил, ми се струва даже дребнотемие\", каза още Тихомир Безлов.", "date": "2018.08.08", "title": "Безлов: Стотина семейства у нас си разпределят 70-80% от евросубсидиите - близо 3 милиарда"}
{"url": "https://www.faktor.bg/bg/articles/chuzhdestrannite-rabotnitsi-v-italiya-skochiha-na-protest-sled-katastrofa-s-balgarski-mikrobus", "text": "Стотици селскостопански работници, предимно африканци, които събират реколтата от домати в Южна Италия, обявиха стачка. Те протестираха с искане за повече уважение след смъртта на 16 техни колеги при две пътни катастрофи, предаде Франс прес, цитирана от БГНЕС. \"Ние не сме роби, не на експлоатацията\", скандираха сутринта демонстрантите. В италианската провинция Фоджа, в южната област Пулия, хиляди африканци, а също и поляци, българи и румънци цяло лято берат домати под жаркото слънце. Въпреки че почти всички работници пребивават в Италия законно, малцина са онези, които се ползват от изискваните от закона условия на труд и заплащане. Много от тях са принудени да живеят в бидонвили и зависят от посредници, които често са свързани с мафията, отбелязва агенцията. При едната от тях, в края на работния ден на 6 август, четиринайсет сезонни работници \"са пътували натъпкани в бял микробус с българска регистрация, който в най-добрия случай е бил предвиден да превозва осем души\", пише в. \"Кориере дела сера\". Те са се сблъскали с тежкотоварен камион и при катастрофата са загинали 12 души.", "date": "2018.08.08", "title": "Чуждестранните работници в Италия скочиха на протест, след катастрофа с български микробус"}
{"url": "https://www.faktor.bg/bg/articles/iznasilvana-i-machena-v-somaliya-zhurnalistka-razkri-zashto-ne-se-e-samoubila", "text": "Журналистката, която беше отвлечена, измъчвана и изнасилвана в Сомалия цели 15 месеца, разкри причината, поради която не се е самоубила.  Аманда Линдхоу и Найджъл Бренан бяха отвлечени през 2008 година и 15 месеца по-късно бяха освободени. Тя е от Канада, той - от Австралия. Намирали са се едва от три дни в страната, която години нямаше действащо правителство. Те са били нападнати, след като са посетили бежански лагер в близост до столицата. Освобождаването им е струвало над 1 милион долара.  В Сомалия често биват отвличани чужденци, много от които журналисти и хуманитарни работници. Двамата са журналисти на свободна практика, а до страната отишли за материал.  Сега тя разкрива спомените си. В началото мислела, че извършват въоръжен грабеж. В онзи ден от кола слезли 12 въоръжени мъже, насочвайки автомати към тях, принуждавайки охранителите на двойката да ги предаде.  През следващите 15 месеца двойката била бита, гладувала. Отделили ги един от друг и Аманда била многократно изнасилена. \"Почти в деня, в който бяхме разделени, сексуалната злоупотреба започна\", разказва тя. \"Беше толкова опустошително и толкова страшно. С течение на времето условията ставаха все по-лоши\", разказва канадската журналистка, която тогава е на 26 години и която е работила в Багдад и Афганистан. Спомня си за един ужасяващ случай по време на плена, когато е събудена в средата на нощта и закарана в средата на пустинята. Помни как я изваждат от колата с опрян нож в гърлото й. \"Когато острието на този нож беше до гърлото ми, вярвах, че ще умра.\" След това жената била принудена да се обади на майка си, да събере парите и да плати откупа.  Но парите не идват. Към края на плена, макар те да не са знаели, че скоро ще има откуп, тя мислела да се самоубие, като използва бръснача, който й дали да обръсне косата си. \"Бях наистина близо до вземането на това решение ...\" На сутринта обаче с изгрева тя видяла птица. \"Винаги съм вярвала в знаците и пратениците. И тази птица беше пратеник\", казва жената.  \"Желанието ми да прекратя живота ми ме напусна и ме изпълни с решителност, че ще имам отново свободата си, ще видя семейството си\", спомня си тя.  Седмици по-късно двойката се опитва да избяга, скачайки от прозореца и бягайки в джамия, но са заловени от бандата. Една жена се опитала да им помогне, като молела похитителите да пуснат двойката, докато тя държала Аманда, наричайки я \"сестра\". Когато били отведени, чули един изстрел от вътрешността на джамията и никога повече не видели и не открили какво се е случило с жената, която я е прегърнала. Най-накрая, след 460 дни от пленяването, двойката е освободена, след като семействата им успели да съберат седемцифрения откуп и да помолят за живота им. Двамата били предадени на 40 въоръжени сомалийци, които ги завели в безопасност. Тогава им дали мобилни телефони, за да говорят със семействата си. Аманда си спомня, че говорила с майка й, която й казала: \"Аманда, ти си свободна\". По време на разговора тя научила, че парите са били събрани и от дарения от щедри членове на обществото. Семейството на приятеля й обаче твърди, че те събрали сами парите.  Години след плена Али Омар Адер - човекът, който оркестрира отвличането и откупа - бе осъден на 15 години в канадски затвор. Съдия постанови, че 40-годишният сомалийски гражданин, който е провел много телефонни разговори с майка на Аманда, е бил \"участник\" при вземането на заложници. Мемоарите на Аманда, \"Къща в небето\", бяха пуснати през 2013 г., докато Бренън публикува книга, наречена \"Цената на живота\" през 2011 г. Двамата обаче не си говорят вече и нямат никакъв контакт от години.", "date": "2018.08.08", "title": "Изнасилвана и мъчена в Сомалия журналистка разкри защо не се е самоубила"}
{"url": "https://www.faktor.bg/bg/articles/national-interest-razhodite-za-armiyata-nyama-da-razoryat-rusiya-kakto-stana-sas-sssr", "text": "Една от причините Съветският съюз да се разпадне, е защото Москва не се справи с финансовото натоварване, опитвайки да се конкурира със САЩ в надпреварата във въоръжаването, пише Майкъл Пек в National Interest в публикацията си „Why Russia Won't Go Bankrupt Paying for Its Military Buildup”. Сега Русия отново е потопена в амбициозна програма по модернизация на въоръженията си, но тя едва ли отново ще банкрутира, отбелязва авторът.   Експерти анализирали новата седемгодишна Държавна програма за въоръженията до 2027 г., която трябва да продължи сегашната, изтичаща през 2020 г. Тя ще възлезе общо на 19 трлн рубли (около 300 млрд долара), а това не е малко за страна с по-малка икономика от на Канада, но тя е изпълнима.   Програмата до 2020 г. се оказа успешна тъй като успя да модернизира въоръжения от съветската епоха, включително Су-34 и танковете Т-72 и Т-90.  Руската промишленост обаче не успя да покаже особени успехи в разработката на нови модели. Сега се заделят нови фкапитали, по-високи заплати привличат млади и квалифицирани работници, производството преминава на серийна работа.   Според специалисти, в новата програма приоритетно ще бъдат купувани системи, усилващи мобилността и възможностите за разполагане особено на Въздушнодесантни войски и Силите за специални операции, системи за подобряване на логистиката и интеграция на различните видове въоръжени сили.    Експертите от Chatham House предполагат, че новата програма ще бъде насочена към подобряване на системата за командване и контрол.   Русия се опитва да се откаже от съветската логика за масово производство и вече акцентира в приоритета на качеството над количеството.   Според NI, производителите трябва да наблегнат на задоволяване на изискванията на военните, а не на новите технологии, защото в резултат се получават по-перспективни системи, но не съвсем напреднали системи.   Дори Русия да изпълни План 2027 и започне да се чувства по-уверена в своята самозащита и да отстоява интересите си край своите граници, тя пак ще бъде далеч от своите преки конкуренти, предполага National Interest.", "date": "2018.08.08", "title": "National Interest: Разходите за армията няма да разорят Русия, както стана със СССР"}
{"url": "https://www.faktor.bg/bg/articles/naznacheni-sa-dvama-novi-zamestnik-ministri", "text": "Със заповед на министър-председателя Бойко Борисов са назначени двама нови заместник-министри. Лилия Иванова заема длъжността заместник-министър на икономиката. Тя е магистър по право и до момента е била началник на политическия кабинет на министъра на икономиката. От 2005 година професионалният й опит е свързан с работа в администрациите на няколко министерства – на младежта и спорта, на здравеопазването, на земеделието и храните и на държавната администрация и административната реформа. Стоян Андонов е назначен на длъжността заместник-министър на младежта и спорта. Завършил е висшето си образование в Национална спортна академия „Васил Левски“. От 1985 г. работи в НСА „Васил Левски“, като от 2017 г. е ръководител на катедра „Водни спортове“. По време на своята спортна кариера е завоювал редица значими спортни постижения – той е световен шампион по водноспасителен многобой индивидуално и отборно (1981 г.) и вицесветовен шампион по водноспасителен многобой – отборно (1983 г.). Като треньор на националния отбор по водно спасяване (1987-1991 г.) има европейски шампион за мъже и трети места в Европа отборно за мъже и жени.", "date": "2018.08.08", "title": "Назначени са двама нови заместник-министри"}
{"url": "https://www.faktor.bg/bg/articles/ekaterina-zaharieva-ne-priemame-poucheniya-ot-partiya-koyato-predade-kostite-na-gotse-delchev-na-titova-yugoslaviya", "text": "Не приемаме поучения от партия, която предаде костите на Гоце Делчев на Титова Югославия. Това каза вицепремиерът и министър на външните работи Екатерина Захариева за Агенция „Фокус“, потърсена с въпрос как ще коментира призива на лидера на БСП Корнелия Нинова към премиера Бойко Борисов да реагира на думите на Зоран Заев, че Илинденско-Преображенското въстание е македонско.  Ето какво заяви министър Захариева специално за Агенция „Фокус“: „Чета призива на г-жа Корнелия Нинова към премиера незабавно да защити българските национални интереси от премиера Зоран Заев, който поставял на изпитания крехките основи на добросъседството. Да, Илинденско-Преображенското въстание географски може да бъде наречено и македонско, и тракийско, но исторически е българско. Само преди дни премиерът Зоран Заев почете Гоце Делчев пред паметника му в центъра на Благоевград, където по време на цялото честване бе подчертан българският характер на Илинденско-Преображенското въстание за освобождението на Македония и Тракия. Госпожо Нинова, бъдете спокойна, правителството се грижи за опазването на националните ни интереси.  Благодарение на нашата работа Република Македония ще стане член на НАТО и ще започне преговори с Европейския съюз, а българското знаме може спокойно да се вее в Скопие, докато звучи българският химн както се случи на фестивала „One Love“. Не приемаме поучения как трябва да се защитават националните интереси от партия, която през 1946 година предаде костите на Гоце Делчев на Титова Югославия. Същата партия-държава променяше насилствено идентичността на собствените си граждани и ги караше да се пишат македонци. Политиката на противопоставяне е демоде. С това говорене вече само може да се губят избори. Питайте Груевски!“", "date": "2018.08.08", "title": "Екатерина Захариева: Не приемаме поучения от партия, която предаде костите на Гоце Делчев на Титова Югославия"}
{"url": "https://www.faktor.bg/bg/articles/prokuraturata-podhvana-bencho-benchev", "text": "Арестуваният заедно с Митьо Очите,  Бенчо Бенчев стана обект на разследване от Районната прокуратура в Бургас. Това става ясно от съобщение на държавното обвинение до медиите. Магистратите ще изясняват дали Бенчев не е помогнал на Митьо Очите да се укрие. Ето съобщението: \"Под надзора на Районна прокуратура Бургас се провежда разследване по досъдебно производство за това, че в периода от 02.08.2018г. до 05.08.2018г. в гр.Истанбул, Турция е спомогнато на лице, извършило престъпление да бъде осуетено спрямо него наказателно преследване, без да е имало споразумение с това лице, преди да е извършило самото престъпление – престъпление по чл.294 ал.І от НК\", посочват от прокуратурата. И уточняват, че ако вината на Бенчо Бенчев бъде доказана в съда, то той може да бъде вкаран за 5 години в затвора. \"По случая се провеждат разпити на множество свидетели, включително и такива пред съдия, изготвени са международни следствени поръчки, с които са изискани официални документи от Турция и Гърция, изискани са справки от ГКПП, предприети са и други, относими към предмета на разследване, процесуални действия\", категорични са прокурорите от морския град.", "date": "2018.08.08", "title": "Прокуратурата подхвана Бенчо Бенчев"}
{"url": "https://www.faktor.bg/bg/articles/hashim-tachi-nyama-da-ima-podyalba-na-kosovo-nyama-da-ima-i-avtonomiya-za-kosovskite-sarbi", "text": "Президентът на Косово Хашим Тачи в сряда повтори, че няма да има подялба на Косово, добавяйки че няма да има и автономия за косовските сърби, предава македонското електронно издание Радио „Свободна Европа“. „С корекция на границите се има предвид единствено Прешевската долина да премине към Косово, но няма да има подялба на страната, нито пък автономия за сърбите“, заяви Тачи. Той изтъкна, че е напълно ангажиран с постигането на окончателен мирен договор със Сърбия, а корекцията на границата той иска, откакто представителите на албанците в южна Сърбия са го помолили, „като единствена възможност да се легитимират техните искания“, поясни косовският президент. Премиерът на страната Рамуш Харадинай също заяви, че границите на Косово не трябва да се променят.", "date": "2018.08.08", "title": "Хашим Тачи: Няма да има подялба на Косово, няма да има и автономия за косовските сърби"}
{"url": "https://www.faktor.bg/bg/articles/izvanredno-mashtabna-spetsaktsiya-raztarsi-botevgradsko-ima-mnogo-zadarzhani", "text": "Мащабна специализирана полицейска операция се провежда на територията на община Ботевград. Това съобщиха от ОДМВР - София.  Полицейските действия се извършват съгласно план, утвърден от директора на ОДМВР- София, с участието на служители на секторите „Противодействие на криминалната престъпност“, „Противодействие на икономическата престъпност“, отдел „Охранителна полиция“ в областната дирекция и колегите им от Районно управление на МВР - Ботевград.   Линиите, по които се провежда специализираната операция, са противодействие на конвенционалната престъпност, държане и разпространение на наркотични вещества и акцизни стоки без български бандерол, незаконно оръжие, установяване на издирвани лица и други. През изминалото денонощие на територията на РУ- Ботевград са проверени общо 13 адреса и са задържани 10 души. При извършено претърсване на частен адрес в града криминалистите са открили и иззели 50 грама суха зелена тревиста маса, реагираща на канабис, както и мелничка (гриндер). 29-годишната обитателка на адреса е задържана за срок до 24 часа и по случая е образувано досъдебно производство за престъпление по чл. 354А от НК. Освен нея са задържани още шест проституиращи жени и трима души без документи за самоличност.  На друг от проверените адреси- в с. Врачеш, полицейските служители са установили джип „Мицубиши Паджеро“ с интервенция на рамата /заличена рама/. Автомобилът е иззет по надлежния ред, а изясняването на случая продължава.  На други два адреса са открити вещи, предмет на кражба от хипермаркет в Ботевград, във връзка с което са образувани досъдебни производства, работата по пълното документиране на които продължава. Специализираната операция продължава и в рамките на днешния ден съвместно със служители на жандармерията.  При извършена проверка на частен адрес в Ботевград са открити и иззети около 200 литра наливен алкохол без български акцизен бандерол. Обитателят на адреса е задържан за срок до 24 часа. В с. Новачене е установено незаконно присъединяване на частен дом към електроразпределителната мрежа.  От друг имот в същото село пък е иззет газов пистолет, нерегистриран по надлежния ред. Проверените от сутринта до момента лица са 170, а моторните превозни средства 110. Съставени са 10 акта и 4 фиша по ЗДвП. 12 души са задържани във връзка с извършени кражби. Полицейските действия продължават.", "date": "2018.08.08", "title": "Извънредно: Мащабна спецакция в Ботевградско - има много задържани"}
{"url": "https://www.faktor.bg/bg/articles/obshtestvo/i-dnes-razdavat-bezplatna-voda-v-sofiya-zaradi-zhegite", "text": "Столичната община организира раздаване на минерална вода от 13.30 часа днес заради високите летни температури. Водата ще се дава на площадното пространство при храма \"Св.Неделя\" и на Орлов мост - при езерото \"Ариана\".", "date": "2018.08.08", "title": "И днес раздават безплатна вода в София заради жегите"}
{"url": "https://www.faktor.bg/bg/articles/patsientski-organizatsii-odobryavat-globite-za-litsa-narushili-pravata-na-patsientite", "text": "Предложението за санкции за физически лица и лечебни заведения при нарушаване на правата на пациента е добра идея, тъй като в момента физическите лица, които чрез действие и/или бездействие нарушават правата на пациента остават без контрол.Това се заявява в Позиция на Пациентски организации \"Заедно с теб\" относно  Закон за изменение и допълнение на Закона за здравето, публикуван за обществено обсъждане на сайта на Министерство на здравеопазването, касаещ глоби за нарушени права на пациентите. Считаме, че специалната норма за нарушители - физически лица ще даде повече сигурност на пациентите. Размерът на глобите и имуществените санкции е приемлив, поясняват от Пациентски организации. Член 221 се изменя така: \"Чл. 221. (1) Който наруши правата на пациент, регламентирани с този закон и с нормативните актове по прилагането му, се наказва с глоба от 300 до 1000 лв., а при повторно нарушение - от 500 до 1500 лв.\" (2) Когато нарушението по ал. 1 е извършено от лечебно заведение, се налага имуществена санкция в размер от 1500 до 3000 лв., а при повторно нарушение - от 3000 до 6000 лв.\" Обаче от сигналите, които получаваме Пациентски организации \"Заедно с теб\" стигаме до извода, че пациентите се страхуват да подават оплаквания, камо ли да търсят административни наказания. Да не говорим, че масово институциите не отговарят на жалбите на пациентите в законово установения срок. Затова според нашите пациенти това предложение е по-скоро опит да се отчете дейност в посока защита правата ни.  Ние очакваме и бихме искали да има по-добър диалог с институциите, както и със съсловните организации, като организирането на съвместни информационни кампании за повишаване на доверието към лекарите. За съжаление не срещаме желание за сътрудничество от страна на новото ръководство на Българския лекарски съюз и въпреки нашата толерантност това допълнително ще създаде напрежение през есента, тъй като и нашето търпение има граници, заключават от Пациентски организации.", "date": "2018.08.08", "title": "Пациентски организации одобряват глобите за лица, нарушили правата на пациентите"}
{"url": "https://www.faktor.bg/bg/articles/revolyutsionno-skoro-smenyame-hartienoto-biletche-s-nova-sistema-za-taksuvane", "text": "Вече няма как да бъде \"надхитрена\" системата за таксуване с баркод в градския транспорт.Това увери директорът на Центъра за градска мобилност Християн Петров в ефира на Нова ТВ. Повод за коментара му бе експеримент на медията, който показа, че е абсолютно възможно с една електронна карта да пътуват няколко души, и то без да бъдат заловени като нарушители. \"От тази седмица подобен експеримент няма как да се случи, защото услугата вече може да се използва само от едно устройство\", категоричен бе Петров. Той обясни, че доскоро услугата е била в тестови режим и затова от ЦГМ са били подготвени за възможни манипулации от страна на граждани. Шефът на ЦГМ обясни, че този вид услуга е междинен период, който да осигури плавното адаптиране към новите технологии в градския транспорт. \"Предстои ни скок от хартиеното билетче към нова система за таксуване\", заяви Петров. По негови думи това е една истинска технологична революция, тъй като чрез нея ще може да се установи броя на качените пътници.", "date": "2018.08.08", "title": "Революционно: Скоро сменяме хартиеното билетче с нова система за таксуване"}
{"url": "https://www.faktor.bg/bg/articles/novini/svyat/tass-kotarakat-begemot-vse-oshte-se-vazstanovyava-ot-stresa-sled-pohishtenieto-mu-ot-muzeya-v-moskva", "text": "Откраднатият преди дни от музея \"Михаил Булгаков\" в Москва котарак Бегемот все още не се е възстановил напълно от стреса, предаде ТАСС. Котаракът бе прегледан от ветеринар, който стигна до това заключение. На 1 август сътрудници на музея оповестиха, че неговият талисман, котаракът Бегемот бил откраднат от неизвестна жена. Същия ден полицията откри животното в театър \"Моссовет\", недалеч от музея. По-късно \"похитителката\" посетила музея и заявила, че откраднала котарака, защото не се грижели за него както трябва. От музея увериха, че подобни обвинения са безпочвени. Сега зоопсихологът установи, че котаракът е в добро здраве, но все още е малко стресиран, поясниха от музея.", "date": "2018.08.08", "title": "ТАСС: Котаракът Бегемот все още се възстановява от стреса след похищението му от музея в Москва"}
{"url": "https://www.faktor.bg/bg/articles/gardian-velikobritaniya-shte-umre-ot-glad-sled-izlizaneto-ot-es", "text": "Beлиĸoбpитaния щe изчepпи xpaнaтa cи caмo зa 7 мeceцa, aĸo paзчитa caмo нa дoмaшнo пpoизвeдeни пpoдyĸти, пpeдyпpeди бpитaнcĸият Haциoнaлен зeмeдeлcĸи cъюз, цитиpaн oт Guаrdіаn. Aĸo cтpaнaтa ce xpaни caмo c бpитaнcĸи пpoдyĸти oт 1 янyapи, щe изчepпи xpaнитeлнитe cи зaпacи нa 7 aвгycт, твъpдят oт бpaншoвaтa opгaнизaция нa фepмepитe, coчeйĸи cпaд в пpoизвoдcтвoтo. Cпopeд тяx caмoдocтaтъчнocттa пo oтнoшeниe нa xpaнaтa \"e в зacтoй\", пише Мъни бг.  Toвa пoтвъpждaвaт и дaннитe нa пpaвитeлcтвoтo, cпopeд ĸoитo Beлиĸoбpитaния e пpoизвeлa eдвa 61% oт yпoтpeбeнaтa xpaнa пpeз 2017 г., ĸaтo цифpaтa e в дългocpoчeн cпaд. Πpeдвид пpeдcтoящия вce пo-cĸopo Вrехіt, пpeзидeнтът нa cдpyжeниeтo Mинeт Бaтъpc пpизoвa пpaвитeлcтвoтo дa дaдe пpиopитeт нa пpoдoвoлcтвeнaтa cигypнocт. \"Ceлcĸocтoпaнcĸият ceĸтop в Oбeдинeнoтo ĸpaлcтвo имa пoтeнциaлa дa бъдe eдин oт нaй-зaceгнaтитe ceĸтopи oт лoш Вrехіt. Cдeлĸaтa зa cвoбoднa и бeзпpeпятcтвeнa тъpгoвия c EC и дocтъпът дo нaдeжднa и ĸoмпeтeнтнa paбoтнa cилa зa ceлcĸocтoпaнcĸитe пpeдпpиятия e oт peшaвaщo знaчeниe зa бъдeщeтo нa ceĸтopa\", пocoчи Бaтъpc. Ceлcĸocтoпaнcĸaтa индycтpия във Beлиĸoбpитaния e cилнo зaвиcимa oт ceзoннитe paбoтници oт EC, a Вrехіt мoжe дa дoвeдe дo нeдocтиг нa paбoтнa pъĸa, пpeдyпpeдиxa зeмeдeлцитe.   Haциoнaлният зeмeдeлcĸи cъюз пpизнaвa нeoбxoдимocттa oт внoc нa xpaнa oт paзлични ĸлимaтични ycлoвия, нo мaĸcимизиpaнeтo нa xpaнaтa, ĸoятo мoжe дa бъдe пpoизвeдeнa нa вътpeшния пaзap, щe \"ocигypи нa cтpaнaтa мнoгo иĸoнoмичecĸи, coциaлни и eĸoлoгични пoлзи\". Зeмeдeлcĸитe пpoизвoдитeли в цялa Eвpoпa cъщo тpябвa дa ce бopят c нeoбичaйнo гopeщoтo вpeмe тoвa лятo, ĸoeтo нaмaли peĸoлтaтa и пpeдизвиĸa финaнcoвo нaпpeжeниe. Πo-paнo тoзи мeceц бpитaнcĸитe фepмepи пpизoвaxa зa cпeшнa пoмoщ, ĸoятo дa им пoмoгнe дa ce cпpaвят c \"ocaĸaтявaщия\" eфeĸт oт гopeщaтa вълнa нa Ocтpoвa.", "date": "2018.08.08", "title": "\"Гардиън\": Великобритания ще умре от глад след излизането от ЕС"}
{"url": "https://www.faktor.bg/bg/articles/balgariya-pravi-posolstvo-v-sauditska-arabiya-za-1-6-mln-leva", "text": "Правителството отпусна 1 612 510 лв. за откриване на Посолство на Република България в Рияд, Кралство Саудитска Арабия, съобщиха от Министерския съвет. Решението е резултат от разговорите, които премиерът Бойко Борисов проведе в хода на визитата си в сунитската петролна монархия през ноември 2017 г. Саудитска Арабия има посолство в София от малко повече от година. От официалната информация не става ясно дали с крупната сума ще се закупува земя и ще се изгражда чисто ново посолство, или ще бъде закупен съществуващ имот. Според съобщението от „Дондуков” 1 в саудитската столица ще има политическа и консулска служба, както и такава по търговско-икономиеските въпроси. За сравнение, през април т.г. България отвори посолство и в Абу Даби (ОАЕ), като за целта бяха заделени 578 000 лв. или около една трета от сумата, която сега ще отиде за дипломатическа мисия в столицата на Саудитска Арабия.", "date": "2018.08.08", "title": "България прави посолство в Саудитска Арабия за 1.6 млн. лева"}
{"url": "https://www.faktor.bg/bg/articles/boyko-borisov-shte-se-sreshtne-sas-sinoptitsite-koito-iskat-svoboda-ot-ban", "text": "Премиерът Бойко Борисов ще се срещне със синоптиците, които вчера се обърнаха за съдействие към него с отворено писмо искат  и поискаха \"свобода\" от БАН.  В него работещите в Националния институт по метеорология и хидрология се оплакаха от ръководството на БАН, че не им дава отпуснатите допълнително от правителството 15 млн. лв. и ги плаши да не протестират. Метеоролозите настояват да бъдат отделени от БАН и да са пряко на подчинение на МОН като второстепен бюджетен разпоредител. \"15 милиона повече има и за БАН - сега не ги знам защо се карат с института, но ще се срещна с тях и ще видя\", заяви днес премиерът по време на отчета за спада на контрабандата на цигари на 5,8% за първото тримесечие на годината. Коментарът му беше по повод отпуснатите допълнително суми от кабинета за институции и общини, за да онагледи, че благодарение на борбата с контрабандата има повече приходи за социални дейности и повишение на заплати в различни сфери.", "date": "2018.08.08", "title": "Бойко Борисов ще се срещне със синоптиците, които искат \"свобода\" от БАН"}
{"url": "https://www.faktor.bg/bg/articles/novini/svyat/zloveshto-otkriha-razchlenen-trup-v-kufar-do-detska-ploshtadka-v-moskva", "text": "Ужасяваща находка бе намерена в Москва. Според правоохранителните органи части от човешко тяло, опаковани в куфар, са намерени близо до детска площадка в парк Воронцовски в югозападната част на столицата. Това съобщават световни медии. Официално полицията все още не е коментирала тази информация. Изясняват се и други подробности.", "date": "2018.08.08", "title": "Зловещо! Откриха разчленен труп в куфар до детска площадка в Москва"}
{"url": "https://www.faktor.bg/bg/articles/project-syndicate-targovskiyat-prevrat-na-evropas", "text": "На трансатлантическия търговски фронт всичко утихна: юлското споразумение между държавния глава на САЩ Доналд Тръмп и председателя на Европейската комисия Жан-Клод Юнкер разсея страховете, че може да започне истинска търговска война. Постигнатата договореност бе истинска изненада, макар че едва ли има основания за това, пише Даниел Грос в авторска статия за Project Syndicate, цитира \"Фокус\" В основата на споразумението между Тръмп и Юнкер е заложена идеята, че САЩ и Европейският съюз ще „работят съвместно за цялостна отмяна на митата и другите видове бариери“, без при това междувременно да бъдат налагани нови препятствия в търговията между Брюксел и Вашингтон. Но работата не опира до потенциалната сделка за свободна търговия, важното е, че бе сложен край на ескалацията на търговски мерки на принципа „зъб за зъб“, която първи започна лидерът на Белия дом с решението си да наложи мита на американския внос на стомана от Европа. Президентът на САЩ има правомощията да налага тарифи и други търговски бариери едностранно - в интерес на националната сигурност на страната. Ето защо Тръмп може да започне собствената си търговска война, без да се консултира с Конгреса на САЩ. Сключването на търговско споразумение обаче ще трябва да бъде одобрено изрично от американските законодатели. Много малко вероятно е обаче подобна сделка да бъде осъществена в обозримо бъдеще.  Историята показва, че САЩ са имали възможност да сключват търговски споразумения, единствено когато коалиция от заинтересованите страни, възползвали се от увеличените възможности за износ, имат повече гласове от тези, които са уязвими от конкуренцията от вноса. Когато външната търговия се разглежда като чисто икономически въпрос, обикновено става възможно формирането на такава коалиция, защото ползите от либерализацията на търговията надвишават разходите. В САЩ този въпрос обикновено е много по-сложен, отколкото в други страни, защото външната търговия играе относително малка роля в американската икономика. Износът на стоки може би е в центъра на вниманието на Тръмп, но реалностите са други: износът е под 10% от БВП на страната. Директната заетост в експортните индустрии не играе съществена роля на трудовия пазар. За разлика от САЩ, в повечето европейски страни износът възлиза на повече от 25% от БВП, а в в Германия тази цифра надхвърля дори 50%. Когато икономиката е толкова силно зависима от външната търговия, доказването на ползите от либерализацията е много по-лесно. Поради тази причина ентусиазмът на европейците за трансатлантическо партньорство за свободна търговия е много по-голям от този на американците. Преговорите за подобен тип сделка обаче бяха преустановени още при администрацията на Барак Обама.", "date": "2018.08.08", "title": "Project Syndicate: Търговският преврат на Европа"}
{"url": "https://www.faktor.bg/bg/articles/kabinetat-odobri-reshenie-za-elektronen-registar-na-horata-s-uvrezhdaniya", "text": "Правителството одобри решение за създаване на електронен регистър на хората с увреждания. В регистъра ще бъде събрана информация от системите на ТЕЛК, Агенцията за хората с увреждания, здравната каса, образователното и здравното министерство, и всеки от хората с увреждания ще има свой профил. Предвижда се възможност за достъп до регистъра по електронен път. Решението на кабинета идва ден, след като вицепремиерът Томислав Дончев се ангажира с изграждането на нов регистър, защото настоящият регистър към Агенцията за хората с увреждания не функционира. Новата система трябва да заработи до началото на следващата година. От приетото решение става ясно, че допълнително ще бъде автоматизиран процесът по предоставяне на медицински и други документи за определяне на намалена работоспособност и ще се осигури достъп до данни в регистрите за гражданите и администрацията.", "date": "2018.08.08", "title": "Изпълнено обещание: Кабинетът одобри решение за електронен регистър на хората с увреждания"}
{"url": "https://www.faktor.bg/bg/articles/parvan-simeonov-falshivite-novini-shte-stavat-vse-po-razprostranen-fenomen", "text": "Хората не са запознати с термина „фалшива новина“ и не се говори достатъчно за тези новини Това каза за Агенция Фокус политологът Първан Симеонов, изпълнителен директор на т.нар. „Галъп интернешенъл“. Според него, когато хората чуят това явление, се сещат за всички онези новини, за които не вярват или не искат да вярват.  „Обществото прави една по-обща критика към медиите въобще“, посочи той. По думите му хората не разсъждават за това, което напоследък е модерно да се нарича „фалшива новина“, а разсъждават върху темата, може ли да се има доверие на информацията, която получаваме.  „Нашите данни от последното проучване на „Галъп интернешенъл“ за разпространение на фалшиви новини малко ме уплашиха, защото 34% от хората в този сондаж твърдяха, че само последната седмица на юли месец са срещнали новина, която смятат за фалшива. Тези 34% условно се равняват на над 1 800 млн. пълнолетни българи“, коментира политологът. Според него това е доста сериозен дял и ще трябва да се говори повече и все повече за фалшивите новини, защото те ще стават все по-разпространен феномен.  „Неистинните новини са просто обратната страна на демократизацията на медиите“, обясни Симеонов. Според него, когато всеки може да е медия, особено в социалните мрежи, където всеки може да разпространява информация, да бъде влиятелен, когато не толкова истината, а лайковете се превръщат в критерий, то тогава няма авторитет, който да ни каже, кое е вярно и кое си струва. „По този начин фалшивите новини влизат безпрепятствено. Това е големият проблем, с който ще се сблъскваме и си мисля, че по-все често ще говорим за него“, уточни той.", "date": "2018.08.08", "title": "Първан Симеонов: Фалшивите новини ще стават все по-разпространен феномен"}
{"url": "https://www.faktor.bg/bg/articles/biser-petkov-minimalnite-zaplati-po-branshove-shte-sa-vazmozhni-sled-2020-g", "text": "Социалният министър Бисер Петков съобщи, че договарянето на минималните осигурителни доходи от бизнеса и синдикатите може да отпадне след година и да бъде заменено от минимални заплати по браншове. Синдикатите са направили предложението, след  като за трета поредна година бизнесът бойкотира преговорите за минималните осигуровки по длъжности в икономическите дейности. Възможно е също от 2020 г. да започне да действа и механизмът, по който социалните партньори да договарят минималната заплата за страната. „Това според мен е реалистично, ако наистина се постигне съгласие, да започне от 2020. Мисля, че има обща нагласа да се замени механизмът на минималните осигурителни доходи с договаряне на минимални възнаграждения. Предложено беше от синдикатите това да става с така наречената „Класификация  А-31“, която обхваща по-малко икономически  дейности. Разговорът започна  добронамерено и аз мисля, че тази добронамереност и общо разбиране би трябвало да даде резултат“, коментира Петков. Министърът обяви, че за първите 5 месеца на годината ръстът при минималните осигурителни доходи е 6,9 на сто. До този момент вноските се правят върху минимален доход от почти  600 лева, което надхвърля размера на минималната работна заплата.", "date": "2018.08.08", "title": "Бисер Петков: Минималните заплати по браншове ще са възможни след 2020 г."}
{"url": "https://www.faktor.bg/bg/articles/novini/balgariya/na-poligona-v-novo-selo-zapochna-mashtabno-voenno-uchenie", "text": "Мащабно военно учение с наименованието \"Платинум лайън\" започна на полигона в Ново село. В него български войски тренират съвместно със сили на Съединените щати и войски от Албания, Грузия, Молдова, Румъния, Сърбия и Черна гора. Съвместната подготовка тази година е на тема: \"Стабилизиращи действия в зона за отговорност\". Планиращият учението бригаден генерал Валери Цолов каза пред БНР: \"Много важно предизвикателство беше оперативната съвместимост\". Началникът на отбраната вицеадмирал Емил Евтимов каза, че е доволен от показаното от българските военнослужещи. Тъй като сухопътните войски са основните организатори на учението, Евтимов припомни, че съвсем скоро ще бъде изпратено и запитването по проекта за модернизация на сухопътните войски: \"Работи се по финализирането на искането за оферта - така нареченото RFP. В най-скоро време, в рамките на десетина дни, се надяваме това да бъде изпратено\". Освен сухопътните войски, участват военно-въздушните сили и други поделения на българската армия.   Медицинска евакуация, обстрелване на терористи и превземане на тяхната щаб квартира са части от учението, което е на тема тази година \"Многонационален механизиран батальон\", който трябва да подпомага местните органи на властта чрез провеждане на стабилизиращи действия в назначената зона за отговорност.  В самото учение участват до 700 военнослужещи и сто единици бойна и транспортна специализирана сухопътна техника. Чуждестранното участие в съвместната подготовка се свежда до 500 военнослужещи с щаб на въоръжение и снаряжение 23 единици сухопътна и две единици авиационна техника.  \"Платинум лайън\" продължава до 10 август.", "date": "2018.08.08", "title": "На полигона в Ново село започна мащабно военно учение"}
{"url": "https://www.faktor.bg/bg/articles/dimitar-ganev-imidzhovata-shteta-ot-sluchai-kato-bencho-benchev-se-poema-ot-partiyniya-lider", "text": "\"Процесът на интеграция на малките бизнес партии от минали избори в по-големите партии приключи и Бенчо Бенчев е представителен пример в това отношение.\" Това мнение изрази пред БНР политологът от изследователски център \"Тренд\" Димитър Ганев, който припомни феномена на множеството бизнес партии, възникнали на местните избори през 2007-а година, и последващата им интеграция в по-големи политически формации.  \"По една много проста причина - за да имаш политически чадър за извършването на определени схеми, на теб ти трябва подкрепата и на централното ръководство, не стига да имаш влияние само в малък общински съвет. Този процес на интеграция до голяма степен приключи през 2015 година. Бенчо Бенчев е представител на един от примерите в това отношение\", посочи политологът. Според Ганев диагнозата за срастването между бизнес и политика е ясна, но \"болестта е в много напреднал стадий и е ототдавна\". \"Всъщност, болестта представлява следното нещо: всяка една партия, когато се подготвя за избори или когато се създава, това което прави, е една коалиция от местни феодали, влиятелни хора по места, които невинаги са в предните редици, невинаги заемат публични постове, невинаги са мажоритарно избрани, но те винаги стоят някъде в редиците на тяхната партия по една много проста причина - тези влиятелни хора осигуряват както финансов, така и организационен ресурс за по-доброто представяне на всяка една партия в изборния процес\", каза Ганев.  Имиджовата щета от случаи като \"Бенчо Бенчев\" се поема от партийния лидер, категоричен е той. Публични изказвания и опит за премахване на тези тежести в публичния образ се правят от различни политическите сили, посочи Димитър Ганев, като коментира разграничаването на лидера на БСП Корнелия Нинова след случая „Бенчо Бенчев“. \"Това по никакъв начин не означава, че ръководството на партията, на тази, на друга формация, би скъсала с този тип срастване за в бъдеще. Просто това е модел, който прави по-ефективни тези партии в изборния процес. И в този смисъл, да не си правим илюзии, че с Бенчо Бенчев това нещо ще приключи. Това в крайна сметка се пише на сметката на ръководството и персонално на лидера, но той невинаги взима тези кадрови решения. Просто принципът на работа е такъв и това е много по-страшно. Защото това са до голяма степен неконтролируеми от центъра процеси. И в момента, в който някой скандал назрее и избуи, така както случаят с Бенчо Бенчев, неминуемо това води до скандал, който се приема като имиджова щета от председателя на партията, защото той стои начело на партията\", онясни още политологът. \"Това е избивало и в ГЕРБ, избива в БСП, избива в ДПС, избива във всяка партия. Тук невинни няма. И,ако някой от форматите застава в позата на морален съдник, че едва ли не това става в ГЕРБ, това става в БСП, това става в ДПС... просто се играе доста хазартно, защото утре може да избухне скандал с представители на неговата формация\", смята още Димитър Ганев. Натрупванията в продължение на десетилетия са родили и хроничното недоверие между гражданите и политическия елит и скъсването на представителството, подчерта Ганев. \"Те водят до това голяма част от хората да махат с ръка и да казват \"Те всички са крадци\". Това не е вярно. Не всички са крадци, но този модел е довел в крайна сметка на това хронично недоверие на голяма част от гражданите към политическия ни елит. Което е много вредно явление и ще има тежки последици в бъдеще\".", "date": "2018.08.08", "title": "Димитър Ганев: Имиджовата щета от случаи като \"Бенчо Бенчев\" се поема от партийния лидер"}
{"url": "https://www.faktor.bg/bg/articles/novini/svyat/nevizhdana-susha-v-avstraliya", "text": "Австралийският щат Нов Южен Уелс преживява най-голямата суша в историята на страната. Местните власти потвърдиха, че почти цялата територия от най-гъсто населения щат на Австралия вече е в суша. Щатските и федералните власти осигуриха над 570 милиона долара за подпомагане на фермерите. Нов Южен Уелс произвежда около една четвърт от селскостопанската продукция на Австралия. През юли там са паднали по-малко от 10 милиметра дъжд. Суша е обхванала също над половината от съседния щат Куинсланд, както и части от Виктория и Южна Австралия.", "date": "2018.08.08", "title": "Невиждана суша в Австралия"}
{"url": "https://www.faktor.bg/bg/articles/novini/svyat/bivshi-albanski-prezident-kosovo-e-albanskiyat-yerusalim", "text": "Бившият албански президент Буяр Нишани заяви, че е неприемливо изявлението на косовския президент Хашим Тачи за корекция на границите и евентуална размяна на територии със Сърбия, като изтъкна, че \"Косово е албанският Йерусалим\", предаде агенция МИА. \"Косово е въпрос не само на една държава, а главна опора за сигурността на албанците - в Албания, Косово, Македония, Черна гора, Прешевската долина в Сърбия и където и да е по света. Неслучайно през вековете въстанията за свобода на албанците са започвали именно от Косово. Затова Косово е албанският Йерусалим\", смята Нишани. Преди няколко дни Тачи каза, че е готов да обсъди \"корекция\" на границите с евентуално включване на Прешевската долина в Косово в рамките на тежкия диалог с Белград, който се води с посредничеството на Европейския съюз, пише БТА.", "date": "2018.08.08", "title": "Бивш албански президент: Косово е албанският Йерусалим"}
{"url": "https://www.faktor.bg/bg/articles/sled-skandala-s-benchev-nonova-podhvana-ataka-sreshtu-borisov-s-makedonski-adres", "text": "Борисов мълчи за думите на Заев, че \"Илинденското въстание е македонско\". А историческата истина е една и не може да бъде пренебрегвана и преиначавана. Това написа на страницата си във Фейсбук Корнелия Нинова. „Изчаках няколко дни премиерът да реагира на думите на македонския му колега Зоран Заев, че \"Илинденското въстание е македонско\", но той мълчи и до днес. Затова поемам отговорността да кажа следното: личното ми приятелство с г-н Заев, общите идеи и съвместната работа между БСП и СДСМ, общото бъдеще на двете страни като част от Европейския съюз и НАТО са много важни и ние държим на тях, но историческата истина е една и не може да бъде пренебрегвана и преиначавана“, посочва лидерът на БСП. Тя подчерта, че разбира сложната вътрешнополитическа ситуация в Република Македония, предстоящия референдум и деликатните баланси, но подчерта, че те не трябва да се решават за сметка на България и да не се поставят на изпитание крехките основи на добросъседството, градени с труд и надежда през последната година. „Призовавам премиера Борисов да се откаже от политиката на мълчаливо съгласие с такива изявления, защото по-късно това може да се върне като бумеранг срещу България“, заявява още Нинова. Критиката на соцлидера може да се изтълкувана и като опит да бъде откъснато общественото внимание от скандала, който разтресе столетницата през последните няколко дена. А иначе именно социалистите тръбят как ще променят порочната система в страната и ще се преборят с паралелната държава.", "date": "2018.08.08", "title": "След скандала с Бенчев Нинова подхвана атака срещу Борисов с македонски адрес"}
{"url": "https://www.faktor.bg/bg/articles/novini/balgariya/otvratitelna-gavra-s-invalidite-v-albena-derat-gi-s-dvoyni-taksi-za-dostap-do-plazha", "text": "Грозна гавра в името на дребната печалба се случва в Албена. При това цел на дрането са едни от хората, които са най-малко защитени от всякакъв вид посегателсва в нашето общество - инвалидите.  За случката, изваждаща наяве моралния упадък в името на финикийските знаци по нашите ширини, сигнализира пловдивчанин, пише plovdiv24.bg. \"В Албена за престой на колата един ден в комплекса таксата е 10 лева, но ако си инвалид и не можеш без нея да отидеш до плажа, трябва да платиш още 20 лева плюс тях и за \"зелена зона\". На въпроса ми към администрацията, че съм с инвалидна карта и трябва да ми осигурят достъп до плажа - без да ми се представи, една пълна госпожа ми отговори, че курортът е частен, пътищата в него - също и картите на инвалидите не важат. И виждаш ли - инвалидите в Германия си плащали всичко, а ние сме се правили на тарикати. Това сподели възмутеният гражданин. Сигурно е така, не знам, но със сигурност знам, че инвалидите в Германия не вземат 115 евро месечна пенсия. За колко дни ще ми стигне да платя \"синя зона\", а без колата не мога да стигна дотам. Искам да попитам, защото на мен никой не пожела да отговори - освен закони има ли и морална, човешка гледна точка съчувствие? Моля, дайте гласност на случая, уведомете и министерството на туризма и социалните грижи, за да помогнем на хората в неравностойно положение. В Банско ми показаха човешко отношение, на всяка станция спираха лифта и ми помагаха да слизам и да се качвам към връх Безбог. Значи там може, а на Албена не може. Няма човещина и разбиране...\"", "date": "2018.08.08", "title": "Отвратителна гавра с инвалидите в Албена -  дерат ги с двойни такси за достъп до плажа!"}
{"url": "https://www.faktor.bg/bg/articles/zhegata-prati-desetki-v-speshnoto-na-sandanski-dvama-se-boryat-za-zhivota-si", "text": "Вчера измериха най-висока температура за това лято в Сандански – 34 градуса. Данните са от станцията към Националния институт по метеорология и хидрология в Сандански. Отчетената максимална температура в курортния град не е рекордна, показват архивните документи в станцията. 42.7 градуса в Сандански на сянка бяха измерени през 2009 година. Заради топлото време през вчерашния ден през Спешна помощ са преминали 29 пациенти, от тях двама са с опасност за живота след получен тежък инсулт. Останалите са с инфаркт и разстройство. Очакванията на метеоролозите са температурите да се задържат в дните до 15 и 16 август до 33 градуса. Леко захлаждане се очаква едва в петък, 17 август.", "date": "2018.08.08", "title": "Жегата прати десетки в спешното на Сандански, двама се борят за живота си!"}
{"url": "https://www.faktor.bg/bg/articles/berisha-skochi-na-tachi-nyama-po-mizerno-neshto-ot-opita-da-izmiesh-litseto-si-s-ostankite-ot-belgradskata-kuhnya", "text": "Бившият президент, експремиер на Албания и бивш лидер на Демократическата партия Сали Бериша след няколкодневно мълчание отговори на тежките обвинения, които отправи срещу него президентът на Косово Хашим Тачи с думите, че \"Тачи се опитва да измие лицето си\", предаде агенция МИА. \"Няма по-мизерно нещо от опита да измиеш лицето си с останките от белградската кухня. Това е единственият ми отговор\", каза Бериша за албанското радио Дукадини. Преди три дни, коментирайки предложението на Тачи за промяна на границите между Косово и Сърбия, Бериша заяви, че е против тази идея. Той добави, че не трябва долината на Прешево да се използва за търговия между двете страни и още по-малко да се пипат границите на Косово, които са международно признати от 115 държави. Тачи отговори на Бериша с думите, че на Косово не са му необходими съвети от някой, който е помагал на Слободан Милошевич, продавайки му петрол в периода, когато тогавашна Югославия беше под международни санкции, като в замяна е пълнил джобовете си. Тачи отиде още по-далече и каза, че не са ну нужни съвети от някой, който е подслонявал убиеца на световната цивилизация Осама бин Ладен и убиеца на косовските албанци Аркан, а е арестувал Адем Яшари и други командири на Армията за освобождение на Косово.", "date": "2018.08.08", "title": "Бериша скочи срещу Тачи: Няма по-мизерно нещо от опита да измиеш лицето си с останките от белградската кухня"}
{"url": "https://www.faktor.bg/bg/articles/telegraf-rs-merkel-ima-paklen-plan-koyto-shte-promeni-zavinagi-balkanite", "text": "Позовавайки се на източници от Европейската народна партия (ЕНП), към която принадлежи и Християндемократическият съюз (ХДС) на Ангела Меркел, сръбският новинарски портал Telegraf.rs разкрива, че германският канцлер била изготвила план за Косово, който вече е представила на колегите си от балканските страни.  Въпреки официалния диалог между Белград и Прищина, воден под егидата на Европейския съюз, е ясно, че без съгласието на Германия, водещата държава в Общността, споразумение не може да бъде достигнато. Преговорите вече са в заключителния етап, но в публичното пространство все още няма представено конкретно предложение, което да доведе до нормализиране на двустранните отношения между Сърбия и Косово, уточнява Фокус. Германия даде да се разбере, че се противопоставя на промяната на границите или на каквато и да била подялба на Косово, постигната в преговорите между Белград и Прищина.  Въпреки това, според източниците на медията, Ангела Меркел все пак допуска в края на процеса да се стигне до разделяне на Косово.     В първата фаза на изпълнението му следва да бъде формирана Общността на сръбските общини, за което германският канцлер настоя и на последната си среща с косовския президент Хашим Тачи.  По-рано днес косовският премиер Рамуш Харадиняй заговори за война на Балканите и прекрояване на границите.  Съзнавайки, че за сърбите е неприемливо  Общността да функционира на ниво неправителствени организации, което е и целта на Прищина, Меркел планира по-широки правомощия за нея. Тази част от плана се нарича „Общност на сръбските общини Плюс“. За пълноценното й функциониране следва да бъдат създадени и други, спомагателни органи, които биха могли да си сътрудничат сърбите.  От друга страна, планът на германския канцлер ще подразбира проверка на ситуацията на място, т.е. признаване без признание. Според Telegraf.rs това означава Белград „да признае реалността, но не и независимостта“. Прищина ще трябва да се примири , че няма да стане член на международните институции и организации. Според източниците от ЕНП, посочените по-горе елементи на плана са част от първата фаза на плана, която трябва да бъде реализирана в краткосрочен план. Прекрояват границите на Балканите?  За „големия финал“ ще се чака 20 г.  След изтичането на този период, Общността на сръбските общини ще се проведе референдум за отцепване, което ще се създаде реална възможност на населената предимно със сърби северна част на Косово да се върне под ефективната власт на Белград.  Медията припомня, че Брюкселското споразумение предвижда в Общността да бъдат включени 10 общини, на шест от които административна граница е със Сърбия.", "date": "2018.08.08", "title": "Telegraf.rs: Меркел има план да прекрои Балканите завинаги"}
{"url": "https://www.faktor.bg/bg/articles/novini/svyat/ryanair-otmenya-poleti-stachka-v-irlandiya-shvetsiya-i-belgiya", "text": "рландската нискотарифна авиокомпания Ryanair се очаква да отмени множество полети в Европа в петък поради стачния призив на пилотите в Ирландия, Швеция, Белгия и други страни, съобщава в. \"Фигаро\" Персоналът настоява за по-високи заплати и по-добри условия на труд. На 25 и 26 юли и на 3 август авиопревозвачът беше принуден да отмени 600 полета заради стачка, организирана от ирландския синдикат Forsa, припомня БТА. Конфликтът се задълбочи, след като ръководството обяви миналата седмица, че планира да прехвърли самолети от Дъблин в Полша, което може да доведе до съкращаването на 300 служители - 100 пилоти и 200 души кабинен персонал. Ирландските пилоти получиха подкрепа от шведските си колеги, които обявиха стачка за 10 август. В Германия пилотите от авиокомпанията миналата седмица гласуваха с 96 на сто в подкрепа на стачка, но дадоха време на Райънеър до вчера, 6 август, да представи ново предложение за заплатите, припомня Франс прес. Утре техният синдикат Cockpit ще обяви дали ще призове към стачни действия. Около 400 пилоти на авиопревозвача са базирани в Германия, което представлява около 10 процента от общия пилотски състав.", "date": "2018.08.08", "title": "Ryanair отменя полети: Стачка в Ирландия, Швеция и Белгия"}
{"url": "https://www.faktor.bg/bg/articles/novini/balgariya/borisov-minimum-200-300-mln-shte-vlyazat-v-byudzheta-ot-borbata-s-kontrabandnite-tsigari", "text": "Търговията с нелегални цигари у нас намалява. Това стана ясно при представянето на резултатите за първото тримесечие на 2018 г. на тенденциите и нивата на незаконна търговия с цигари от проучването на празните опаковки. По данни на компанията, която е извършила проучването, има 5,8% потребление на цигари, непредназначени за българския пазар. За справка - за последното тримесечие на 2017 г. делът е бил 6,6%, което показва, че с 0,8 процентни пункта е спаднала контрабандата на цигари. \"Преди 2 г. решихме всяка сряда с главния прокурор, с данъчните, със службите и с МВР да провеждаме оперативка, на която да отчитаме изминалата седмица и планираме следващата. Така че личното ангажиране на прокуратурата с тази тема има съответния резултат и води до бързо реагиране на отделните звена по райони. Много пъти съм си признавал, че няколко години наред не успяхме да намерим формула да накараме Митниците, МВР и данъчните да си споделят информация и това става с ново звено в ГДБОП – там може да се открие всякаква информация. По този начин се получава двоен контрол и много бързо се реагира\", заяви премиерът Бойко Борисов. \"В пари разликите между нас и Италия например са в стотици милиони, а може би и милиарди. Така че приходите в бюджета на държавата от контрабанда ни позволиха да направим много и в социалната сфера, и за заплатите на МВР, и на учителите, и на служителите на затворите, за въоръжение и техника, за пенсионерите по Коледа и Нова година, 15 млн. повече и за БАН – не знам сега защо се карат, 10 млн. лв. повече за Софийския университет, миналата седмица милиони дадохме и за метрото в София, за общините – за всяка махала да се направи обреден дом, игрище, път, детска площадка и т.н. Има места на които дори не е имало път, а сме дали\", заяви Борисов. По думите му повечето събрани приходи при борбата с контрабандата позволяват да се отделят повече средства и за общините. \"Вървим няколко години в тази посока и не възнамеряваме да отстъпваме\", заяви Борисов.  Премиерът заяви, че очаква тази година, благодарение на борбата с контрабандата, в бюджета да влязат минимум 200-300 млн. лв.", "date": "2018.08.08", "title": "Борисов: Минимум 200-300 млн. ще влязат в бюджета от борбата с контрабандните цигари"}
{"url": "https://www.faktor.bg/bg/articles/novini/balgariya/piyan-i-drogiran-blasna-s-kola-shest-momicheta-v-kiten", "text": "Шест тийнейджърки от Лом пострадаха, след като пиян и дрогиран шофьор връхлетя върху тях с БМВ на тротоар в Китен вчера вечерта, съобщиха от ОДМВР-Бургас. 31-годишният софиянец зад волана загубил контрол над колата си при десен завой с висока скорост. Автомобилът блъснал момичетата и се обърнал по таван. Най-тежко е състоянието на 17-годишна девойка, която с фрактура на шиен прешлен. Други две са с травматичен шок. Останалите са с по-леки наранявания. По първоначални данни шофьорът е дал положителна проба за алкохол и амфетамини. Задържан е за 24 часа. Работата по случая продължава.", "date": "2018.08.08", "title": "Пиян и дрогиран блъсна с кола шест момичета в Китен"}
{"url": "https://www.faktor.bg/bg/articles/novini/svyat/vseki-4-zhitel-na-germaniya-ne-e-germanets", "text": "\"В Германия е само въпрос на време, докато жителите на големите градове, които са мигранти или наследници на миграти, ще имат убедително мнозинство\", се казва в статията. По официална информация, във Франкфурт на Майн още през  2017 година 51,2% от жителите не са родени в Германия или техните родители са мигранти от други страни. Следващите градове, които ще се сдобият с \"мигрантско\" мнозинство са Аугсбург и Штутгарт.  Според Фередалната статистическа служба всеки 4-ти жител на Германия има \"миграционно минало\", тоест не е германец. По данни от 2018 год0ина населението на страната е 82 милиона. Тази тенденция за стремително нарастващ брой на мигрантите не може да бъде обърната обратно, смята изданието.", "date": "2018.08.08", "title": "Всеки 4-ти жител на Германия не е германец"}
{"url": "https://www.faktor.bg/bg/articles/sinat-na-bencho-benchev-bashta-mi-e-v-kritichno-sastoyanie", "text": "„Баща ми е настанен в интензивното отделение на частна болница в Бургас, откъдето излизам в този момент и ви моля да не се злоупотребява с тази информация. Искам малко спокойствие – заради майка ми Мария, която също не се чувства добре. От снощи се разкъсвам между нея и баща ми, който продължава да е в критично състояние – нервната му система не издържа на натоварването от миналия петък до вчера следобед. Срина се напълно след вечерните новини. Затова извикахме линейката“.  Това заяви пред Флагман.бг синът на Бенчо Бенчев - Георги Бенчев в 10 часа, излизайки от частна болница в Бургас, където политикът е настанен при строга конфиденциалност от вчера вечерта, след като е получил остра сърдечна криза, кръвното му е скочило критично и е загубил говора си.   „Истината е, че той бе тръгнал миналия четвъртък на изследвания в истанбулската болница „Джон Хопкинс Хоспитал”, но винаги е бил много горд на тема „мъжко достойнство и кураж” и не даваше да се споменава за напредналия стадий на болестта му „Паркинсон”.  Затова твърдеше, че е по бизнесдела – не искаше да гледат на него като на болен човек. В истанбулската болница работи най-добрия специалист по неврология в тази област, който го консултира и назначава лекарствата му.  В мерцедеса, с който пътуваше, са и документите с насрочените дати за въпросните изследвания. Жалко е, че се получи толкова неприятна ситуация“, заяви още Героги. \"Току-що ми каза, че настоява контролните органи на държавата да ревизират бизнеса му, защото е спокоен – платил си е данъците и няма скрупули. Счетоводството му е изрядно“, сподели синът на Бенчев.  Георги Бенчев, който живее със съпругата си Стела и двете им деца във фамилната къща на баща си в жк „Меден рудник”, каза още, че самият той не се интересува от политика, а само от земеделски бизнес. На излизане от болницата той уточни, че заминава за полето в карнобатско, където фамилията обработва собствени и арендувани около 30 хиляди декара, засети с пшеница, ечемик, царевица и рапица. По-голямата част от площите били ожънати, но организацията по съхранение и износа на зърното била по-сериозна, отколкото самата жътва.", "date": "2018.08.08", "title": "Синът на Бенчо Бенчев: Баща ми е в критично състояние!"}
{"url": "https://www.faktor.bg/bg/articles/karakachanov-nyakoi-medii-sa-se-obarkali-nyamam-zhilishte-za-1/2-milion-leva", "text": "Обръщение на вицепремиера и министър на отбраната Красимир Каракачанов:  Според тиражираната от някои сайтове и вестници информация, позована на публичната информация от имуществената ми декларация пред КОНПИ, аз съм разменил апартамент от 100 кв. м. за друг, който е 210 кв. м. Обявил съм, че новото ми жилище струва 528 546 лв. и че съм теглил 70 000 лв. кредит, за да доплатя „просторния“ си апартамент, казва в изявлението си Каракачанов.  Видно обаче именно от сайта на Комисията, моята и декларацията на съпругата ми съдържат съвсем различна от тиражираната невярна информация.  Жилището ми в кв. „Овча купел“ беше с размер 169 кв.м., а не 100, както се твърди в публикациите. Явно объркването идва от това, че апартаментът беше моя собственост, придобита през 96-та година, т.е. притежавах 100% идеални части от него. Това пише и в декларацията. Именно това жилище замених за настоящето от 210 кв.м. Т.е. разликата в квадратурите на двата апартамента не е 110, а 41 кв.м. Новото жилище пък е съпружеска общност - с по 50% идеални части на мен и съпругата ми. Стойността на новия имот е 264 273 лв. (точно на половината на цитираната от медиите, които са събрали двете суми от декларациите на мен и съпругата ми, където е декларирана общата цена на имота, съгласно инструкциите на КОНПИ, която е 264 273 лв.).  Също така държа да подчертая, че нямам теглен кредит от 70 хил. лв. При сключването на сделката аз и съпругата ми платихме по банков път 70 хил. лева от спестявания, които фигурират в декларациите от предишни години. Старото ми жилище беше оценено на малко над 114 хил. лв. Част от разлика от 150 хил. лв, изплатих при покупката, а останалите 80 хил., по силата на договора с инвеститора, изплащам разсрочено за срок от 10 години.  А що се отнася до момента на придобиване – сделката е изповядана на 05.05.2018г., като процедурата по закупуването трае поне 30 дни. Напомням, че настоящият МС, част от който съм и аз, беше гласуван от НС на 04.05. 2017г.  Изпращам ви настоящата информация, защото именно подобни не точно цитирани факти и данни предизвикват неверни и превратни тълкувания.  Надявам се да публикувате обективната истина около моето имотно състояние във вида, в който ви я изпращам.", "date": "2018.08.08", "title": "Каракачанов: Някои медии са се объркали - нямам жилище за 1/2 милион лева"}
{"url": "https://www.faktor.bg/bg/articles/borisov-dovolen-ot-bitkata-s-kontrabandata", "text": "Борисов доволен от рекордния резултат в битката с цигарената контрабанда, защото именно на това, по думите му, се дължи 2 милиарда излишък, с който се финансирали социални дейности и заплати на МВР и армия, предаде Канал3.   Според Борисов всички тези постижения в битката с контрабандата означават \"повече приходи за гражданите, повече приходи за бюджета и възможност да се повишава стандартът на живот, плюс конкуренцията\". \"Дава възможност на българското производство да се развие по-добре\", обобщи министър-председателят.   Тенденцията на снижаване била повече от година и половина, но по-важното било да се удържат резултатите, изтъкна Борисов.   \"От 34% на 5% лесно се сваля - това е, като някой, който отслабва, но после всеки грам трудно се сваля\", онагледи желанието си да се удържи ниския ръст на цигарената контрабанда Борисов.   \"Нямаме никакво намерение да отстъпваме, точно обратното, сега ще видите и при горивата. Тази приказка - \"аз съм малка, частна, бедна, петролна компания - няма нито една истина в думите\", предупреди още премиерът по повод последните промени в закона за горивата.   \"Много сериозно сме се подготвили и за жътвата на канабиса. Сутринта имахме оперативка по жътвата. Ние се готвим да ги хващаме, като жънат канабис. Да знаят, по-добре да не се вкарват в затвора, положили са труд\", закани се още Борисов, като потупа по рамото главния секретар на МВР Младен Маринов с думите: \"Ето го главния отговорник за жътвата\"..", "date": "2018.08.08", "title": "Борисов: Доволен съм от битката с контрабандата, готови сме и за жътвата на канабис"}
{"url": "https://www.faktor.bg/bg/articles/novini/svyat/arestuvaha-dzhihadisti-v-makedoniya", "text": "Македонската полиция арестува седем души, заподозрени, че са се сражавали за джихадистите в Сирия и Ирак, предаде „Балкан инсайт“. Всички те са с македонско гражданство и са на възраст между 23 и 47 години. Вътрешното министерство на Македония обяви, че задържаните са се сражавали зад граница за терористични групировки. От ведомството посочиха, че службите имат капацитета да се справят с предизвикателствата пред националната сигурност. Македонските служби са по петите на граждани, които са се били зад граница, но са се завърнали в родината си. През 2014 година в страната беше приет закон, който криминализира сражаването за терористична групировка. Минималната присъда е от пет години. Експертите смятат, че пикът в набирането на джихадистки бойци от Македония и други балкански страни е отминал. Въпреки това полицията в Македония смята, че поне 30 македонски граждани са умрели при сражения в Близкия изток, докато други 70 са се завърнали в страната. „Ислямска държава“ загуби огромна част от териториите си в Сирия и Ирак.", "date": "2018.08.08", "title": "Арестуваха джихадисти в Македония"}
{"url": "https://www.faktor.bg/bg/articles/novini/balgariya/alo-izmamnitsi-plashat-fermerite-s-chumata-i-iskat-pari-za-da-ne-vzemat-probi-ot-zhivotnite-im", "text": "Ало-измамници поискали да вземат проби от животните на фермери в Казанлъшко с аргумента, че чумата се е разпространила в района. Случката е от неделя, когато фермер от казанлъшко село получил телефонно обаждане, че животните му попадат в заразен район и трябва да им бъдат взети кръвни проби. Мнимите експерти обяснили, че са от Държавен фонд „Земеделие”. Искали веднага да видят животните. Те обаче били на паша на километри от селото. Наредили в понеделник стадото да не излиза, защото тогава щели да дойдат служителите за пробите. Намекнали, че има начин нещата да бъдат уредени. Изплашени, стопаните позвънили на местния ветеринар. „Аз разбирам, че от фонд „Земеделие” няма кой да взема кръвни проби, вземат се от Агенцията по храните, от техни служители. Въпреки това се обаждам на официалния лекар на община Казанлък да го попитам има ли такъв риск за нашата община и вземат ли се проби. Отговорът е отрицателен – не се вземат и няма такъв риск. Съответно обаждам се на стопанина и го успокоявам, че това са телефонни измамници”, обясни д-р Стилян Шиков.", "date": "2018.08.08", "title": "Ало-измамници плашат фермерите с чумата и искат пари, за да не вземат проби от животните им"}
{"url": "https://www.faktor.bg/bg/articles/novini/balgariya/tsisterna-avarira-v-tunel-na-magistrala-lyulin", "text": "Цистерна аварира в активната лента в тунел Мало Бучино на АМ \"Люлин\", в посока Перник. Движението е ограничено, съобщи пресцентърът на АПИ. Шофьорите да се движат с повишено внимание и съобразена скорост, предупреждават от пътното ведомство. Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ ww.api.bg, lima.api.bg, както и по всяко време от денонощието на тел. 0700 130 20.", "date": "2018.08.08", "title": "Цистерна аварира в тунел на магистрала \"Люлин\""}
{"url": "https://www.faktor.bg/bg/articles/novini/svyat/kondoliza-rays-lavrov-mi-postavi-uslovie-za-spirane-na-voynata-v-gruziya-saakashvili-da-si-otide", "text": "През лятото на 2008 година министърът на външните работи на Русия Сергей Лавров е поставил условие за прекратяване на войната на Русия срещу Грузия. \"Миша Саакашвили трябва да си отиде\", заявил той. Това разказа тогавашният държавен секретар Кондолиза Райс пред hromadske.ua. \"Обади ми се Сергей Лавров, който ми каза \"Сега ще Ви изредя условията за прекратяването на войната: Грузинците да се върнат в казармите\", Отговорих: \"Добре\". \"Второто условие: Грузинците да подпишат договор за неизползване на сила\". Казах: \"И това е ясно\". И тогава той каза: \"Миша Саакашвили трябва да си отиде, но това да си остане само между нас\". По думите на бившия държавен секретар на САЩ тя му отговорила: \"Сергей, държавният секретар на САЩ и министърът на външните работи на Русия не могат да водят разговори за свалянето на демократично избрания лидер на трета страна. Затова днес посланикът ни в ООН ще съобщи пред Съвета за сигурност, че Вашето условие за спиране на войната е отстраняването на Саакашвили\". \"Той каза: \"Не можеш да направиш това\". Отговорих му: \"Мога. И ще позвъня на всички: британци, французи, поляци, чехи, и на всички ще кажа истина. И така и направих\", разказва Райс. По думите и, САЩ не са можели да попречат на войната.  Припомняме, че на 8 август 2008 година Русия съвместно с южноосетински военни формирования нападна Грузия и изтласка грузинските военни части от Южна Осетия, която официално е част от Грузия. По-късно Русия призна независимостта на Южна Осетия и Абхазия, след конфликта Грузия и Русия прекратиха дипломатическите си отношения. Според грузинското законодателство Абхази и Южна Осетия са територии, окупирани от Русия.", "date": "2018.08.08", "title": "Кондолиза Райс: Лавров ми постави условие за спиране на войната в Грузия - \"Саакашвили да си отиде\""}
{"url": "https://www.faktor.bg/bg/articles/novini/svyat/otkriha-opasna-zaraza-samo-na-kilometri-ot-balgariya", "text": "Здравните власти в Румъния са регистрирали случай на прасе, заразено с антракс, предаде \"Ройтерс\". Ветеринарната служба в северната ни съседка уточнява, че заразеното животно е намерено в малка ферма в градче край границата с Молдова. Имало съмнения, че може още 13 прасета да са се заразили. Вирусът се среща най-често сред тревопасни домашни и диви животни, но има фатални последици и за хората, които може да се заразят с него.", "date": "2018.08.08", "title": "Откриха опасна зараза само на километри от България"}
{"url": "https://www.faktor.bg/bg/articles/samnitelen-dron-preletya-nad-rezidentsiyata-na-makron", "text": "Френските власти се опитват да установят на кого принадлежи безпилотен летателен апарат, който прелетя над замъка Брегансон, предава Нова Телевизия. В тази резиденция президентът Еманюел Макрон прекарва почивката си. След полета си дронът пада в морето. Причината за падането не е ясна, нито дали апаратът е бил открит.  Представител от разследването заяви, че радиовълните са били заглушени, което е довело до загуба на контрол над дрона. Над замъка е забранено прелитането на всякакви летателни апарати, като тази година ограничението е в сила от 3 до 28 август.", "date": "2018.08.08", "title": "Съмнителен дрон прелетя над резиденцията на Макрон"}
{"url": "https://www.faktor.bg/bg/articles/novini/svyat/v-yaponiya-gotvyat-evakuatsiyata-na-90-hilyadi-dushi", "text": "Препоръка да се евакуират с оглед наближаващия тайфун Шаншан получиха днес почти 90 хиляди жители на японското селище Мобара в префектура Тиба, недалеч от столицата Токио. Това съобщи националната служба по метеорология на Япония. На 89 963 души е препоръчано да се евакуират поради заплаха от свлачища. В Мобара вече са открити 33 центъра за настаняване на евакуирани, където да бъдат приютени местните жители.  Аналогични препоръки може скоро да бъдат отправени към населението на още няколко села и градчета в префектура Тиба. Тайфунът Шаншан наближава в момента Централна Япония откъм Тихия океан. Очаква се към полунощ да стигне остров Хоншу, където с намират префектурите Тиба и Ибараки. В двата региона, а и в Токио, вече заваляха поройни дъждове, духа силен поривист вятър. В четвъртък около пладне тайфунът изглежда ще стигне до столицата, предупреждават метеоролозите. Шаншан е 13-ият тайфун, регистриран през този сезон, отбелязва ДПА. Очаква се по пътя му в океана да се образуват вълни с височина до 10 метра. Във връзка с бедствието до момента бяха анулирани над 130 полета от и до двете главни летища на столицата Токио, съобщи Асошиейтед прес.  Има и нарушения в разписанието на железопътния транспорт. Миналия месец Япония преживя най-смъртоносното си природно бедствие от повече от три десетилетия, отбелязва ДПА.  225 души загинаха, а 10 остават в неизвестност, след като проливни дъждове в западната част на страната причиниха наводнения и кални свлачища. Непосредствено след това Япония бе обхваната от гореща вълна, която възпрепятства операциите по възстановяването в много райони. Над 130 души са починали от началото на лятото в страната вследствие на горещините. На места температурите надхвърлиха 40 градуса по Целзий.", "date": "2018.08.08", "title": "В Япония готвят евакуацията на 90 хиляди души"}
{"url": "https://www.faktor.bg/bg/articles/salvini-obyavi-voyna-na-mafiotskite-mrezhi-koito-vnasyat-robi-v-italiya", "text": "Италианският министър на вътрешните работи Матео Салвини обяви вчера война на мафиотските мрежи, организиращи чужденци да работят на черно в Южна Италия, предаде \"Франс прес\", цитиран от БТА. Също така Салвини обяви намерение да предприеме мерки срещу \"вноса на роби\" от други европейски страни, като изиска повече внимание и контрол от страна на колегите си в България и Румъния. Шестнайсет чуждестранни земеделски работници загинаха в събота и в понеделник при пътнотранспортни произшествия в италианската провинция Фоджа в южната област Пулия. Там хиляди африканци, а също и поляци, българи и румънци прекарват лятото в бране на домати под жаркото слънце. Въпреки че почти всички работници пребивават в Италия законно, малцина са онези, които се ползват от изискваните от закона условия на труд и заплащане. Много от тях са принудени да живеят в бидонвили и зависят от посредници, които често са свързани с мафията, отбеляза агенцията. \"Това е проблем с мафията. В провинция Фоджа има мафиотска престъпност, която възнамерявам да изкореня с всички законни средства улица по улица, село по село\", заяви Салвини на пресконференция. През последните месеци пътна полиция е иззела 300 автомобила в региона, най-често лекотоварни автомобили \"с български регистрационни номера и без застраховка\", заяви Салвини. Той допълни, че само 116 полицаи контролират пътищата в цялата провинция. По думите му мафиотските организации се възползват от \"безконтролната имиграция\" и \"ако няма хиляди отчаяни хора, които да бъдат експлоатирани, ще им е по-трудно да си въртят бизнеса\". Той изрази увереност, че твърдото му отношение към притока на африкански имигранти ще доведе до резултати.", "date": "2018.08.08", "title": "Салвини обяви война на мафиотските мрежи, които внасят \"роби\" в Италия"}
{"url": "https://www.faktor.bg/bg/articles/novini/svyat/nachalnikat-na-strategicheskoto-komandvane-na-sasht-popilya-prehvalenite-super-orazhiya-na-putin", "text": "Съединените щати са надеждно защитени от всякакви ядрени оръжия, включително и от руските, заяви командващият на Стратегическото командване на въоръжените сили на САЩ генерал Джон Хайтън, цитиран от световните агенции.  \"Всички тези ядрени възможности, за които говори Русия - ядрени хиперзвукови ракети, ядрени торпеда, ядрени крилати ракети и така нататък ...  Знаете ли какво? вие, както и преди, не може да откриете стратегическите ни подводници, вие не можете да премахнете около 400 ракетни пускови площадки по цялата територия на САЩ, вие нищо не можете да им направите на тях. Ето защо нашата възпираща способност не подлежи на съмнение. Ние можем да доминираме и да отговорим на всякаква атака, независимо откъде идва тя\". Това заяви генерал Хайтън на конференция за военно-космическата отбрана по повод шумната пропагандна кампания около обявените от руския президент Путин нови ядрени оръжия.  По-рано, по време на слушания в комитета по въоръжените сили в Конгреса на САЩ генерал Хайтън заяви: \"Ние сме подготвени да отговорим на наличните заплахи и никой не не трябва да се съмнява в това\".  По думите му, освен масирана атака срещу САЩ, Русия не е в състояние да направи нищо, на което Вашингтон не би могъл да отговори.", "date": "2018.08.08", "title": "Началникът на Стратегическото командване на САЩ попиля \"прехвалените супер оръжия\" на Путин"}
{"url": "https://www.faktor.bg/bg/articles/navalni-gotvi-protesti-sreshtu-pensionnata-reforma-v-rusiya", "text": "Опозиционерът Алексей Навални обяви нова акция против повишаването на пенсионната възраст, предаде Нюз.ру. Протестът ще бъде в един ден с изборите за губернатори в 22 района на Русия. Те са насрочени за 9 септември. Общонационалният протест ще премине под основното искане за оставка на правителството. \"Темата за пенсионната реформа обедини руснаците. Дори депутатите от управляващата партия \"Единна Русия\" не гласуваха 100 процента на първо четене за законопроекта. Намери се един парламентарист, който се осмели и гласува против\", агитира Навални в призива си за протеста. И Владимир Путин се страхува публично да подкрепя реформата, защото му пада рейтингът, коментира опозиционерът. 90% от руснаците са против вдигането на възрастта за пенсия Цели 18 години той и всички други правителствени чиновници обясняваха как няма да допуснат увеличаване на възрастта за пенсиониране, а накрая излъгаха народа, каза Навални. \"Сега имаме идеална дата за провеждане на протест срещу пенсионната реформа. Можем да я наречем \"единен ден на гласуване\". На 9 септември вие можете да отидете да гласувате за губернатор, но защо и да не отидете на митинг и да не участвате в шествие\", призовава Навални във видеообръщение. Привържениците на опозиционера ще подадт молби за провеждане на митинг в 46 града, където имат щабове. Ще има организация за протести и в други населени места. \"Ако ни откажат, това ще бъде незаконно. И ще протестираме, защото в Конституцията е записано правото на мирни събрания\", изтъква Навални. Заместник-шефът на Централната избирателна комисия Николай Булаев вече коментира, че митинги и ществия в деня на избори са забранени, защото пречат на вота. Правителственият законопроект предлага възрастта за пенсиониране на мъжете да стане 65 години, а на жените - 63. Сега мъжете се пенсионират на 60 г., а жените на 55. На 19 юли бе първото четене, а за есента е предвидено окончателното приемане на законопроекта. Реформата предизвика огромно напражение в обществото и дори Световното по футбол не можа да уталожи страстите. В много градове, както и в Москва се проведоха масови протести. Над 90 на сто от населението е против вдигането на пенсионната възраст. А рейтингът на Путин се срина.", "date": "2018.08.08", "title": "Навални готви общонационален протест срещу пенсионната реформа в Русия"}
{"url": "https://www.faktor.bg/bg/articles/novini/svyat/bivsh-arzhentinski-vitseprezident-beshe-osaden-za-koruptsiya", "text": "Аржентински съд наказа бившия вицепрезидент Амадо Буду с пет години и десет месеца затвор за подкупи и дейности, несъвместими с обществената служба, предаде Асошиейтед прес. Буду, който също така беше министър на икономиката при президентството на Кристина Фернандес между 2007 и 2015 г., беше обвинен, че е използвал фиктивни компании и тайни посредници, за да придобие контрол върху компания, получила договори за печатане на аржентинска валута, както и материали за предизборната кампания на Фернандес. Буду беше първият действащ аржентински вицепрезидент, срещу когото бяха повдигнати подобни обвинения.", "date": "2018.08.08", "title": "Бивш аржентински вицепрезидент беше осъден за корупция"}
{"url": "https://www.faktor.bg/bg/articles/predizvesten-li-e-provalat-na-referenduma-v-makedoniya", "text": "Според социологическо проучване, проведено от Македонския център за международно сътрудничество, на предстоящия референдум с въпрос „Съгласни ли сте за членство в ЕС и НАТО и приемане на Договора между Република Македония и Република Гърция?“, 41,5% от допитаните ще гласуват със „за“, докато 35,1% ще гласуват „против“.  12,4% няма да гласуват, а 9,2% още не са решили. 1,9% са отказали да отговорят на въпроса, съобщава „Телма“, цитирана от \"Фокус\". Така, според изследването, над 76% от допитаните ще гласуват и само около 20 на сто евентуално ще се присъединят към инициативата за бойкот. Анализът на етническа основа показва убедителна подкрепа от албанците и далеч по-малка от македонците. 45,2% от етническите македонци са против, 27,4% от тях са „за“, а останалите не знаят или няма да гласуват. При етническите албанци 88% подкрепят и само 2,2% са против. Според възрастовата структура 48,2% от младите хора ще гласуват „за“, а с възрастта подкрепата намалява до 34,1%. Подобна тенденция показва нивото на образование - избирателите с висше образование са основните поддръжници. За 48,3% от респондентите, въпросът на референдума е ясен и разбираем, докато 44,8% са на обратното мнение. Същевременно подкрепата за членството в ЕС и НАТО е безспорна, съответно с 80,2% и 79,6%. Проучването е проведено по телефона сред 1026 души за периода от 24 юли до 1 август. Възможната статистическа грешка възлиза на 3,1%  Споразумението с Гърция приближава Македония до постигането на стремежа за придобиване на пълноправно членство в глобалното семейство на нациите, предава Deutsche Welle в своята македонска редакция. Договорът за името с Гърция е ключов за евроатлантическата интеграция на Македония, която е дългосрочна стратегическа цел за огромното мнозинство от гражданите на страната. Същевременно опитите за бойкот на референдума от страна на македонската опозиция представляват погазване на правото на гражданите да изразят своята демократична воля, както и погазване дългосрочната обществена и обща ангажираност на двата основни политически фактора , коментира радиото, цитирано от \"Фокус\". Консултативният характер на предстоящия референдум се обсъжда публично. Трябва да се има предвид, че бойкотът на референдума представлява законно демократично право също както и пряката подкрепа или противопоставяне към въпроса изразено чрез гласуване „за“ или „против“. Манипулативната реторика, с която ежедневно се обслужват част от противниците на договора за името сериозно застрашава неотменимото право на всички граждани за информирано гласуване на 30 септември. Тази риторика започна със самото подписване на споразумението и очевидно ще продължи да се засилва до провеждането на референдума, твърди материалът. Според статията е много важно да се повтаря, че компромисът с Гърция ще е условие за евроатлантическата интеграция на Македония, независимо от напредъка на вътрешните процеси на реформи. Трябва постоянно да се има предвид тезата на част от противниците на договора, които казват, че той отклонява вниманието от процесите на реформи. Споразумението, независимо от неговите несъвършенства, само приближава Македония до постигането на дългогодишния стремеж за придобиване пълноправно членство в глобалното семейство на нациите. Тези, които ще гласуват против или ще бойкотират трябва да бъдат наясно, че с подобен ход отхвърлят този стремеж.  (източник: КлубZ)", "date": "2018.08.08", "title": "Предизвестен ли е провалът на референдума в Македония?"}
{"url": "https://www.faktor.bg/bg/articles/novini/svyat/tramp-gotov-za-nova-sreshta-s-kim-chen-un-po-vsyako-vreme", "text": "Съветникът по национална сигурност на президента Доналд Тръмп, Джон Болтън, заяви, че Северна Корея все още не е предприела необходимите стъпки за ядрено разоръжаване, независимо от споразумението постигнато в Сингапур между двамата президенти. Президентът Тръмп е готов да се срещне с лидера на Северна Кория по всяко време, заяви в интервю за Fox News Джон Болтън.  Припомняме, че на 12 юни лидерите на САЩ и Северна Корея проведоха 35 минутна среща на четири очи. След срещата беше подписано споразумение, предвиждащо предоставяне на гаранции за сигурността на Северна Корея от страна на САЩ,енян пое ангажимент изцяло да унищожи фядрената си програма.", "date": "2018.08.08", "title": "Тръмп готов за нова среща с Ким Чен Ун \"по всяко време\""}
{"url": "https://www.faktor.bg/bg/articles/britanski-ministar-rusiya-e-zaplaha-za-sveta", "text": "Русия представлява заплаха за страните по целия свят. Това заяви британският министър на отбраната Гавин Уилямсън, предаде ТАСС.  „Опитът, който светът придоби от 2015 година, ясно показва, че Русия е заплаха не само за Великобритания, не само за континентална Европа, но и за много други страни“, заяви той по време на семинар на Атлантическия съвет във Вашингтон.  Уилямсън посочи, че поведението на Русия е злонамерено и Москва използва тайни операции и политически саботаж. В същото време Лондон вижда растяща заплаха и в лицето на Китай. Министърът косвено обвини руснаците и в използването на нервнопаралитични вещества на британска земя.  „Заплахите стават все по-разнообразни. Размива се границата между мира и конфликта“, посочи британският министър на отбраната. Отношенията между Великобритания и Русия се влошиха рязко след отравянето на бившия агент Сергей Скрипал и неговата дъщеря Юлия с „Новичок“. Британските служби обвиниха руснаците за нападението, докато от Кремъл отричат.", "date": "2018.08.08", "title": "Британски министър: Русия е заплаха за света, все по-опасен става Китай"}
{"url": "https://www.faktor.bg/bg/articles/tramp-se-pohvali-ochakvame-skoro-5-rast-na-ikonomikata", "text": "Президентът на Съединените американски щати Доналд Тръмп предвижда, че американската икономика съвсем скоро ще регистрира ръст от 5%. това предадоха американските медии.  В реч пред водещи предприемачи, по време на прием в голф клуб в Ню Джърси, Тръмп заяви, че още през следващата четвърт икономическият ръст „може да е около пет“ процента. „Никой не мислеше, че ще бъде над, дори близо до 2 [процента], а сега сме на 4,1. Мисля, че ще стигнем още по-високо“, заяви американският президент.  Американската икономика нарасна с 4,1% през периода април — юни на 2018 година и БВП на страната вече надхвърля 20 трлн. долара. През тази година САЩ са най-бързо развиващата се икономика сред развитите индустриални държави. Ускоряването на ръста през втората четвърт на годината се дължи и на данъчните облекчения и икономическите стимули, гласувани от републиканците. Експерти обаче са на мнение, че може да става дума и за аномалия, дължаща се на временни фактори; търговската конфронтация с Китай например.", "date": "2018.08.08", "title": "Тръмп се похвали: Очакваме скоро 5% ръст на икономиката"}
{"url": "https://www.faktor.bg/bg/articles/ludost-kosovskiyat-premier-zagovori-za-voyna-na-balkanite-i-prekroyavane-na-granitsite", "text": "Министър-председателят на Косово Рамуш Харадинай подчерта категорично, че границите може да бъдат променяни само с война, като допълни, че се противопоставя на идеята за подялба на страната и „корекция на границата“ със Сърбия. Това отбелязва електронното издание на водещия сръбски ежедневник „Политика“ в пореден материал, посветен на косовския въпрос.    „Границите са утвърдени във война и само война ще ги промени. Всички албанци биха искали Прешево да бъде присъединено към Косово, но вие знаете, че за границите, определени с влизането на НАТО, са загинали десетки хиляди души, не можете да си играе с тях\", коментира Харадинай след заседание на правителството в Прищина.    В същото време президентът на Косово Хашим Тачи заяви, че подкрепя „корекция на границите\" със Сърбия, тъй като тази опция се счита за единствената възможност Прешево, Буяновац и Медведжа да бъдат присъединени към територията на най-младата държава на Балканите, уточнява Фокус.   „За да бъде съвсем ясно – отхвърлям опцията за подялба и размяна на територии, тук говорим само за преглед или корекция на границите по мирен път и то за доброто на Косово\", написа по-рано Тачи в социалната мрежа „Фейсбук“ .   Съгласно думите на косовския въпрос, по този въпрос би могло да бъде организиран референдум, на който гражданите да се произнесат.", "date": "2018.08.08", "title": "Лудост: Косовският премиер заговори за война на Балканите и прекрояване на границите"}
{"url": "https://www.faktor.bg/bg/articles/novini/svyat/nov-pozhar-v-kaliforniya-dimat-se-izdiga-na-kilometri", "text": "В Съединените щати горещото време разпали най-големия пожар в историята на Калифорния. Любителско видео показва как облакът дим от големият горски пожар се вижда от самолет и дори се издига на височина близка до тази на самолетите. Последният от 23-те активни горски пожари в Калифорния е изгорил повече от 15 хиляди декара дървета и треви. Температурите в Калифорния през последните дни надхвърлят 40 градуса, а силният вятър допълнително разпалва избухналия пожар.", "date": "2018.08.08", "title": "Нов пожар в Калифорния, димът се издига на километри"}
{"url": "https://www.faktor.bg/bg/articles/novini/svyat/ispaniya-izstrela-po-nevnimanie-raketa-v-estoniya", "text": "Естонската армия съобщи, че издирва останки от ракета, която е била изстреляна по непредпазливост от испански изтребител при тренировъчна мисия във въздушното пространство на балтийската страна, предаде БТА, цитирайки Асошиейтед прес. Изтребителят Юрофайтър погрешка изстрелял ракета въздух-въздух \"АМРААМ\" в южната част на Естония. Той бил част от натовска мисия за охрана на въздушното пространство на балтийската страна. Ракетата е с обхват 100 км и носи до 10 кг взрив. Тя има вградена система за самоунищожаване за такива случаи, но е възможно да е паднала на земята. Естонският премиер Юри Ратас заяви във Фейсбук, че за щастие няма човешки жертви и определи инцидента като изключително неприятен. Испанското министерство на отбраната заяви, че е започнало разследване на случая, предаде Франс прес. То потвърди, че ракетата не е улучила друг самолет, нито е нанесла някакви други щети.", "date": "2018.08.08", "title": "Испания изстреля по невнимание ракета в Естония"}
{"url": "https://www.faktor.bg/bg/articles/dzheym-matis-osven-rusiya-i-drugi-darzhavi-sa-povliyali-na-izborite-prez-2016", "text": "Министърът на отбраната на Съединените американски щати Джеймс Матис не изключва, че не само Русия, но и други страни са се намесвали в президентските избори през 2016 година. \"Всички ние бяхме свидетели на това какво се случи през 2016 година, когато Русия, а вероятно и други държави, но със сигурност Русия, опитаха да повлияят на гласуването и да опорочат изборния процес\", твърди ръководителят на Пентагона в изявление, публикувано във вторник от пресслужбата на министерството, посочва dir.bg. През май специалният прокурор Робърт Мюлер започна разследване на предполагаемата руска намеса в последните президентските избори в САЩ. Президентът на Съединените щати Доналд Тръмп многократно опровергаваше обвиненията в неправомерни контакти с руски представители по време на предизборната кампания през 2016 година. Москва също отрича да е правила опити да повлияе на изборните резултати.", "date": "2018.08.08", "title": "Джеймс Матис: Русия със сигурност, но и други страни са повлияли на изборите през 2016"}
{"url": "https://www.faktor.bg/bg/articles/novini/balgariya/yu-moskov-kak-mozhe-partiyata-na-horata-koito-karat-rols-roys-da-govoryat-za-sotsialna-nespravedlivost", "text": "\"БСП са партията на милионерите, която говори за социалните несправедливости. На народът вече дори не му прави впечатление\",  заяви журналистът Юлий Москов по повод скандала с бизнесмена Бенчо Бенчев и твърденията на БСП по темата. \"Как може партията, на хората, които карат \"Ролс-Ройс\" да говорят за някаква социална несправедливост\", коментира той \"ДПС са единствените, които не са участвали в организираната престъпност. ДСП запазват мълчание, защото са по-умни. Не ходят по акъла на Нинова\", каза още Юлий Москов пред Bulgaria on air..", "date": "2018.08.08", "title": "Юлий Москов: Как може партия на хората, които карат \"Ролс-Ройс\" да говори за социална несправедливост"}
{"url": "https://www.faktor.bg/bg/articles/novini/balgariya/mariya-gabriel-vazhno-e-da-investirame-v-mediynata-gramotnost-za-da-se-preborim-s-falshivite-novini", "text": "Когато говорим за фалшивите новини - няма рецепта чудо, става дума за процес. Успяхме тази тема да я наложим като приоритетна в ЕС. Това каза в ефира на Нова ТВ българския еврокомисар Мария Габриел. Тя подчерта, че сега е важно на всички участници в процеса да им се даде право на действие. Това означава и инвестиции в образованието. Защото вече се вижда ясно очертан профил – по-грамотните хора умеят да отсяват  фалшиви новини, за разлика от ниско образованите.  Затова в ЕК сме на ключов етап – работим в четири посоки, като ключовата дума е прозрачност. Една от мерките е да се спрат рекламните потоци към сайтовете, които тиражират фалшиви новини. Платформите и социалните мрежи, и рекламодателите трябва да дадат яснота върху алгоритмите за нашите възприятия. Целта е дезинформацията и фалшивите новини да загубят своята видимост и влияние, която най-често европейските граждани виждат във връзка с изборите и мигрантите, посочи Габриел.  Българският еврокомисар обясни, че в момента се подготвя кодекс, който трябва да бъде готов след месец и половина. Но е много важно е да се инвестира в медийната грамотност. Тогава младите хора ще могат да гледат критично на съдържанието в информацията, която им предлагат медиите.", "date": "2018.08.08", "title": "Мария Габриел: Важно е да инвестираме в медийната грамотност, за да се преборим с фалшивите новини"}
{"url": "https://www.faktor.bg/bg/articles/novini/svyat/eksperti-na-ozho-shte-sabirat-novi-dokazatelstva-za-novichok-vav-velikobritaniya", "text": "Инспектори на Организацията за забрана на химическите оръжия (ОЗХО) ще се върнат във Великобритания по искане на правителството, за да съберат нови доказателства по разследването на отравянето на двама души с нервнопаралитично вещество в английския град Еймсбъри, предадоха Ройтерс и Асошиейтед прес. ОЗХО заяви днес, че ще изпрати екип, който да събере допълнителни проби от нервнопаралитичното вещество \"Новичок\", за да бъдат анализирани в определени от организацията лаборатории. През юни двама британци – Доун Стърджис и Чарли Роули, се разболяха, след като били изложени на действието на веществото. Впоследствие Стърджис почина. Миналия месец британското правителство поиска ОЗХО да провери веществото, което властите установиха, че е \"Новичок\" – същото като използваното при отравянето на бившия руски шпионин Сергей Скрипал и дъщеря му Юлия през март в английския град Солсбъри. Британският в. \"Гардиън\" съобщи, че Великобритания се готви да поиска Русия да екстрадира двама руснаци, заподозрени за нападението в Солсбъри.", "date": "2018.08.08", "title": "Експерти на ОЗХО ще събират нови доказателства за \"Новичок\" във Великобритания"}
{"url": "https://www.faktor.bg/bg/articles/magistrati-ot-vss-pribirat-ot-57-do-150-bona-godishno", "text": "Главният прокурор Сотир Цацаров се оказа единствен от \"тримата големи\" в съдебната система, подал декларация за имущество и интереси и пред стартиралата работата си в началото на тази година Антикорупционна комисия, съобщава legalworld.bg. За разлика от Цацаров, председателите на Върховния касационен съд (ВКС) и на Върховния административен съд (ВАС) Лозан Панов и Георги Чолаков, вероятно са се отчели единствено пред Инспектората към Висшия съдебен съвет (ИВСС), който се очаква да направи публично достояние декларациите на магистратите в следващите дни. Според актуалното законодателство, по което работи Комисията за противодействие на корупцията и отнемане на незаконно придобито имущество (КПКОНПИ), Цацаров, Панов и Чолаков не са длъжни да подават по две декларации, но очевидно \"обвинител №1\" е решил да даде нагледен пример за прозрачност. От декларацията на Цацаров се разбира, че годишната заплата на главния прокурор у нас е 100 000 лв., без 500 лв.  За Лозан Панов неподаването на декларация пред независима държавна институция не е прецедент. През 2017 г. той отново отказа да подаде имуществена декларация за доходите и имотите на семейството му, което стана причина за налагането на глоба от 1000 лв. Преди месец лично председателят на ВКС се яви на съдебното заседание пред Софийския районен съд (СРС), за да обжалва глобата си от Сметната палата. Произнасянето на съда се очаква. Декларациите на властта, качени в Публичния регистър на КПКОНПИ, показват, че над половината от членовете на ВСС, които идват от съдебната власт, са се възползвали от възможността да получат обезщетение при напускането й. Част от кадровиците са декларирали обезщетенията директно под формата на банкови влогове и/или източник на средства за покупка на имущество. Според чл. 225, ал. 1 от Закона за съдебната власт (ЗСВ): \"при освобождаване от длъжност съдия, прокурор или следовател с повече от 10 години стаж на такава длъжност има право на еднократно парично обезщетение в размер на толкова брутни месечни възнаграждения, колкото прослужени години има в органите на съдебната власт, но не повече от 20\". И както е видно, юридическият стаж и кариерното развитие в съдебната система, имат своето значение за размера на обезщетенията, които варират от \"скромните\" 57 000 лв. и достигат до почти три пъти по-голямата сума от 150 000 лв. \"Правен свят\" публикува данните на 13-сет от членовете на ВСС, които са декларирали пред КПКОНПИ получени обезщетения по чл. 225, ал.1 от ЗСВ: Атанаска Дишева - като съдия във ВАС – 109 900 лв. Боян Магдалинчев - като заместник-председател на ВАС – 150 624 лв. Вероника Имова - като съдия във ВКС – 118 521 лв. Даниела Марчева - като съдия в САС – 57 120 лв. Драгомир Кояджиков - като съдия в АпСпНС – 85 860 лв.  Евгени Диков - като директор на НСлС - 178 535 лв. (размерът на обезщетението не е посочено, а е включено във влог с доходи от заплата.) Йордан Стоев - като заместник-апелативен прокурор в София (точна сума на обезщетението не е известна, но то е по чл. 255, ал. 4, според която: при последващо освобождаване от длъжност от дължимото обезщетение по ал. 1 се приспада обезщетението, получено при предишното освобождаване.) Калина Чапкънова - като окръжен прокурор на Бургас – 90 580 лв.  Пламен Найденов - като окръжен прокурор на Перник - 80 000 лв. Пламена Апостолова - като директор на Столичното следствие – 112 664 лв. Светлана Бошнакова - като прокурор във ВКП - (точната сума не е посочена, тъй като е разпределена в общо три влога, които са формирани и от други доходи - общият размер на конкретните влогове възлиза на близо 150 000 лв.) Стефан Грозев - като съдия в САС - 100 464 лв.  Цветинка Пашкунова - като съдия във ВКС – 109 900 лв. В декларациите на останалите от членовете на ВСС няма данни за получени обезщетения. Това са - Боряна Димитрова, Гергана Мутафова, Георги Кузманов, Даниела Машева, Красимир Шекерджиев, Огнян Дамянов, Олга Керелска, Севдалин Мавров. Членът на ВСС Боян Новански идва от адвокатурата.", "date": "2018.08.08", "title": "Магистрати от ВСС прибират от 57 до 150 бона годишно"}
{"url": "https://www.faktor.bg/bg/articles/novini/balgariya/otkrovenie-ot-dps-nyama-kriteriy-za-izmervaneto-na-morala-v-politikata", "text": "\"Няма критерий за измерването на морала в политиката. Всяка партия решава как да съотнесе към себе си и към ценностите си темата за морала”, заяви пред бТВ кметът на Кърджали Хасан Азис (ДПС) по повод скандала с бившия депутат от ДПС Несрин Узун, който беше рестуван в Турция заедно с Димитър Желязков-Митьо Очите.  По думите му Несрин Узун \"няма в настоящия момент активна политическа позиция в ДПС\" и изрично е разграничил действията си от тези на партията. Той допълни, че бизнесменът от 10 години не е в активната политика, макар да е бил в кандидат-депутатските листи на движението през 2014 г. \"Местната власт и бизнеса трябва да работят заедно, работодател на всички граждани в една община е местният бизнес, който осигурява работа и потенциал\", заяви от своя страна търновският кмет Даниел Панов (ГЕРБ). Той отказа да коментира дали е нормално Митьо Очите да охранява митниците и беше категоричен, че във Велико Търново ГЕРБ си няма \"свой Бенчо Бенчев\". И той, и Хасан Азис критикуваха твърденията на БСП, че на фона на скандала с Митьо Очите непрозрачно са били разпределени 111 млн. лв. за общински проекти, като повечето от парите са дошли при ГЕРБ и ДПС. Панов посочи, че 15 млн. лв. са за столичното метро, а 9 – за Пловдив като Европейска столица на културата, като в същото време най-големите общини в България са на ГЕРБ.  \"БСП на изборите за местна власт не е втора, а е четвърта. имат едва 30 общини и то не от големите, нормално е съотношението да бъде такова\", обясни Панов.", "date": "2018.08.08", "title": "Откровение от ДПС: Няма критерий за измерването на морала в политиката"}
{"url": "https://www.faktor.bg/bg/articles/novini/balgariya/r-milanov-firmite-s-uchastie-na-polititsi-sa-instrumenti-za-izbelvane-na-biznesa-na-hora-kato-mityo-ochite", "text": "„Апелирам за чистотата на политическата класа – има хора в нея, които са склонни бързо да печелят пари, защото са влезли в нея случайно”, заяви пред бТВ бившият шеф на НСБОП ген. Румен Миланов, който лично е разследвал действията на Митьо Очите в периода след атентата от 2001 г., при който загина жената на несебърския бос. „Криминалният сюжет е продължение на другия сюжет. Този сюжет не е въпрос за личното имущество на политиците, това е един процес, който го прокарахме от уникалния процес държавната собственост да стане частна. Нима този проблем с връзките на Бенчев, Узун и Желязков е първият? Не е първия, не е само БСП”, допълни антимафиотът. Според него за да има човек като Желязков влияние по морето, „ние като държава не сме се справили”. Той призна, че и през 2001 г., и днес разследващите, прокуратурата и съда не разбират достатъчно добре процесите в подземния свят. Така и вече е „почти невъзможно” да се стигне до босовете, а голяма част от бизнеса им вече е в „белия сектор”. Фирмите с участие на политици, пък, „може би са един от инструментите на избелването”. Така се появяват и черните партийни каси, с които после се купуват гласове.", "date": "2018.08.08", "title": "Р. Миланов: Фирмите с участие на политици са инструменти за избелване на бизнеса на хора като Митьо Очите"}
{"url": "https://www.faktor.bg/bg/articles/politico-putin-napravil-predlozhenie-na-tramp-za-kontrol-nad-orazhiyata", "text": "Руският президент Владимир Путин е направил конкретни предложения към Доналд Тръмп в сферата на контрола над въоръженията по време на срещата им в Хелзинки. В това число и отказ от извеждане на оръжия в Космоса. Това пише Politico, като се позовава на руски документ, описващ предложенията. Медията разполага с документ озаглавен \"Диалог по въпросите за контрол над въоръженията\" на руски език и превод на английски. В текста се предвижда продължаване с 5 години на споразумението за съкращаване и ограничаване на стратегическите настъпателни оръжия на двете страни. Документът предвижда и мерки за предотвратяване на инциденти при провеждане на военни учения в Европа, както и за повишаване на доверието във военната област. Предлага се двете държави да започнат консултации на ниво експерти по всички тези въпроси в близките месеци. Темите са разнообразни, но включват и ситуацията в Сирия, както и възможностите за решаване на проблема с мигрантите. (източник: dir.bg)", "date": "2018.08.08", "title": "Politico: В Хелзинки Путин предложил на Тръмп контрол над оръжията"}
{"url": "https://www.faktor.bg/bg/articles/novini/balgariya/i-dnes-shte-bade-slanchevo-temperaturite-shte-stignat-do-35-gradusa", "text": "Днес ще бъде слънчево и топло. След обяд ще има временни увеличения на облачността, но само на отделни места за кратко ще превали. Ще духа до умерен североизточен вятър. Максималните температури ще са предимно между 30 и 35 градуса, информира БТА, цитирайки НИМХ-БАН. По Черноморието ще бъде слънчево. След обяд ще има временни увеличения на облачността, но само на отделни места по южното крайбрежие краткотрайно ще превали. Ще духа до умерен североизточен вятър. Максималните температури ще са 29-31 градуса. Температурата на морската вода е 27-28 градуса. Вълнението на морето ще е 2-3 бала.", "date": "2018.08.08", "title": "И днес ще бъде слънчево, температурите ще стигнат до 35 градуса"}
{"url": "https://www.faktor.bg/bg/articles/noshten-boy-v-yambol-s-glavno-deystvashto-litse-dinko", "text": "Нощен бой е поредното улично геройство във визитката на Динко Вълев от Ямбол. Сблъсъкът е станал на на бензиностанция OMV в бургаския квартал Графа, а видео от екшъна бе разпространено от сайта \"Флагман\". Записът показва как известният като Ловеца на бежанци преглежда какво са хванали камерите заедно със служител от бензиностанцията. Вижда се, че трима мъже притискат Динко. Един от тях на два пъти влиза в ръкопашна схватка с него и два пъти приключва с нокдаун. \"Викаха ми \"кво гледаш, бе?!\" и започнаха да ме налагат, аз също върнах с по няколко тупаника, но те бяха повече. Ще си търся правата, причина за случилото се няма\", гласи версията на Динко Вълев. От другия ъгъл на ринга коментар засега няма.", "date": "2018.08.08", "title": "Нощен бой в Ямбол, с главно действащо лице Динко, ловецът на бежанци"}
