{"url": "https://www.faktor.bg/bg/articles/tsvetanov-bansko-e-no1-i-shte-ostane-no1", "text": "Председателят на ПГ на ГЕРБ и зам.-председател на партията Цветан Цветанов участва в церемонията по официалното откриване на ски сезон 2018/2019 в Банско. Гости на церемонията бяха народните представители Даниела Савеклиева, Десислава Атанасова и Александър Мацурев, евродепутатът от ГЕРБ/ЕНП Асим Адемов, зам.-министри спорта и на туризма, областният управител на Благоевградска област Бисер Михайлов, както и петкратният носител на Световната купа по ски алпийски дисциплини Марк Жирардели, съобщиха от пресцентъра на ГЕРБ. „Банско е №1 и ще остане №1, защото предлага прекрасни туристически услуги на българските и чуждестранните гости през цялата година. Не е случаен фактът, че Марк Жирардели избра за поредна година Банско и отново е с нас на откриването на ски сезона”, заяви Цветан Цветанов. Той благодари на кмета на Банско Георги Икономов и екипа му, на концесионера и на всички работещи в туристическия бранш за усилията, които полагат, за да превърнат Банско в зимен курорт от световна величина. „Отличията, които получава нашият град през годините, са доказателство, че работим в в правилната посока. С гостоприемството си, старанието и нашата упоритост караме българските и чуждестранните туристи да се чувстват добре и да се връщат отново в Банско”, каза кметът Георги Икономов и откри ски сезон 2018/2019. На централния площад в зимния курорт се събраха стотици почитатели на зимните спортове, за да се насладят на богатата програма с участието на фолклорни състави и кукерски групи.", "date": "2018.12.15", "title": "Цветанов: Банско е №1 и ще остане №1"}
{"url": "https://www.faktor.bg/bg/articles/tsvetan-tsvetanov-shte-uchastva-v-tseremoniyata-po-ofitsialnoto-otkrivane-na-ski-sezona-v-bansko", "text": "Председателят на ПГ на ГЕРБ и зам.-председател на партията Цветан Цветанов ще участва в церемонията по официалното откриване на ски сезона в Банско, съобщиха от пресцентъра на партията. Събитието ще се проведе на днес от 18.00 часа на площад „Никола Вапцаров” в Банско. На събитието ще присъстват още евродепутатът от ГЕРБ/ЕНП Асим Адемов, народният представител от ГЕРБ-Благоевград и областен координатор на партията Даниела Савеклиева и колегата й от Банско Алекандър Мацурев. На 16 декември 2018 г. (неделя) в 9.00 часа заместник-председателят на ГЕРБ ще участва в семинар „Европа на кръстопът – предизвикателства пред България преди евровота”. Форумът ще се проведе в хотел „Лъки Банско” в Банско, като негов организатор е евродепутатът от ГЕРБ/ЕНП Асим Адемов. В семинара ще участват народните представители и кметовете на ГЕРБ от Благоевградска област, ръководствата на общинските структури на партията в областта и общински съветници. Гост-лектори на форума ще бъдат народният представител и областен координатор на ГЕРБ-Благоевград Даниела Савеклиева и народните представители Десислава Атанасова и Делян Добрев.", "date": "2018.12.15", "title": "Цветан Цветанов ще участва в церемонията по официалното откриване на ски сезона в Банско"}
{"url": "https://www.faktor.bg/bg/articles/interpol-ne-izdirva-vetko-i-marinela-zashto", "text": "Три месеца и половина след като Ветко и Маринела Арабаджиеви бяха обвинени задочно, а адвокатът на сина им каза, че се прибират до дни, двамата не са в България, а имената им не са в списъка на издирваните, качен на сайта на Интерпол, съобщава \"Дневник\". Имената на всички обвинени по т.нар. дела с обществен интерес през последно време и обявени официално от българската прокуратурата за издирвани от Интерпол са на интернет страницата на организацията - Евелин Банев - Брендо, братя Галеви, Цветан Василев, Димитър Желязков - Митьо Очите, избягалия от Софийския затвор Радослав Колев и др. Арабаджиеви са привлечени към наказателна отговорност за участие в организирана престъпна група, укриване на данъци и пране на пари. Според интернет страницата на международната полицейска организация има две причини, според които имената и снимката на издирван не са публикувани - не е искано издирването му или изискващата страна е поискала за червената бюлетина (за издирване) да знаят само разследващите органи на другите държавни членки в организацията. Искането на България Интерпол да издирва Арабаджиеви беше многократно и публично прокламирано от прокуратурата. На сайта на Интерпол са имената на обвинени българи, чието местонахождение е известно като бившия мажоритарен собственик на КТБ Цветан Василев, който е в Белград и се е явявал няколко пъти пред местния съд, който разглежда искането за екстрадицията му, както и Димитър Желязков, известен като Митьо Очите, който е в турския арест. Сред издирваните българи е и Георги Станоев, известен като Малката Бирма, той се издирва заради разследване срещу престъпна група за нелегални цигари. Акцията срещу Станоев, баща му - Евлоги Станоев, Голямата Бирма и брат му Антон Станоев, се проведе след тази срещу семейство Арабаджиеви.", "date": "2018.12.15", "title": "Интерпол не издирва Ветко и Маринела! Защо?"}
{"url": "https://www.faktor.bg/bg/articles/iliyana-yotova-1-1", "text": "„Ксенофобията и национализмът днес шестват в речите на политиците в цял свят. Но омразата и национализмът не са лекарство за никой проблем. Те няма да преборят неравенството и липсата на справедливост в обществото ни. Само слабите лидери управляват със страховете на хората.“ Това заяви вицепрезидентът Илияна Йотова на възпоменателния събор по повод 75-ата годишнина от разстрела на шестте ястребинчета, съобщиха от прессекретариата на президентството. „Все още отекват думите на 7-годишния Стойне: Не ме убивайте, аз съм малък“, посочи вицепрезидентът и подчерта трагичното безсмислие на смъртта на 18 невинни души, сред които 6 деца. „75 години продължаваме да се питаме защо се случи това безмилостно деяние. Успяхме ли за тези години като хора, като българи да изминем нелекия път от безумието към помъдряването“, запита Илияна Йотова. Вицепрезидентът определи като недостойни опитите за пренаписване на историята. „Последните години самозвани научни работници, общественици, политици казват, че няма защо да се помнят тези дати от българската история и да присъстват в учебниците на децата ни. Уроците на историята са тежки, но горко на тези, които не ги помнят и не ги предават на поколенията“, отбеляза Илияна Йотова. Вицепрезидентът посочи, че е наш дълг да разказваме за тази трагедия на децата си, за да ги предпазим от опасностите в този страшен свят, в който човешките ценности нямат значение. „Ще предаваме на поколенията историята, за да се чувстваме силни като народ, който всеки път въстава срещу несправедливостта, срещу разделението и омразата, която трайно се настани в обществото ни. В един народ, оцелял над 13 века, няма място за разделение“, заяви Илияна Йотова. Вицепрезидентът цитира големия мислител Умберто Еко и неговите 14 начина да познаем фашизма. Еко казва: „Ние, съвременните хора, много по-лесно ще разпознаем фашизма, ако отворим вратите на Аушвиц или видим черните униформи по парадите на площадите. За съжаление, днес той е скрит повече от всякога – в разделението и омразата“. „Да сме непримирими към всички прояви на фашизъм и ксенофобия“, призова Илияна Йотова. Вицепрезидентът завърши словото си със стихове на Георги Струмски: „А от своите снимчици мили / право в нас вие поглед сте впили / и усмивката ваша, все съща, / във смеха на сина ми се връща, / зеленее  се  вашето  цвете. / Не  старейте! / Красиви бъдете! / Полетете  с  най-младите  птици, /на  детинството вечни връстници.“", "date": "2018.12.15", "title": "Илияна Йотова: Ксенофобията и национализмът шестват в речите на политиците в цял свят"}
{"url": "https://www.faktor.bg/bg/articles/izbuhnaha-parvi-sblasatsi-po-shanz-elize", "text": "Първи сблъсъци между \"жълтите жилетки\" и полицията станаха следобед по Шанз-Елизе, единственото място, където има протестиращи в Париж и е във фокуса на вниманието от началото на новия ден на протести, съобщи журналист от AFP. В напрегната среща лице в лице, силите за сигурност, били обградени и понякога замеряни камъни, реагираха със изстрелване на гумени куршуми и гранати със сълзотворен газ, за да отблъснат \"жълтите жилетки\". Бутилки и павета бяха хвърляни по силите за сигурност, но ситуацията остана под контрол, и далеч от силните сблъсъци, наблюдавани през предходните два уикенда в същия район на Париж. По данни на френското вътрешно министерство в днешните протести в цяла Франция участват около 33 хиляди протестиращи, а в Париж по Шанз-Елизе се намират едва около 500 протестиращи, което е много по-малко от миналата седмица.", "date": "2018.12.15", "title": "Избухнаха първите сблъсъци на Шанз-Елизе, полицаите се отбраняват с гумени куршуми"}
{"url": "https://www.faktor.bg/bg/articles/novini/balgariya/antonio-lopes-napisa-pismo-na-boyko-borisov", "text": "Приемането на ГЕРБ в Центристкия демократичен интернационал е признание за усилията на всички хора в партията. Убедени сме, че активното ви участие в нашата работа и дейности ще обогати и засили нашите неспирни усилия да консолидираме демокрацията в света и да създаваме по-справедливи и по-проспериращи общества. Това се посочва в официално писмо от генералния секретар на Центристкия демократичен интернационал Антонио Лопес до председателя на ГЕРБ и министър-председател на България Бойко Борисов. По време на среща на Изпълнителната комисия на Центристкия демократичен интернационал, провела се на 26 ноември 2018 г., кандидатурата на ГЕРБ за членство в организацията бе единодушно одобрена, съобщиха от пресцентъра на ГЕРБ.", "date": "2018.12.15", "title": "Антонио Лопес написа писмо на Бойко Борисов"}
{"url": "https://www.faktor.bg/bg/articles/novini/balgariya/tsvetanov-i-kmetat-na-bansko-obsadiha-neobhodimostta-za-vtori-kabinkov-lift", "text": "Председателят на ПГ на ПП ГЕРБ и зам.-председател на партията Цветан Цветанов се срещна с кмета на Банско Георги Икономов преди официалното откриване на новия ски сезон. На срещата присъстваха народните представители Даниела Савеклиева, Александър Мацурев и Десислава Атанасова и част от кметския екип.  По време на разговора бяха обсъдени отличните условия и добрите възможности, които Банско предлага за развитие на зимния туризъм и които през последните години превърнаха Банско в предпочитана дестинация. Отчетено бе и че е наложително да се продължат усилията за реализиране на проекта за втори кабинков лифт.", "date": "2018.12.15", "title": "Цветанов и кметът на Банско обсъдиха необходимостта от втори кабинков лифт"}
{"url": "https://www.faktor.bg/bg/articles/v-piarsko-intervyu-desislava-radeva-se-izkara-zhertva-na-zhandarmeriyata", "text": "Десислава Радева се изкара жертва на жандармерията в нагласено интервю, което ѝ взе старият ѝ приятел от \"Каналето\" Мартин Карбовски. Двамата рекламираха тежката съдба на Радева, която от бедно момиче, което работи в завод за риба става обикновен човек и съпруга на Румен Радев. Записът на предаването \"Втори план\" пък беше излъчен, докато тя пътуваше към Йордания на поредното си екзотично пътешествие с държавния глава. Съпругата на Радев разказа колко скромно и честно живее и дори как ходи на официални посещения с рокли под наем. Семейство Радеви живеели толкова скромно, че дори нямали готвач и прислуга във вила \"Калина\" в резиденция \"Бояна\". Остава въпросът - щом като и двамата съпрузи са толкова заети, как намират време да си сготвят и дали не живеят на сухоежбина.  „Исках да кандидатствам журналистика, но не можах да вляза, защото нямах написани статии. Нямахме връзки във вестниците „Черноморски фронт“ и „Работническо дело“. Отказах се от мечтата си. Една година мислех какво да уча. През 1989 г. дойдох в София. Работила съм в рибено-консервена фабрика „Славянка“, където животът ми миришеше на риба. Циганите ме научиха как да играя кючек, но ми казаха, че от мен няма да стане кючекчийка. Станах след това студентка в Лесотехническия университет, но разбрах, че и това не е моето призвание. После завърших „Финанси и кредит“ в УНСС. Работила съм сервитьорка като студентка“, разказа Радева.    „Познанството ми с Румен Радев е преди ВВС. Аз съм дете на разведени родители. Плащаха 10 лв. на ревю и реших да стана манекенка. Той ме е видял и се запознахме на 8-ми декември през 1987 г. Явно съм го впечатлила, защото той ме потърси в училище. Каза ми, че му дължа танц, тъй като преди това не станахме да играем. Станахме си много близки приятели, а той дори ми помагаше, когато кандидатствах в Лесотехническия университет по математика. Дори съм се прибирала и го заварвах да ме чака и да си говори с майка ми. По-късно през годините се виждахме 2-3 пъти годишно, пак си беше толкова топло приятелството ни и имаше доверие. Събра ни работата ни във ВВС. Аз трептях, когато започнах работа там. Целта ми беше да вдигна самочувствието на военните, за да са удовлетворени. Колегите на Румен плакаха, когато той напусна ВСС.  „Колата ми от НСО беше спряна от жандармерията. Заобиколиха я няколко души със заредени автомати, тежко въоръжени. Жената, която ме охранява излезе и се легитимира. Отвориха вратата на шофьора, а той преди да се легитимира, започнаха да го дърпат, а аз не знаех какво се случва“, коментира Радева и призна, че се чувствала застрашена от жандармерията. Водещият Карбовски обаче така и не я попита за останалите ѝ гафове с НСО, мерцедесите, както и за скандалите около президента Румен Радев.  „Подкрепях Румен още в началото на президентската кампания. В началото не съм си мислела, че може да стане президент. Като малка не съм си мечтала да съм първа дама, а певица. Предимствата да съм съпруга на държавния глава са, че посещавам забележителни места. Бях на концерт на Виенската филхармония, ходих на Болшой театър, но недостатъците са повече. Изгубих свободата и анонимността си. Когато изляза с Румен, не се разхождаме, а ходим на дефилета“, казва Радева.   „Бившите президентши бяха превилигировани, защото нямаше социални мрежи. Аз проправям пътека, която никога не е съществувала. Не мога да си представя как бих могла да комадвам един генерал, аз съм зодия рак, а той е близнаци. Дрехите, прическите и тоалетите ми не излизат скъпо на данъкоплатците. Те се плащат от семейния бюджет, от заплатата на Румен. Той дори не е подал документи до НОИ, за да взима пенсия като пилот. В чужбина пътувам като негова съпруга. Сравняват ме с Мелания, но аз взимам дрехи и после ги връщам“, разказа още съпругата на държавния глава.", "date": "2018.12.15", "title": "В пиарско интервю Десислава Радева намекна, че е жертва на жандармерията"}
{"url": "https://www.faktor.bg/bg/articles/danail-kirilov-reshenieto-na-vks-diskreditira-usiliyata-ni-za-borba-s-koruptsiyata", "text": "\"В политиката човек трябва да е готов за всякакви изненади. В определения случай определено бяхме изненадани. Не очаквахме толкова бързо развитие и произнасяне по това дело. Смятахме, че тази част от закона е ясно уредена. Другият въпрос е, че това производство не е обединило всички върховни съдии. Липсва наказателната колегия. Без да гледаме доколко конфискацията доколко има отношение, трябва и те да вземат отношение. Нямам право да коментирам въпроса дали Лозан Панов е политически обвързан, защото той е от компетентността на Инспектората на ВСС. Не бих искал да влизам в лични оценки\". Това каза пред Канал 3 депутатът от ГЕРБ и председател на правната комисия в парламента Данаил Кирилов по повод тълкувателното решение на ВКС по отношение на гражданската конфискация, след което дела за 21 милиона лева пропаднаха. „Не бих искал да се произнасям за независимата съдебна власт, което би се приело, че се признасям като обвинител”. Има ли обаче политически подтекст в тълкувателното решение, според Кирилов? „Виждам резултат, който може да бъде особено обществено опасен. Би могъл да дискредетира всичките ни усилия срещу корупцията по високите етажи на властта. Гражданската конфискация е установена с ясни правни норми през 2012 г. Още тогава сме получили положителна оценка от мониторинговия механизъм. Конфискацията е конституционно съобразна. Още тогава законодателят е преценил, че трябва да има способ за отнемане на имущество при престъпна дейност, която обаче е останала недоказана”, поясни Кирилов. „Бяхме готови с пълен пакет от промени, но когато излезе това тълкувателно решение, се наложи аварийно да предприемем други мерки. Признавам, че тук съзряхме, освен нарушаване на законодателната независимост, съзряхме и последваща опасност”, каза още депутатът и поясни, че ще бъде предложен и конкретен срок от една година за проверка, като така контрира и твърденията на БСП, че проверките биха били вечни. Единствено предстои да се изясни, защото има предложение от Хамид Хамид, дали проверката да не бъде дълга, ако става въпрос за имущество в чужбина. „Давността в момента е 5 години в данъчно-процесуалния кодекс. Разширява се от 5 на 10 години”, добави председателят на правната комисия. Относно давността за престъпления при приватизацията той коментира: „Тази давност отдавна е изтекла, още преди ГЕРБ да съществува. Ако имаше такъв дебат, ние щяхме да настояваме да се разшири еднократно давността до разглеждане на тези случаи. Такива прецеденти има в Европа. Действително изтеклата давност препятства за провеждане на валидно правно разследване. Правната комисия от повече от година наблюдава процесите в тълкувателната дейност. И трябва да го правим да съобразим закона с неговото правоприлагане. Но в този случай има твърдения, че общото събрание на гражданската колегия се е произнесла като втори Конституционен съд. Това е теза на адвокат, част от тези проверки. Това е силно разместена и невярна интерпретация на съотношенията на властите\", каза още Кирилов. \"Ако Върховният съд стигне дотам, след като ние приемем този закон, те имат възможност за инициатива за произнасяне на Конституционния съд. Моята прогноза е, че ще се стигне 90% до това. Ако е така, аз ще го приветствам, защото ще имаме арбитър. Но аз мисля, че този въпрос е решен още 2012 г. Категорично съм за проветряване на съдебната система. Но много разчитам на самата система, която много затворена. По-скоро обаче съм за термина осветяване. Не трябва обаче да забравяме, че в последния мониторингов доклад сме призовани за разработване на правила за отзоваване на тримата велики. Не става въпрос затова парламентът да ги отзовава. Но нека започнем дебат за разработване на правила и процедури за председателита на ВКС, ВАС и главният прокурор”, обяви Данаил Кирилов.", "date": "2018.12.15", "title": "Данаил Кирилов: Решението на ВКС дискредитира усилията ни за борба с корупцията"}
{"url": "https://www.faktor.bg/bg/articles/rumen-radev-poseti-tsentar-za-nauchni-eksperimenti-v-yordaniya", "text": "\"Центърът за научни експерименти SESAME в Йордания е изключително  съоръжение, което доказва, че когато няколко държави от региона се обединят в името на науката и развитието на високите технологии, получат подкрепата на ЕС и на ЦЕРН, нещата са възможни\". Това заяви президентът Румен Радев, който в първия ден от официалното си посещение в Йордания разгледа  високотехнологична лаборатория, единствена по рода си в Близкия Изток, съобщиха от прессекретариата на държавния глава. Президентът припомни, че от година и половина подпомага усилията за изграждане на Международен институт за устойчиви технологии в Югоизточна Европа. „Примерът, че държавите от Близкия Изток могат да се обединяват, е достатъчно показателен. И ние можем да подходим по същия начин и да имаме център, който да внедрява най-високи технологии и да ни позволява да извършваме изследвания в различни области на науката - физика, химия, ядрена физика - до медицина и археология“, заяви Румен Радев.  Президентът посочи, че когато се взимат решения за инвестиране на средства, не трябва да се мисли само за магистрали. Те са кръвоносната система на икономиката, но трябва да се мисли и за инвестиции в човешкия капитал, в наука, в лаборатории за научни изследвания. „Ние сме членове на Европейския съюз и все още не можем да направим така, че да получим помощ за такива инвестиции, а получават страни, които не са членове на ЕС“, посочи държавният глава.", "date": "2018.12.15", "title": "Румен Радев посети център за научни експерименти в Йордания"}
{"url": "https://www.faktor.bg/bg/articles/petak-13/reshetnikov-dugin-malofeev-i-ruskite-spetssluzhbi-zad-aktivisti-na-zhaltite-zhiletki", "text": "В събота, 8 декември, в интернет се появиха снимките на двама участници в протеста на \"жълтите жилетки\" в Париж, разгърнали на главната улица на парижката столица знамето на самопровъзгласилата се \"Донецка народна република\". Най-напред фотографията на двамата мъже с жълти жилетки беше публикувана в прокремълския телеграм-канал WarGonzo. В многобройните репостове на снимката във Фейсбук, Туитър и другите социални мрежи се премълчаваше кои са те, защо са застанали насред Елисейските поля с флага на \"ДНР\".  Авторите на много от публикациите говореха за фотографията като абстрактно доказателство за влиянието на Русия върху френските протести, но в WarGonzo бяха посочени и имената им: \"Фабрис Сорлин\" и \"Ксавие Моро\". И Сорлен, и Моро са доста известни във Франция персонажи, получили своята известност дълго преди началото на \"руската пролет\" в Източна Украйна.  Още през 2010 година дейността на 38-годишния Сорлен е обект на разследване от полицията в град Бордо, след като френска телевизия показва разследване за оглавяваната от него националистическа организация Dies Irae (\"Ден на гнева\" на латински). Предмет на разследването е внедряването на активисти на Dies Irae, разпространяващи откровено расистки и антисемитски идеи, в католическите общности в цяла Франция. Замесените във връзки със Dies Irae свещеници започват съдено дело срещу авторите на журналистическото разследване, но го губят. Сорлен е и активен функционер на \"Националния фронт\" на Марин Льо Пен, ултра консевративна националистическа партия, уличена, че получава финансиране от Русия.  Освен това Сорлен оглавява асоциацията \"Франция – Европа – Русия\", обществена организация, която работи за \"укрепване на връзките между Европа и Русия за обединение на християнската цивилизация\" и за \"противопоставяне на подема на исляма\". Фабрис Сорлен е и член на оглавявания от \"православния олигарх\" Константин Малофеев аналитичен център Katehon, в наблюдателния съвет на който са и близкия до Кремъл апологет на \"Руския свят\" Александър Дугин, съветникът на Владимир Путин Сергей Глазев, и бившият директор на Руския институт за стратегически изследвания и генерал от КГБ/ФСС Леонид Решетников.  Сорлен е чест гост на телевизия Russia Today, много пъти е посещавал Донбас в качеството на \"наблюдател\" на изборите на ръководство на самопровъзгласените \"народни републики\" в Луганска и Донецка области на Украйна. В официалната биография на Ксавие Моро пише, че от 2010 до 2014 година той е \"работил в Русия за френския военно-промишлен комплекс\", макар че всъщност, по неговите собствени думи, той живее в Русия вече 18 години - от 2000-та. По думите на съпругата му, цялото семейство има двойно гражданство-руско и френско.  Моро ръководи сайта stratpol.com, който се самоопределя като \"аналитичен интернет-портал на Центъра за политически и стратегически анализ\". На този сайт се публикуват статии за  след кря на Студената война, несъстоятелността на Украйна като независима държава, критикува се политиката на западните страни по отношение на Кремъл. Самият Моро е автор на книгата \"Украйна. Защо Франция се самозалъгва\". Radio France Internationale съобщава, че през април 2017 година, преди изборите за президент на Франция, Моро заедно със Сорлен участва в конференцията \"Западът срещу Европа: западните ценности и пробуждането на народите\". \"Днес Западът ни е противен. Той е враг на нашата цивилизация. Западът вече не е християнски, а \"постмодернистски\": това е новата тоталитарна религия, която ни натрапва еднополови бракове, аборти, евтаназия...\", описва \"ситуацията в света\" Моро в своето изказване на конференцията. Както и Сорлен, Моро много пъти е бил в Донбас, а също така и в анексирания от Русия Крим. И той е чест гост на телевизия Russia Today.  Освен това, Ксавие Моро е функционер на френската организация \"Изток - Франция - Солидарност - Донбас\", създадена, за да \"помага на украинските бежанци от Донбас\". Членовете на организацията често пътуват до Донецк и Луганск, изпълнявайки заедно с другите крайнодесни и крайнолеви европейски активисти ролята на \"витрина\", призвана да покаже подкрепата за \"ДНР\" и \"ЛНР\" от гражданите да западните страни.  Според украинската Служба за сигурност, организацията напълно е Биографиите на Моро и Сорлен и декларираните от тях идеи в голяма степен са типични за представителите на френските радикални движения, и не е някаква сензация това, че подобни организации си сътрудничат с руските власти и представителите им в Донбас.  Ксавие Моро вече реагира на шумотевицата около снимката със знамето на \"ДНР\" в центъра на Париж и заяви, че го е разгърнал защото \"още преди четири години Донбас въстана срещу олигархията и несправедливостта, така, както ние французите въстанахме сега\".  Той дори е записал специално видеообръщение, в което повтаря тезата си, отбелязвайки, че \"жълтите жилетки\" по никакъв начин не са свързани с Русия. Разследване, което би могло да открие следите на такава дейност вече е започнато от френските спецслужи - за това съобщи министърът на външните работи Жан-Ив Ле Дриан.  Но ако преди 5–10 години такива хора като Моро или Сорлен, и декларираните от тях идеи можеха да бъдат наречени отражение на най-маргиналните настроения в западното общество, то в последните години те получават все по-широко разпространение и представителство дори сред органите на властта.", "date": "2018.12.15", "title": "Решетников, Дугин, Малофеев и руските спецслужби зад активисти на \"жълтите жилетки\""}
{"url": "https://www.faktor.bg/bg/articles/ikonomika/turizam/otkrivat-s-kupon-sezona-v-bansko", "text": "Днес е открива ски сезонът в Банско - с много игри, забавления и награди, предаде Нова ТВ. Официалният старт ще бъде даден на Бъндеришка поляна. Специални гости на снежния празник ще бъдат Гери Никол и балет \"Нова\". Вечерта празникът ще продължи на площада в центъра на града с музика, танци и специалитетите на Ути Бъчваров. Банско очаква силен сезон през тази година. Само преди дни зимният курорт се нареди сред 26-е най-предпочитани дестинации на планетата. През миналата седмица беше открит ски сезонът и в Пампорово. Министерството на туризма очаква броят на туристите да нарасне с 5 процента през следващите месеци.", "date": "2018.12.15", "title": "Откриват с купон сезона в Банско"}
{"url": "https://www.faktor.bg/bg/articles/sport/beroe-zadalbochi-krizata-v-levski", "text": "Слабото представяне на Левски в последно време продължи и в Стара Загора. \"Сините\" загубиха с 1:2 визитата си на Берое. Двубоят бе от 20-ия кръг на Първа лига. Мартин Камбуров даде аванс на домакините в 39-ата минута. Габриел Обертан изравни в 77-ата минута, а две по-късно Александър Василев донесе победата на заралии. Двубоят се игра при гъста мъгла. Час преди мача главният рефер Владимир Вълков взе решение срещата да се проведе. Берое излезе на четвърто място във временното класиране в 36 точки, докато Левски е трети с 42 пункта.", "date": "2018.12.15", "title": "Берое задълбочи кризата в Левски"}
{"url": "https://www.faktor.bg/bg/articles/layf-stayl/petya-dikova-ochakva-parvoto-si-dete", "text": "Водещата на СООL...T  Петя Дикова чака първото си дете. Тя спонтанно обяви новината в предаването днес и призна, че гостуването на световноизвестния илюзионист Андрю Басо я е предразположило най-накрая да сподели щастливото събитие. Басо, който е и менталист, успя да познае, че бебето ще е момче и с колко букви ще е името му. „Има нещо приказно точно магьосник да съобщи новината, че очакваш бебе”, развълнувано сподели водещата след ефир. Петя и приятелят ѝ Илиян Любомиров ще станат родители през пролетта.", "date": "2018.12.15", "title": "Петя Дикова очаква първото си дете"}
{"url": "https://www.faktor.bg/bg/articles/kultura/art-faktor/shte-prieme-li-balgariya-kato-darenie-kashtata-na-botev-v-ukrayna", "text": "Държавата отказва да приеме като дарение дома, в който е живял Христо Ботев в Украйна. Въпреки че къщата е ремонтирана и пригодена за музей, Министерството на културата три години не желае да я вземе от частен дарител, съобщава БТВ. Като млад учител Христо Ботев дошъл да преподава в Задунаевка.   „Христо Ботев дойде в селото, работи като учител и живя тук на квартира”, разказва Татяна Романова, бивш кмет на Задунаевка. Къщата обаче поддала под напора на времето. Разрушението било огромно, а помощ не идвала отникъде. Тогава с нея се заел българският консул Димитър Тучков. Купил я със собствени средства и я ремонтирал с помощта на бесарабски българи.  Тучков купил къщата преди няколко години и веднага се опитал да я подари безвъзмездно на българската държава и Министерството на културата. От там обаче не проявили никакъв интерес. От Министерството на културата обявиха, че процедурата не е проста, а чакали и становище на външно министерство. Така обясняват и забавянето от три години. Три години по-късно къщата е в чудесно състояние. И пази спомена за живота на Ботев в Задунаевка.", "date": "2018.12.15", "title": "Ще приеме ли България като дарение къщата на Ботев в Украйна?"}
{"url": "https://www.faktor.bg/bg/articles/angelkova-ochakvame-5-rast-na-turistite-prez-zimniya-sezon-osnovno-ot-gartsiya-turtsiya-sarbiya-i-makedoniya", "text": "\"Миналият зимен сезон имахме над 1.600 хил. туристи, което е 12% ръст в сравнение със сезон 2016-2017г. Сега очакваме около 5% ръст на база на нашите консервативни прогнози, като разбира се основно най-голям брой туристи очакваме от нашите съседи-Гърция, Турция, Сърбия и Македония\". Това каза министърът на туризма Николина Ангелкова пред \"Дарик\".  \"Регистриран е доста голям интерес и от британските туристи“, коментира още Ангелкова. Тя изтъкна, че макар и с по-малък брой туристи имаме посещения от Израел, Русия, Австрия и Германия. „Има ръст на туристите, защото от една страна българския туристически продукт с всяка една година подобрява своето качество. От създаването на Министерството на туризма през 2014 година, когато България беше опозната като евтина туристическа дестинация, сега големите тур-оператори ни представят като държава, която предлага добро качество на разумна цена“, посочи тя.  Според нея това подобрява рекламата за страната ни, но в същото време самият бранш полага големи усилия, за да подобрява качеството на предлаганите услуги. „Голяма част от чуждестранните туристи, над 72% отсядат в четири-пет звездни хотели, докато посещават България“, каза още министърът на туризма. Според нея, за да бъдат изравнени туристическите посещения в България между летния и зимния сезон, трябва задължително да се инвестира в инфраструктурата на съоръженията.  „Стартираме нова инициатива заедно с най-известните шеф готвачи в България да направим карта на най-известните фестивали, свързани с кулинарията. Допълнително дадем възможност на туристите – български и чуждестранни, за да знаят в кой район какво събитие има. Интересът към столицата през последните 3-4 години изключително нарасна, особено за градския туризъм през уикендите“, съобщи министърът на туризма. „Към момента за 2018 г. мога да направя обобщение с данните за първите 10 месеца на годината. За тях над 8,4 млн. чуждестранни туристи са посетили страната, което е с около 5,6% ръст, в сравнение с предходната година. Очакваме и цялата година да бъде с ръст около 5%, надявам се да достигнем до 9,1 – 9,2 млн. чуждестранни туристи за 2018 г.“, добави тя. По думите й стоим доста по-добре на пазара от Сърбия и Румъния. „Мисля, че Румъния за първите 10 месеци на 2017 г. има туристи в рамките на 5 млн. Сърбия също има около 4 млн. чуждестранни туристи. Този ръст не е тенденция“, поясни тя. „Към момента България, за първите 10 месеца на годината, е на 10 място по ръст от всички държави членки на ЕС. Позицията е доста добра, миналата година бяхме на второ място като процент на ръста. Движим се успешно по отношение на устойчивост на дестинацията. Трета поредна година сме в топ 10“, обясни министърът.", "date": "2018.12.15", "title": "Ангелкова: Очакваме 5% ръст на туристите през зимния сезон, основно от Гърция, Турция, Сърбия и Македония"}
{"url": "https://www.faktor.bg/bg/articles/obshtestvo/zakon-i-red/prokuraturata-teftercheto-do-trupa-na-nikolov-e-povredeno", "text": "Бившият началник на КАТ в Казанлък Тодор Николов, който бе открит мъртъв с прострелна рана в слепоочието в петък в колата си, се е самоубил, облечен с полицейската си униформа, с която през деня на изчезването си - сряда, бил на работа. Това съобщи днес районният прокурор на Казанлък Таня Димитрова, която наблюдава досъдебното производство по случая. Тя добави, че освен пачки с банкноти, револвер в калъф и боеприпаси за пистолет, недалеч от трупа било открито и тефтерче, което вероятно е принадлежало на Николов. Страниците му обаче били повредени от водата в утайника, където е открито подобно на банкнотите, затова и разчитането му щяло да се забави.  Днес бе извършен повторен оглед на мястото недалеч от стената на язовир „Копринка”, където бе намерено тялото на Николов. Разследващите все още издирват 2 от мобилните телефони на полицая. Приживе той имал 3 телефона с различни номера, засега е намерен само един от тях – в купето на личния му автомобил. При огледа днес разследващите претърсиха с помощта на лодка канала, който тече наблизо и по който водата от язовира отива в Старозагорското поле, но не откриха търсените телефонни апарати.", "date": "2018.12.15", "title": "Прокуратурата: Тефтерчето до трупа на Николов е повредено"}
{"url": "https://www.faktor.bg/bg/articles/ot-redaktora/iliya-minev-ti-kakvo-pozhertva-za-da-ima-i-utre-balgariya", "text": "„Ти какво пожертва, за да има и утре България?” Този тежък въпрос ни завеща големият антикомунист и демократ Илия Минев. Днес той е по-актуален от всякога, защото инстинктивно усещаме, че България  все по-осезаемо се сбогува с  бъдещето си на свободна и модерна държава, която Русия иска да прилапа в зоните си на влияние. И само чистата саможертва, която сме готови да направим, може да я възроди. Днес бай Илия Минев трябваше да навърши 101 години, затова задължително трябва да се попитаме: Какво сме готови да пожертваме, но да почетем и личната му саможертва. Илия Минев излежава общо 33 години в затвори и концлагери, с което се счита за политическия затворник с най-дълъг престой зад решетки в света, нареждайки се даже преди Нобеловия лауреат за мир Нелсън Мандела. Малко преди падането на комунистическия режим, през януари 1988 г.,  става основател и първи председател на Независимото дружество за защита правата на човека, единствената автентична некомунистическа организация в България. Впоследствие не е  допуснат до сформираната официална опозиция и остава в изолация и забвение повече от 10 години до смъртта си. Този факт е едно от най-ярките доказателства за режисирания преход и създадената подставена опозиция от БКП. На това вероятно се дължи и днешният провал на дясното и липсата на истински лидери демократи, които вместо да крадат България са готови да я изграждат.  В страдалческия живот на Илия Минев има още  важни факти и цифри – На 29 години е осъден като враг на народа и получава доживотна присъда. 1860 дни е прекарал в карцера, а 460 дни в гладни стачки. Идеята му за създаване на Дружество за правата на човека възниква в затвора. В периода 1984-1985 работи активно по създаването на такава организация. През 1987 година Илия Минев пише писмо до президента на САЩ Роналд Рейгън, до международни организации за защита на правата на човека, описвайки циничното нарушаване на правата на българските граждани по време на режима на Тодор Живков. Отново е арестуван. Обявява гладна стачка за 20 дни. Освобождават го. Под домашен арест е в град Септември. На 11 януари 1988 в дома си в град Септември, Илия Минев и малка група съмишленици основават Независимото дружество за защита на правата на човека (НДЗПЧ), което до падането на режима на Живков играе важна роля за организиране на редица протести и инициативи, разобличаващи античовешката същност на комунизма. В пълна изолация, забравен от новите демократи, Илия Минев умира на 6 януари 2000 година на 82 годишна възраст, в мизерия и самота, в старчески дом в Пазарджик. Погребан е в гробищата на гр. Септември. На 9 декември 2002 г. в София е издигнат паметник на Илия Минев в градинката срещу НДК и хотел „Хилтън” между булевардите „България“ и „Черни връх“. На 11 октомври 2008 година в град Септември е открит негов бюст-паметник на площада носещ неговото име. През 2000 г. президентът Петър Стоянов посмъртно го удостои с орден „Стара планина“ – I степен. Но пред българските демократи и до днес виси тежкият въпрос: „Ти какво пожертва, за да има и утре България?”", "date": "2018.12.15", "title": "Илия Минев: „Ти какво пожертва, за да има и утре България?”"}
{"url": "https://www.faktor.bg/bg/articles/blagodarenie-na-lenin-ili-blagodarenie-na-balgariya", "text": "В навечерието на Коледа берлинчани получиха един по-специален подарък: Осми март става десетият им официален празник. Не е ясно само на кого трябва да благодарят - на Ленин или на България?  Управляващата в Берлин коалиция от социалдемократи, леви и Зелени прие 8 март за официален празник. Така Международният ден на жената става десетият официален празник за берлинчани, които по този начин скъсяват дистанцията с жителите на двете водещи в това отношение федерални провинции Бавария и Баден-Вюртемберг - съответно с 13 и 12 официални празника в годината. На последното за годината заседание на местния парламент законът мина на първо четене, а до края на януари 2019 се очаква да бъде приет и окончателно, след което Осми март вече и официално ще стане официален празник. Постигането на съгласие за това обаче не беше никак лесно: Левицата настояваше за официален празник да бъде обявен 8 май, на който отбелязваме края на Втората световна война, но предложението не успя да се наложи. Известна утеха за Лявата партия все пак е решението Осми май да бъде празнуван официално еднократно - през 2020 година, когато се навършват 75 години от Освобождението. Берлин вече има опит с еднократни празници - 31 октомври 2017 беше обявен за официален празник послучай 500-годишнината от Реформацията. Берлинската Лява партия не пожела да последва примера на други германски провинции и да обяви Деня на Реформацията за постоянен официален празник. Кметът на Берлин, социалдемократът Михаел Мюлер, искаше 18 март за официален празник - на него се отбелязва демократичната Мартенска революция от 1848 година. Берлинските Зелени пък се изхвърлиха с цели 9 предложения за официални празници - от Деня в памет на жертвите на Холокоста 27 януари, до 9 ноември. Така накрая депутатите приеха компромисно Осми март за новия официален празник.  Консерваторите от ХДС определиха 8 март като \"социалистически празник\", който не означава нищо за берлинчани. Същата критика чухме и от представителите на \"Алтернатива за Германия\".  Социалистическата история на този празник, разбира се, не може да бъде отречена. На 8 март 1917 година работнички и селянки излизат на протести по улиците на Петроград и дават своя принос за избухването на Февруарската революция. В тяхна чест на конференция на жените- комунистки в Москва през 1921 година денят е обявен за възпоменателен празник - по предложение на присъстващата на събитието българска делегация. Според друга интерпретация, комунистическите защитнички на правата на жените убедили съветския водач Ленин да обяви деня за официален празник. Без значение кое от двете е вярно, берлинчани попадат в добра компания: 8 март е официален празник в Казахстан, Куба, Северна Корея, Русия, Туркменистан, Узбекистан и Беларус. Има и други, разбира се, но тук споменаваме само най-ярките примери...", "date": "2018.12.15", "title": "Благодарение на Ленин или благодарение на България?"}
{"url": "https://www.faktor.bg/bg/articles/salivan", "text": "Министър-председателят Бойко Борисов се срещна със заместник-държавния секретар на САЩ Джон Съливан. Във фокуса на разговорите бяха сигурността, енергетиката, инвестициите и двустранните отношения, съобщиха от пресцентъра на Министерски съвет.  Премиерът Борисов отново увери, че България напълно изпълнява поетите ангажименти към НАТО и препотвърди повишаването на разходите за отбрана на 2% от БВП до 2024 г., както и за отделяне на повече инвестиции във въоръжение и оборудване. Заместник-държавният секретар на САЩ Джон Съливан подчерта, че България е стабилен и предвидим партньор в рамките на Алианса и на двустранна основа. Съливан предаде на премиера Борисов послание от американския президент Доналд Тръмп за значимостта за САЩ на приятелските и партньорски двустранни отношения с България, и високата оценка за тях. Акцент в срещата между Бойко Борисов и Джон Съливан бе още енергийната сигурност и сътрудничеството между двете страни в тази област. Министър-председателят запозна Съливан с напредъка по интерконектора между България и Гърция, с амбициите на страната ни да съхрани ролята си в преноса и търговията с газ, както и с проекта „Белене“. „България води политика, насочена към гарантиране на енергийната сигурност както за страната, така и за ЕС“, заяви премиерът Бойко Борисов. Той посочи, че работим активно за енергийна диверсификация и по проектите за газови връзки със съседните страни.", "date": "2018.12.15", "title": "Съливан с послание на Тръмп до Борисов: Приятелските отношения с България са значими за САЩ"}
{"url": "https://www.faktor.bg/bg/articles/novini/svyat/federalen-sadiya-obyavi-zdravnata-reforma-na-obama-za-protivokonstitutsionna", "text": "Американски федерален съдия в щата Тексас обяви за противоконституционна здравната реформа на предишния президент на САЩ, Барак Обама, предадоха световните агенции. Съдия Рийд О'Конър във Форт Уърт прие довода на коалиция от 20 щати, че промяна в данъчното законодателство от миналата година, която премахва наказанието за липса на здравна застраховка, прави цялата здравна реформа невалидна. Съдебното решение бе постановено вчера - ден преди изтичането на крайния срок за сключване на здравна застраховка за 2019 г. Републиканците отдавна се опитват да отменят здравната реформа на Обама - знаково вътрешнополитическо постижение за бившия президент демократ. Президентът на САЩ Доналд Тръмп приветства съдебното решение, с което реформата, известна като Обамакеър, бе обявена за противоконституционна. \"Уау, но не изненадващо, Обамакеър току-що бе обявена за противоконституционна от един високоуважаван съдия от Тексас. Чудесна новина за Америка!\", написа Тръмп в Туитър.", "date": "2018.12.15", "title": "Федерален съдия обяви здравната реформа на Обама за противоконституционна"}
{"url": "https://www.faktor.bg/bg/articles/novini/svyat/v-ukrayna-se-provezhda-obedinitelen-tsarkoven-sabor", "text": "В Киев се провежда обединителен събор, на който се очаква да бъде провъзгласено създаването на Автокефална православна църква в Украйна. Очаква се да бъде утвърден устав и да бъде избран и предстоятел на църквата.  На събора по предварителни данни се очаква да присъстват 64 архиереи, 64 свещеници и 64 миряни - общо 192 души. Той се провежда при закрити врати. Но в същото време на Софийския площад в Киев, до катедралата \"Света София\" се събраха множество хора, пред които реч ще произнесе президентът Петро Порошенко, ще бъде отслужена и църковна служба. Обединителният събор трябва да доведе до създаването на украинска църква, която ще е независима, ще се самоуправлява и ще е канонично равна с Руската православна църква. Тя ще може да има самостоятелни контакти с другите православия, ще решава въпроси, свързани с богослужебния език, с тайнствата и с църковния календар.  Припомняме, че през октомври Вселенската патриаршия призна правото на Украйна да има независима църква. Решението предизвика остра реакция от Руската православна църква, която го нарече схизма, прекъсна общение с Вселенската патриаршия и обяви процеса за нелегитимен. Очаква се патриарх Вартоломей да предаде Томоса или свидетелството за независимост на украинската църква на 6 януари 2019 г. Преди президентът Петро Порошенко обяви, че това е процес на изграждане на още един стълб на украинската независимост. \"Той ни отделя от нашето минало на колонизирана страна и утвърждава националната ни самоличност\", заяви украинският държавен глава. Религиозното разделение между Москва и Киев задълбочава още повече конфликта между двете страни, избухнал през 2014 г., последният епизод от който беше военният сблъсък на кораби в Черно море, завършил със задържането на украински моряци и кораби от Русия.", "date": "2018.12.15", "title": "В Украйна се провежда обединителен църковен събор - искат независимост от Москва"}
{"url": "https://www.faktor.bg/bg/articles/nay-malko-25-dushi-sa-arestuvani-vav-frantsiya-predi-nachaloto-na-protesta-na-zhaltite-zhiletki", "text": "Най-малко 25 души са арестувани сутринта в северния френски регион Ил дьо Франс, който включва и Париж преди началото на очаквания протест на \"жълтите жилетки\". За това съобщи телевизия BFM, позовавайки се на полицията и на прокуратурата, цитирана от ТАСС.  Шестима са арестувани в столицата Париж. Както по-рано съобщи телевизията, във френската столица са мобилизирани 8 000 полицаи, дежурят и бронемашини. Във Франция от 17 ноември започна протеста на движението на \"жълтите жилетки\", недоволстващи срещу поскъпването на горивото, по-високите данъци и разходи за живот. Шествията все по-често са съпроводени със стълкновение с полицията и безредици. Според МВР на Франция общото число на арестуваните от средата на ноември надхвърля 4 500 души. Според последната информация, в хода на протестите във Франция са загинали шестима участници на подобни акции.", "date": "2018.12.15", "title": "Най-малко 25 души са арестувани във Франция преди началото на протеста на \"жълтите жилетки\""}
{"url": "https://www.faktor.bg/bg/articles/fregatata-drazki-se-varna-v-burgas-sled-operatsiya-na-nato", "text": "Фрегатата „Дръзки“ се върна в пункт за базиране Бургас след операция „Морски защитник“ в Средиземно море. Тя беше 40 дни под командването на втората постоянна група кораби на НАТО. Събитието съвпада с празника на военноморска база,която днес отбеляза 74 години от създаването си, предаде БНР. При изключително тежки метеорологични условия \"Дръзки\" успя да докаже, че подготовката на българските моряци съответства на високите стандарти на НАТО , каза днес командирът на ВМС контраадмирал Митко Петев, който посрещна фрегатата. \"На \"Дръзки\" се разчиташе при накриване на големи райони при патрулиране т.е всякаква дейност, която би била свързана с терористични действия, нарушаване на международното право,както и нетрадиционни заплахи. Бяхме в териториалните води на Либия, Египет и Израел, обясни командирът на \"Дръзки\" капитан втори ранг Ивайло Иванов. \"Като се влоши обстановката, се наложи да се изтеглим на североизток пред бреговете на Сирия. Тежко беше, но не нещо, което не сме виждали.\", каза той.", "date": "2018.12.15", "title": "„Дръзки“ се върна в Бургас след операция на НАТО"}
{"url": "https://www.faktor.bg/bg/articles/novini/balgariya/rumyana-kolarova-ochakvam-nova-koalitsionna-formula-dogodina-koyato-ne-vklyuchva-nov-partnyor-v-koalitsiyata", "text": "\"Очаква се нова коалиционна формула следващата година, ако правителството се стабилизира\". Това каза пред „Фокус“ политологът доц. Румяна Коларова. „Не мисля, че става въпрос за нов партньор. Първоначално възприетата формула всяка от трите малки формации автоматично да е началник в някоя сфера меко казано се е разчупила. В изпълнителната власт присъствието на националистическите формати ще бъде ограничено“, каза тя.  Според Коларова, управляващите ще трябва да се справят с редица проблеми в предстоящата година. Повишаването на доходите е ангажимент, който те са поели и няма как да не го следват. Ще бъде важно, до каква степен кабинета ще може да овладее инциденти, които могат да ерозират стабилността му. Според нея сме свидетели на триъгълник, в ъглите на който стоят управляващи, президент и БСП, и хората с техните искания. \"Трябва обаче да се прави разлика между държавния глава и БСП\", обясни тя. Развитието на отношението между Гърция и Македония направи услуга на българското председателство. Радикална промяна към отношението към страната ни няма, допълни Коларова.", "date": "2018.12.15", "title": "Румяна Коларова: Ще има друга формула на управление, която не включва нов партньор в коалицията"}
{"url": "https://www.faktor.bg/bg/articles/novini/balgariya/radev-na-180-gradusa-pred-sasht-tryabva-da-se-saobrazim-s-parlamenta-i-s-pravitelstvoto-za-modernizatsiya-na-armiyata", "text": "Държавният глава Румен Радев разговаря на „Дондуков“ 2 със заместник-държавния секретар на САЩ Джон Съливан, който е на посещение в България. В срещата участва и посланик Ерик Рубин, съобщиха от прессекретариата на държавния глава. По време на разговорите бяха обсъдени стратегическото партньорство между България и САЩ, както и развитието на двустранното сътрудничество. Президентът Радев изрази интереса на страната ни към разширяване на икономическия обмен и увеличаване на инвестициите от САЩ в сфери с висока добавена стойност и информационните технологии. По думите му, България се утвърждава като регионален технологичен лидер и привлича все повече експерти и технологични компании от региона и Европа. Президентът посочи също така, че страната ни има амбицията да се развива като регионален енергиен център в Югоизточна Европа. Реалната  диверсификация с изграждането на интерконектори с нашите съседи, заедно с директните доставки на енергийни ресурси, повишават сигурността и водят до намаляване на цените, с което съответстват на националните интереси на България и на Европейския съюз, посочи още Румен Радев. Обсъдена беше и възможността за разширяването на двустранното сътрудничество в разработването на перспективни енергийни източници. Джон Съливан даде висока оценка на двустранното сътрудничество в сферата на отбраната и сигурността и на приноса на българските военнослужещи в НАТО. Президентът отбеляза значителния международен интерес към процеса на модернизация на Българската армия, в който участват и САЩ. Държавният глава подчерта, че страната ни се стреми към стратегическо партньорство с бъдещия доставчик, обмен на програми за обучение и търси най-изгодното предложение на основата на равнопоставеност, конкурентност и прозрачност, при спазване на критериите, определени от Министерството на отбраната и Народното събрание. От изказването на държавния глава нямаше и помен от атаките срещу управляващото мнозинство в парламента, както и от конфликта с военния министър Красимир Каракачанов. Припомняме, че това не е първият политически лупинг на Румен Радев. В началото на кризата в Азовско море призова Русия да освободи пленените моряци, но след 24 часа вече обвиняваше Украйна за конфликта.", "date": "2018.12.15", "title": "Радев на 180 градуса пред САЩ: Трябва да се съобразим с парламента и с правителството за модернизация на армията"}
{"url": "https://www.faktor.bg/bg/articles/novini/svyat/kakvo-se-znae-za-ruskata-shpionka-mariya-butina", "text": "Задържането ѝ през юли т.г. се превърна в топ-новина: рускинята Мария Бутина бе арестувана в САЩ по подозрение в шпионска дейност. Сега 30-годишната жена се призна за виновна. Коя е тя и какви цели е преследвала в САЩ? Новината дойде броени часове след срещата между Тръмп и Путин на 16 юли в Хелзинки: съобщено бе, че във Вашингтон е била задържана 29-годишната рускиня Мария Бутина. Обвинението гласеше, че като \"агентка на руското правителство\" е предприела опити да инфилтрира политически организации в САЩ с цел въздействие върху американската политика. Бутина, която междувременно навърши 30 години, доскоро отхвърляше всички обвинения. Но сега очевидно поне отчасти се е признала за виновна. Както съобщават американски медии, пред съд във Вашингтон Бутина е заявила, че под ръководството на московски правителствен представител действително е извършвала шпионска дейност в САЩ. Още при задържането ѝ се твърдеше, че Бутина е работила в САЩ за руското правителство, без да го е декларирала официално. Според американските закони, чуждестранните лобисти и дипломати са длъжни да се регистрират в Министерството на правосъдието още преди да започнат дейността си. А Бутина пребивавала в САЩ със студентска виза. Трудно е да се каже дали моментът на нейното задържане е бил избран преднамерено или не. Но вече от доста време се знае, че тя може да си има ядове в САЩ. Защото името ѝ фигурира в списъка с хора, за които се твърди, че по един или друг начин са се намесили в президентските избори в САЩ през 2016 година. Мария Бутина пише за себе си, че е съучредителка на руската организация „Право на оръжие\", в чийто Управителен съвет членува. Профилите ѝ в социалните мрежи са пълни най-вече с вицове и статистики, чрез които се опитва да внуши, че правото да притежаваш оръжие е по-добро от всякакви ограничения. Бутина твърди, че е отраснала с оръжия - баща ѝ бил ловец и я научил да стреля още когато била дете. Мария Бутина е родена в руския град Барнаул. Завършва политология в тамошния университет, след което се захваща с бизнес - продава мебели и дори успява да изгради малка мрежа от магазини. Участва и в местната политика: подкрепя кампаниите на депутати, а на едни предварителни избори сама влиза в листите на младежкото крило на кремълската партия „Единна Русия\". Скоро обаче Барнаул ѝ отеснява. На 22-годишна възраст Мария Бутина заминава за Москва, където бързо прави кариера. Успява да привлече хиляди членове за националната руска организация, която се застъпва за свободното притежаване на оръжие. После става асистентка на влиятелния политик Александър Торшин, който първо беше сенатор, а след това заместник-гуверньор на руската Централна банка. Торшин, който освен това е важна фигура в партията „Единна Русия\", има с Бутина един общ интерес: легализирането на оръжията и разширяване на връзките с американските съмишленици от Националната оръжейна асоциация (НОА), смятана за най-могъщата лобистка организация в тази област. НОА отхвърля почти всички ограничения върху притежаването на оръжие и вече многократно е оказвала - с пари и с пропаганда - сериозно въздействие върху избори в САЩ. Твърди се, че само двама руски граждани са удостоени със специалния статут „безсрочно членство\" в НОА: Торшин и Бутина. Тъкмо благодарение на членството си в НОА през 2011 година Торшин се запознава с милиардера Доналд Тръмп, който също членува в организацията. След срещата Торшин хвали Тръмп заради подкрепата му за „традиционните семейни ценности\". Позовавайки се на своята асистентка Бутина, Торшин добавя, че Тръмп \"реално се застъпва за сътрудничество с Русия\". Смята се, че тъкмо Бутина е първият руски представител, задал на Тръмп въпроса как би развивал отношенията между САЩ и Русия. Питането е отправено още през 2015 година в рамките на публично мероприятие. Мария Бутина попада в полезрението на американските медии веднага след изборната победа на Тръмп. Според публикации в американската преса, Бутина се изявявала в САЩ като сътрудничка на руската Централна банка, като лобистка за свободното притежаване на оръжие и като журналистка. Рускинята привлича специално внимание, когато се опитва да установи контакт с водещи американски политици. По-късно медиите в САЩ съобщават, че ФБР се интересувало от дейността на Бутина и Торшин - и особено от въпроса дали с помощта на двамата руснаци НОА не е получила дарения, които косвено са били използвани за финансиране на кампанията на Доналд Тръмп. Защото НОА наистина подкрепи Тръмп и отпусна пари за неговата кампания. През април тази година САЩ наложиха санкции срещу Торшин. Американските следователи смятат, че чрез НОА Бутина се е опитала да отвори комуникационни канали между руските власти и водещи представители на една партия в САЩ. Въпросната партия не е посочена изрично, но най-вероятно се има предвид Републиканската партия на президента Тръмп.", "date": "2018.12.15", "title": "Какво се знае за руската шпионка Мария Бутина?"}
{"url": "https://www.faktor.bg/bg/articles/protestat-na-zhaltite-zhiletki-v-belgiya-vze-zhertva", "text": "Шофьор загина в Белгия, близо до границата с Франция, след като се вряза в камион, който спрял рязко заради блокада на протестиращи „жълти жилетки“, съобщава АФП, цитирана от БГНЕС. Инцидентът станал в района Еркелин, на кръстопът между пътищата N40 и N54, допълват местните власти.  Днес се провежда петият пореден протест на движението във Франция, като малко над 1000 души се събраха в центъра на френската столица на фона на засиленото полицейско присъствие. Част от демонстрантите са се опитали да пробият кордона от полицаи на булевард „Шанз Елизе“. Органите на реда са използвали сълзотворен газ, за да разпръснат тълпата. Световни медии съобщават за около 60 ареста – предимно на демонстранти, проявили агресия. Броят на задържаните до момента е в пъти по-малък от арестуваните близо 500 души миналия уикенд.", "date": "2018.12.15", "title": "Протестът на \"жълтите жилетки\" в Белгия взе жертва"}
{"url": "https://www.faktor.bg/bg/articles/novini/balgariya/todor-tagarev-ot-247-mln-lv-poveche-za-armiyata-nito-lev-nyama-da-otide-za-modernizatsiya", "text": "\"Бяха отпуснати изключително много средства, част от които са за бюджета за отбрана. Практически нито един лев от тях не отива за модернизация и създаване на нови способности, огромната част от парите са за капитално-възстановителни ремонти. Те отиват, за да поддържаме равнището отпреди 30-40 години\". Това заяви пред BgonAir бившият служебен министър на отбраната Тодор Тагарев. Припомняме, че армията ще получи с 247 млн. лв. повече, след като кабинетът отпусна допълнителни пари. Преди две седмици правителството даде малко над 134 млн. лв., а в сряда добави към тях още 113 млн.  Според Тагарев е причеснително, че за последните 3 години в закона за бюджета се отделят средства на отделен ред за трите основни проекта за преоръжаване и до този момент нито един лев от тях не е изразходван, а това би били реални инвестиции в нови способности.  \"От \"Атлантическия съвет на България\" излязохме с много сериозен анализ и позиция, че ние виждаме Ф-16 като по-добрия избор в рамките на тази процедура. Предлагат се нови самолети с много модерно оборудване, самолети, които са с 50% по-голям ресурс, с 12 000 часа. Грипен е с 8 000\", подчерта бившият министър. Тодор Тагарев обясни, че Швеция и САЩ също са представили подобрени оферти. По думите му, когато има конкурентна процедура, тези, които искат да ни доставят техника, искат да подобряват своите оферти, но това не води до разлика в самолетите. Според него оптимистичният вариант  е през 2021 г. да придобием новите способности. \"Не изключвам бързо да се стигне до решение, но това, което няма как да се случи в рамките на тази година, е сключване на договор. Твърде много забавихме процедурата\", заяви Тагарев. По неговите думи, за да се направи атрактивен сектора трябва политическата класа да разбере, че армията е държавноорганизиращ механизъм и най-големият ѝ символ.", "date": "2018.12.15", "title": "Тодор Тагарев: От 247 млн. лв. повече за армията, нито лев няма да отиде за модернизация"}
{"url": "https://www.faktor.bg/bg/articles/novini/svyat/naprezhenie-v-gartsiya-razprasnaha-sas-salzotvoren-gaz-protestirashti-v-solun-sreshtu-sdelkata-s-makedoniya", "text": "Гръцката полиция използва сълзотворен газ, за да разпръсне антиправителствените демонстранти, събрали се снощи в Солун, за да протестират срещу споразумението с Република Македония за нейното име, предаде Асошиейтед прес. Участниците в протеста провокираха плътния полицейски кордон в Солун, където премиерът Алексис Ципрас говореше пред свои привърженици. Споразумението предвижда бившата югославска република да се преименува на Република Северна Македония, в замяна на което Гърция ще оттегли възраженията си срещу нейното присъединяване към НАТО и евентуално към Европейския съюз. Противниците на сделката в Гърция, сред които и консервативната опозиция, твърдят, че тя няма да опази гръцкото наследство на древните македонци и ще представлява потенциална заплаха за териториалната цялост на страната.", "date": "2018.12.15", "title": "Напрежение в Гърция: Разпръснаха със сълзотворен газ протестиращи в Солун срещу сделката с Македония"}
{"url": "https://www.faktor.bg/bg/articles/novini/svyat/rekorden-broy-zhurnalisti-sa-akreditirani-za-traditsionnata-preskonferentsiyata-na-putin", "text": "Обявената за 20 декември голяма пресконференция на руския президент Владимир Путин бие рекорда по броя на акредитираните за нея журналисти - 1702-ма души, предаде ТАСС. Списъкът на представителите на медиите бе публикуван на сайта на Кремъл. На тази традиционна за края на годината среща на руския държавен глава с журналисти, както и досега най-много представители ще имат регионалните руски медии. Голям брой национални и чуждестранни средства за масово осведомяване обаче също ще изпратят свои представители. На първата такава пресконференция на Путин през 2001 г. имаше над 500 журналисти и оттогава броят на присъстващите се увеличава стабилно. На пресконференциите през третия президентски мандат на Путин броят им не е падал под 1250. Миналата година бе поставен поредният рекорд - 1640 представители на медиите, отбелязва ТАСС.", "date": "2018.12.15", "title": "Рекорден брой журналисти са акредитирани за традиционната пресконференцията на Путин"}
{"url": "https://www.faktor.bg/bg/articles/novini/svyat/broniran-kamion-izsipa-polovin-milion-dolara-na-patya", "text": "Над 500 000 долара изпаднали от брониран камион на магистрала в североизточния американски щат Ню Джърси. Близо 300 000 от тях все още не са намерени, предаде Асошиейтед прес, като се позова на местната полиция. Два сака с пари изпаднали от камиона в четвъртък. Единият съдържа 370 000 долара, а другият - 140 000 . Парите изхвърчали през отворена задна врата, която има механичен проблем. Много шофьори спрели и се втурнали да събират долари. В резултат се стигнало до две катастрофи. Хора събрали и върнали 216 000 долара. Останалите 294 000 за момента липсват предаде bTV.", "date": "2018.12.15", "title": "Брониран камион изсипа половин милион долара на пътя"}
{"url": "https://www.faktor.bg/bg/articles/burudzhieva-i-moskov-na-fona-na-ninova-borisov-izglezhda-kato-svetets", "text": "„Войната между институциите е като в един развод. Не може да се каже, че само единият е виновен. Важното е как те работят в общи каузи\". Това заяви пред ТВ Европа политологът Татяна Буруджиева по повод коментара на Бойко Борисов, че не води война с президента Румен Радев, но правителството постоянно получава президентски шамари.  \"Работата между институциите е по-важна отколкото да се шамарят. Големият политик е този, който ще намери пътя за приключване на тази ситуация\", коментира Буруджиева. \"Президентът няма особени директни, а сериозни индиректни функции. Хората се фокусират в него заради липсата на сериозна опозиция“, коментира Буруджиева.    Журналистът Юлий Москов отбеляза, че президентът продължава да се меси във въпроси и закони, където не му е работа. Двамата се обединиха около тезата, че Бойко Борисов показва, че в Европа има лидери и изглежда като светец на фона на Корнелия Нинова. Буруджиева отново подчерта, че неуважението на лидера на БСП към преизбирането за президент на ПЕС е било неуместно. Москов пък допълни, че поведението на Нинова прилича на клюкарка.", "date": "2018.12.15", "title": "Буруджиева и Москов: На фона на Нинова Борисов изглежда като светец"}
{"url": "https://www.faktor.bg/bg/articles/karakachanov-1-9", "text": "„Поръчах си една чаша червено вино в самолета и си казах, че каквото ми е писано, това ще стане“. Това разказa пред Нова ТВ Красимир Каракачанов за преживяното аварийно кацане на самолет в Австрия заради счупено стъкло.  Той коментира войната си с Веселин Марешки и скандала с липсата на обществени поръчки за храна в армията. \"Веселин Марешки ме напада, защото си мисли, че по този начин трупа рейтинг. Като е такъв герой, да отиде и да скочи на премиера. Аз обаче нямаше как да оставя гладна армията или вместо с топла храна, да храня 30 000 души с вафли\", заяви вицепремиерът.  По думите му, Бойко Борисов не е казал, че страната ни ще купи военните самолети F-16, а че са добри машини. Той допълни, че все още сме далеч от сключването на конкретен договор.  \"Ще се гръмна публично, ако се докаже, че съм взел пари от фалшивите паспорти. Петър Харалампиев (задържаният шеф на Държавната агенция на българите в чужбина - б.р.), не е предложение на ВМРО, а на Обединените патриоти. Ако видя Харалампиев, бих му казал: \"два пъти съм те предупреждавал да не се изкушаваш, защо не ме послуша\", заяви Каракачанов.  \"Няма да си подам оставката заради основните плювачи, които от Обединените патриоти сме ги дундуркали, няма да оставя политически негодници да ме изкарат виновен\", допълни лидерът на ВМРО.  \"Когато една държава като Македония ни иска подкрепа за влизане в НАТО и в ЕС, подписваме договор за приятелство, но прави провокации, не мога да не реагирам. Не съм съгласен България да прави компромиси с историята и честта си и ще гласувам против членството на Македония в НАТО, ако не спрат провокациите. Не съм очаквал подкрепа от премиера и от външния министър за позицията си, защото аз казах мнението си. Екатерина Захариева заема такава позиция, че трябва да е по-дипломатична\", коментира Каракачанов.", "date": "2018.12.15", "title": "Каракачанов: Ще се гръмна публично, ако се докаже, че съм взел пари от фалшиви паспорти"}
{"url": "https://www.faktor.bg/bg/articles/novini/balgariya/valentin-kasabov-ogromna-manipulatsiya-prinudi-valeri-simeonov-da-podade-ostavka", "text": "\"Улицата принуди Валери Симеонов да си хвърли оставката. Всъщност това беше огромна манипулация, когато започнаха протестите, бяха по 15-20-30 човека, организирани от различни групировки\". Това коментира пред БНТ заместник-председателят на НФСБ Валентин Касабов. \"Манипулациите започнаха от двете големи медии, телевизии, защото Валери Симеонов вкара Закона за хазарта и удари рекламите на тези две големи медии, говорим за десетки милиони евро\", коментира народният представител. По думите му от атака срещу Валери Симеонов, тя е прераснала срещу такава срещу правителството. Валентин Касабов каза още, че битката с хазартния бизнес продължава.", "date": "2018.12.15", "title": "Валентин Касабов: Огромна манипулация принуди Валери Симеонов да подаде оставка"}
{"url": "https://www.faktor.bg/bg/articles/novini/svyat/vartolomey-sadi-universiteta-v-prinstan-zara-gratski-rakopisi-otkradnati-ot-balgarska-cheta", "text": "Лидери на Православната църква, сред които Вселенският патриарх Вартоломей, съдят Принстънския университет да им върне хилядолетни византийски ръкописи, откраднати от българска чета по време на Първата световна война, пише в. \"Ню Йорк таймс\".  Трите ръкописа с цветни рисунки са на повече от 1000 години. Едновременно свещени текстове и произведения на изкуството, те били дарени на Принстън през 1942 г. от член на настоятелството и бивш възпитаник на учебното заведение, който ги бил купил от германска аукционна къща 20 години по-рано, предаде БТА.  Във федерален съдебен иск, заведен в четвъртък в американския щат Ню Джърси, ищците, сред които Вселенският патриарх Вартоломей, твърдят, че ръкописите са били откраднати, и настояват за тяхното връщане. През 1917 г. българска чета щурмувала манастира \"Света Богородица \"Икосифиниса\" в село Кормища, Северна Гърция, и отнесла редица древни текстове. Манастирът, основан през 5-и век, е един от най-старите в гръцката област Македония. В съдебния иск пише, че преди да бъде плячкосан, той е имал \"забележителна колекция от книги, реликви и ценни византийски ръкописи\". Представител на местните власти описал нападението срещу манастира в писмо до гръцката делегация в София четири дни по-късно. В текста, който е на френски език, пише, че \"банда от 60 престъпници\" е влязла с насилие в манастира и е пребила безмилостно двама мъже, за да ги принуди да издадат къде са държани скъпоценните предмети на Светата обител. След това българите натоварили своята плячка на 24 мулета и си тръгнали необезпокоявани. Откраднатите ръкописи били отнесени в София, където се озовали у търговци, продавачи на книги и аукционни къщи от цяла Централна Европа.", "date": "2018.12.15", "title": "Вартоломей съди университета в Принстън заради гръцки ръкописи, откраднати от българска чета"}
{"url": "https://www.faktor.bg/bg/articles/georgi-harizanov-sigurno-e-adski-tapo-da-si-ot-bsp", "text": "Политическият анализатор и директор на ТВ Европа публикува във Фейсбука си кратък коментар за случващото се в парламента. \"Сигурно е адски тъпо да си от БСП. Давам пример. Излизаш в парламента, да речем, и казваш някой уж готин лаф като “От магистрали се краде, а от пенсии - не”. След което хората моментално се сещат за Емилия Масларова със златните ремонти и пенсионерите на море, както и за магистралите по времето на Батко и Братко - като свършващите в нищото 5 км от магистрала Люлин. И отново ставаш за смях. Сигурно е адски тъпо да си от БСП\", коментира последните спорове в пленарната зала Харизанов.  Припомняме, че вчера народните представители от управляващите и опозицията влязоха в лют спор за това, дали трябва да се отделят милиарди за строеж на пътищата. От БСП обвиниха кабинета, че средствата се крадат, а от мнозинството контрираха, че кражните са ставали през първите 20 години след падането на социализма.", "date": "2018.12.15", "title": "Георги Харизанов: Сигурно е адски тъпо да си от БСП"}
{"url": "https://www.faktor.bg/bg/articles/novini/balgariya/shte-se-zadarzhi-oblachno-sas-slabi-prevalyavaniya-ot-dazhd-v-severnite-i-planinskite-rayoni-ot-snyag", "text": "Ще се задържи облачно, със слаби превалявания от дъжд, в северните и планинските райони – от сняг. В Северозападна България и на места по поречието на Дунав има условия за поледици. Ще духа слаб югоизточен, в северните и източните райони - умерен източен вятър. Максималните температури ще са от около 0° на места в северозападните, до 10-12° в крайните югозападни райони и Южното Черноморие.  Над Черноморието ще бъде облачно с валежи от дъжд. Ще духа умерен източен вятър. Максималните температури на въздуха: 8°-12°. Температурата на морската вода е 8-9°. Вълнението на морето ще е 3-4 бала. Над планините ще бъде облачно и мъгливо, на места със слаби превалявания от сняг. Ще духа умерен до силен юг-югозападен вятър и с него температурите ще се повишават, така че валежите от сняг в по-ниските части ще преминават в дъжд. Максималната температура на височина 1200 метра ще е около 5°, на 2000 метра – около минус 1°.", "date": "2018.12.15", "title": "Ще се задържи облачно, със слаби превалявания от дъжд, в северните и планинските райони – от сняг"}
