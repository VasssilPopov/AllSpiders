{"url": "https://faktor.bg/bg/articles/novini-balgariya-h-aleksandrov-za-siderov-pravi-taka-vinagi-kogato-ima-elektoralna-kriza", "text": "\"С тази окупация на публичното пространство Сидеров отговаря на очакванията на групата хора, които представлява и неговият рейтинг, както винаги след подобна изява, ще се повиши\", коментира пред Нова телевизия скандала с Волен Сидеров антропологът и член на Обществения съвет на БНТ Харалан Александров. \"Те са гневни и сърдити и имат усещането, че техният глас не е чут. Тази игра трябва някой да я играе и лидерът на \"Атака\" се справя с ролята. Прави така винаги, когато има електорална криза. Но и това е тежък емоционален труд и вероятно някоя и друга чашка алкохол помага\",  допълни Александров.  Той прогнозира, че след скандала в национален ефир Сидеров ще \"покачи резултатите си на местните избори\" \"Ще има още такива изпълнения. Докато има гневни, ще има кой да ги представлява. А за този електорат каквото и да правим, колкото и да заклеймяваме Сидеров, това ще бъде чуто като потвърждение на неговата значимост\", каза още Александров.", "date": "2019.10.03", "title": "Х. Александров за Сидеров:  Прави така винаги, когато има електорална криза"}
{"url": "https://faktor.bg/bg/articles/novini-svyat-zemetresenie-s-magnitud-ot-5-1-kray-rodos", "text": "Земетресение с магнитуд от 5,1 по Рихтер е регистрирано в морето край гръцкия остров Родос тази сутрин, съобщава \"Катимерини\", цититан от БТА. Трусът е станал в 7,44 часа сутринта, а епицентърът е бил на 37 километра югоизточно от Родос и на 470 километра източно-югоизточно от столицата Атина, съобщава гръцкият институт по геодинамика. Според института дълбочината на земетресението е била под десет километра. Евросредиземноморският сеизмологичен център изчислява силата на земетресението на 5,1 по скалата на Рихтер и определя епицентъра на 30 километра югоизточно от Родос. Дълбочината на труса е изчислена на два километра. По телевизия Скай председателят на гръцката Организация за антисеизмична защита и планиране Евтимис Лекас успокои гражданите, че земетресението не е свързано с Анадолския разлом (за който се смята, че може да предизвика по-силно земетресение - б.пр.) и че може да се очакват вторични трусове с магнитуд до 4,5 по Рихтер.", "date": "2019.10.03", "title": "Земетресение с магнитуд от 5,1 край Родос"}
{"url": "https://faktor.bg/bg/articles/pyciya-ne-icqa-da-xapchi-i-tova-shte-donece-nay-clabiyat-iqonomichecqi-pactezh-ot-2016-godina", "text": "Baжeн пpиopитeт зa pycĸия пpeзидeнт Bлaдимиp Πyтин ocтaвa cтимyлиpaнeтo нa мecтнaтa иĸoнoмиĸa. Ho пpeз тaзи гoдинa ce oĸaзвa, чe Mocĸвa e oгpaничилa тoлĸoвa paзxoдитe cи, чe pacтeжът e пoчти в зacтoй, пишe сайтът Вlооmbеrg, цитиран от money.bg.  Kъм ĸpaя нa aвгycт ca изxapчeни пo-мaлĸo oт 60% oт гoдишния бюджeт, ĸoeтo e нaй-мaлĸият дял oт 2012 гoдинa нacaм, пoĸaзвaт дaнни нa pycĸoтo финaнcoвo миниcтepcтвo. Cъщo тaĸa пo-мaлĸo oт eднa тpeтa oт cpeдcтвaтa, oтпycнaти пpeз 2019 гoдинa зa мнoгoгoдишният Haциoнaлeн инфpacтpyĸтypeн плaн, ĸoйтo e нa cтoйнocт oт 400 милиapдa дoлapa, ca били изпoлзвaни ĸъм ĸpaя нa юни. Haмaлeлитe paзxoди в peзyлтaт нa пo-мaлĸoтo пpивлeчeни cpeдcтвa зaплaшвaт дa ocтaвят pacтeжa нa нaй-ниcĸoтo мy paвнищe oт 3 гoдини нacaм. Oбиĸнoвeнo Pycия изpaзxoдвa гoлямa чacт oт бюджeтa пpeз пъpвaтa пoлoвинa нa гoдинaтa, a cлeд тoвa ycпявa дa нaвaĸca c пoвeчe пpиxoди в пocлeднитe мeceци. Диcбaлaнcът пpeз тaзи oбaчe ce зaдълбoчaвa. Oтчacти тoвa ce дължи и нa пo-гoлямaтa пpeдпaзливocт пpи oтпycĸaнeтo нa cpeдcтвa пo aмбициoзнaтa инфpacтpyĸтypнa пpoгpaмa. \"Имa мнoгoбpoйни дeтaйли зa тoвa ĸaĸ ce oцeнявa вceĸи eдин пpoeĸт пo нeя и ĸaĸвo тpябвa дa бъдe пocтигнaтo c нeгo\", пocoчвa Лaypa Coлaнĸo, ĸoятo e eĸcпepт в Ваnk оf Fіnlаnd. \"Цeлтa e пapитe дa бъдaт изпoлзвaни пo нaй-дoбpия нaчин, нo тoвa пpaви пpoцecът пo oдoбpeниe мнoгo тpoмaв\", дoпълвa тя. A цифpитe гoвopят зa peзyлтaтът oт тoвa. Дъpжaвнитe paзxoди ĸъм ĸpaя нa aвгycт възлизaт нa 700 милиapдa pyбли или 10,8 милиapдa дoлapa. Зaeднo c тoвa pacтeжът нa pycĸaтa иĸoнoмиĸa ĸъм ĸpaя нa пъpвoтo шecтмeceчиe възлизa нa 1%, coчaт изчиcлeниятa нa цeнтpaлнaтa бaнĸa. Oт финaнcoвaтa инcтитyция пpoгнoзиpaт, чe бpyтният вътpeшeн пpoдyĸт нямa дa нapacнe c пoвeчe oт 1% зa цялaтa 2019 гoдинa, ĸoeтo би билo пoд пocтaвeнaтa oт пpaвитeлcтвoтo цeл зa pъcт oт 1,3%. Toвa би билo нaй-cлaбoтo пpeдcтaвянe нa pycĸaтa иĸoнoмиĸa oт 2016 гoдинa нacaм.", "date": "2019.10.03", "title": "Pycия нe иcĸa дa xapчи, Путин води икономиката към застой"}
{"url": "https://faktor.bg/bg/articles/novini-svyat-r-kolarova-demokratsiyata-navsyakade-e-v-otstaplenie-v-mnogo-darzhavi-na-liderskiya-post-zastavat-populisti", "text": "\"Демокрацията навсякъде е в отстъпление и като причина или следствие на това отстъпление е, че в много държави на лидерския пост застават политици, които определяме като популисти. В казуса с Тръмп това не е единствената типична характеристика. Към профила му се добавя и това, че той не само е знаменитост, но и цар на риалити форматите. Неговият Туитър е риалити формат, който промени модела на правена на политика и той го промени към лошо, защото този тип директна комуникация не винаги се осветява. Не е много ясно дали импийчмънта се опитва да освети, но не е ясно дали е изключение или правило. Основната теза на демократите, които искат импийчмът е, че това е фрапантно изключение. Основната теза на Тръмп е - \"не ровете в моята купчинка, защото аз ще започна да ровя във вашата\", коментира пред БНТ политологът Румяна Коларова. По думите ѝ е пределно ясно, че това обвинение има няколко нива.  На първо място срещу почтеността на Тръмп, която е атакувана с много публични акции, като част от тях са придружени с искане за импийчмънт. \"Ефектът от тази атака костваше 20 процента от популярността на Тръмп. Пределно ясно е, че в момента това е подготовка за предстоящата предизборна кампания\", каза Коларова.", "date": "2019.10.03", "title": "Р. Коларова: Демокрацията навсякъде е в отстъпление, в много държави на лидерския пост застават популисти"}
{"url": "https://faktor.bg/bg/articles/bombardirovach-ot-vtorata-svetovna-voyna-se-razbi-v-sasht", "text": "7 души загинаха в американския щат Кънектикът, след като бомбардировач от Втората световна война се разби. Самолетът B-17, известен като Летящата крепост, е бил със 13 души на борда. Катастрофирал е на международното летище Брадли скоро след излитането си, съобщи представител на властите, цитиран от Асошиейтед прес. Инцидентът е станал по време на демонстрационен полет, който обаче е завършил с опит за аварийно кацане малко след излитането. Според властите екипажът открил неизправност и се опитал да се върне на летището.  При кацането обаче самолетът се блъснал в хангар. Той е бил пълен с контейнери с течност против обледеняване.", "date": "2019.10.03", "title": "Бомбардировач от Втората световна война се разби в САЩ"}
{"url": "https://faktor.bg/bg/articles/novini-svyat-dzhonsan-otnovo-shte-opita-da-razpusne-parlamenta", "text": "Британският премиер Борис Джонсън ще поиска кралица Елизабет Втора да разпусне парламента от 8 до 14 октомври. Традицията повелява законодателният орган да излезе в кратка ваканция преди тронното слово на монарха, в което се излагат приоритетите на правителството.  Така че това спиране на работата на парламента не би трябвало да бъде правен проблем, отбелязва Франс прес. В края на август британският премиер прекрати сесията на парламента за пет седмици, в опит да прокара Брекзит на 31 октомври, със или без споразумение, но Върховният съд постанови, че това решение е незаконно, след като то бе оспорено от противници на Джонсън с аргумента, че целта му е да попречи на депутатите да упражнят контрол върху процеса на излизане на Великобритания от Европейския съюз. Работата на парламента ще бъде прекъсната за \"минималния възможен срок\", за да може правителството да се подготви за новата парламентарна сесия. Като приоритети на кабинета бяха изброени осъществяването на Брекзит на 31 октомври, здравната система, училищата, борбата с престъпността, инвестициите в инфраструктурата и силната икономика.", "date": "2019.10.03", "title": "Джонсън отново ще опита да разпусне парламента"}
{"url": "https://faktor.bg/bg/articles/belgiyskata-politsiya-prizna-ne-mozhem-da-se-spravim-s-nova-teroristichna-zaplaha", "text": "Белгийската полиция не би могла да се справи с нова терористична заплаха. Това се посочва в доклад, цитиран от местни медии. Документът е изготвен от представители на полицията, местните власти и магистрати, и е внесен за обсъждане в парламента. Отчита се, че полицията в днешното си състояние не би могла да отговори при голямо предизвикателство пред сигурността в страната. Отбелязва се липсата на достатъчно служители, както и на необходимото финансиране. Според цитирани в медиите депутати, белгийските служби за сигурност - полиция, военни, спасители - имат нужда от около един милиард евро допълнително, за да могат да изпълняват поставяните задачи.", "date": "2019.10.03", "title": "Белгийската полиция предупреди: Не можем да се справим с нова терористична заплаха"}
{"url": "https://faktor.bg/bg/articles/novini-balgariya-n-kaychev-vaprosite-na-obshtata-ni-istoriya-sas-severna-makedoniya-sa-vazhni-za-samata-i-sashtnost", "text": "\"Действително въпросите на нашата обща история с Република Северна Македония са важни, не само като фундамент за двустранните отношения с България, но и за самата същност на Република Северна Македония, за самия дух на обществото там. Моето разбиране е, че в интерес на самата европеизация на страната, в интерес на самото приближаване към ЕС е да бъде осмислена, и призната, и дъблоко разбрана от гражданите тази обща история\", заяви пред БНТ историкът доц. д-р Наум Кайчев: . По негово мнение няма крайности в отношенията между двете страни, а позицията на България е ясна и последователна. За първите 7-8 месеца са постигнати сериозни резултати в средновековната история и разбиранията за общите личности. Той обясни, че не става въпрос за отстъпки, а за придържане към историческите извори. Припомняме, че началото на седмицата президентът Румен Радев свика Консултативна среща по темата за отношенията на нашата страна със Северна Македония.  На 17 октомври предстои европейски съвет, на който се очаква европейските лидери да вземат решение за старт на преговори за членство на Северна Македония и Албания. Преди това трябва да заседава съвместната Българо-македонска комисия по историческите въпроси.", "date": "2019.10.03", "title": "Н. Кайчев: Въпросите на общата ни история със Северна Македония са важни за самата и същност"}
{"url": "https://faktor.bg/bg/articles/novini-svyat-kommersanty-lichnite-danni-na-60-mln-rusnatsi-sa-kacheni-v-internet", "text": "Личните данни на 60 милиона руснаци са с открит достъп, пише вестник „Коммерсанть“, като се позовава на информация от основателя на компания DeviceLock (специализирана върху защитата от изтичане на личните данни) Ашот Оганесян. Според източника на изданието, изтичането засяга интересите на около 60 милиона руснаци, предполагаемо клиенти на Сбербанк, чиито детайлни лични данни, както и подробна финансова информация, са се оказали качени в интернет през август на специализиран форум, който е блокиран от „Роскомнадзор“. Близък до Централната банка на Русия източник на вестника предполага, че инцидентът е „изнасяне“ на базата данни на Сбербанк. По думите на друг събеседник на вестника, информацията може да е качена от някой, който има административен достъп до нея. Както съобщава Оганесян, той е проверил 240 записа от базата и „мога да потвърдя, че в тях се съдържат данни на реални хора, които имат картова сметка в Сбербанк“. От Банката заявиха пред изданието, че обемът на похитените данни „е невъзможен, тъй като общият брой на кредитните карти е няколко пъти по-малък“. Освен това открадната информация няма да позволи на злонамерени лица да изтеглят пари от картите на клиентите, тъй като в тях отсъстват кодовете CVV, а всяка транзакция без представяне на карта се потвърждава чрез смс-парола.", "date": "2019.10.03", "title": "\"Коммерсанть\": Личните данни на 60 млн. руснаци са качени в интернет"}
{"url": "https://faktor.bg/bg/articles/novini-balgariya-rumen-radev-zaminava-na-ofitsialno-poseshtenie-v-avstriya", "text": "Държавният глава Румен Радев заминава на официално посещение в Австрия по покана на австрийския президент Александър ван дер Белен. Визитата започва със среща с българската общност в алпийската република. Според статистиката в Австрия живеят над 27 хил. българи, но неофициалните данни сочат, че броят им надхвърля 35 хил. Тази вечер Румен Радев ще отличи с почетния знак на президента Карл Блеха, председател на Австрийско-българското дружество, което има значим принос за популяризирането на културата и изкуството на България. Политическите разговори във Виена са насрочени за утре. В двореца \"Хофбург\" Румен Радев и Александър ван дер Белен се очаква да поставят акцента върху дебата за бъдещето на Европа, миграцията и сътрудничеството в областта на сигурността. Както и потенциала на икономическото сътрудничество и инвестициите. Австрия е вторият най-голям чуждестранен инвеститор у нас, а стокообменът през миналата година е над 1 милиард и 300 милиона евро, което е ръст със 7% в сравнение с предходната година.", "date": "2019.10.03", "title": "Румен Радев заминава на официално посещение в Австрия"}
{"url": "https://faktor.bg/bg/articles/siguren-balotazh-za-sofiya-manolova-ima-da-navaksva", "text": "„Балотажът в София е практически сигурен. Както е сигурно и че на този балотаж ще се срещнат Йорданка Фандъкова и Мая Манолова. Тези резултати не са прогноза как ще завърши битката, нито на първи тур, нито на балотажа, защото предстои още доста време, а разликата не е голяма”. Това заяви в предаването „Плюс-Минус\" по Нова телевизия социологът Юлий Павлов от Центъра за анализи и маркетинг. Изследването е направено сред 1007 пълнолетни граждани на Столичната община между 20 и 30 септември. Проучването е със собствено финансиране и е част от изследователската програма на Центъра за анализи и маркетинг. Според Юлий Павлов „е жалко, че кампанията не започна по-рано”. „С изключение на г-жа Фандъкова и г-жа Манолова, които, без да са обявили кандидатурите си явно, все пак още от края на европейските избори се знаеше, че те ще бъдат най-вероятно водещите кандидатури в София. Борислав Игнатов и Борис Бонев също заявиха сравнително навреме своето участие. Но имахме толкова много кандидати, регистрирани в последния момент. Резултатите на всички, останали под Борис Бонев, са под 1%, само Десислава Иванчева е между 0,5 и 1%, всички останали са под 0,5%”, заяви Павлов. „Джамбазки и Волен Сидеров също  се регистрираха късно, но за тях по-отрано се знаеше, че ще бъдат кандидати”, заяви Павлов. По думите му още от началото на лятото избирателите са започнали да се „разслояват в посока настоящия кмет г-жа Фандъкова и г-жа Манолова, която претендира да бъде кандидатът, който е за промяната на статуквото.” „По-малко от месец преди избори регистрираме малка преднина, безспорна е, тя е извън рамките на статистическата грешка, но е достатъчно малка да бъде стопена”, каза Павлов. Той обясни, че 57% от запитаните казват, че със сигурност ще гласуват и знаят за кого. „В София има около 1 млн. избиратели. Това означава около 570 000 души. Още 10% твърдят, че ще гласуват, но не знаят за кого. Още 15% казват, че още не са решили дали ще гласуват”, каза Павлов. Неговата оценка е, че ще гласуват повече хора, отколкото на предишния вот, но не повече от 450-500 хил. „Истинската задача на кандидатите, а и на партиите,  е не толкова да събират нови избиратели, а да мобилизират тези, които вече са направили своя избор. Тези, които биха гласували за избрания кандидат, ако им занесем урната вкъщи. Те трябва да бъдат мобилизирани, за да отидат да гласуват”, заяви социологът. Според Павлов червеният електорат е не по-малко мобилизиран от този на ГЕРБ и СДС. Дали ще остане така да изборите, предстои да разберем. „Ясно е, че битката на балотажа ще се реши от онези десни избиратели, които няма да гласуват на първия тур за г-жа Фандъкова. Не се реализира хипотезата, че симпатизантите на \"Демократична България\" нямало да гласуват за Фандъкова. Една трета е вероятно въобще да не гласуват, но една трета би подкрепила сегашния кмет на ГЕРБ”, заяви Павлов. „В крайна сметка битката ще се реши на втория тур. Според нас разликата е убедителна – 5%. От тези, които са гласували на първи тур, в момента ни казват 47%, че ще гласуват за г-жа Фандъкова, 42% за г-жа Манолова. Преизчислени при 100%, това означава 52,7 на 47,3. Това, разбира се, също не е прогноза. Това е моментна снимка”, каза Павлов.", "date": "2019.10.03", "title": "Юлий Павлов: Червеният електорат е не по-малко мобилизиран от ГЕРБ в битката за София"}
{"url": "https://faktor.bg/bg/articles/lozan-panov-pita-tsatsarov-za-kachestvoto-na-rabota-na-geshev", "text": "Председателят на Върховния касационен съд Лозан Панов изпрати писмо до главния прокурор на Република България Сотир Цацаров (с копия до Комисията по атестирането и конкурсите при Прокурорската колегия на Висшия съдебен съвет и ръководителите на Софийската градска прокуратура и Специализираната прокуратура), в което поставя въпроса за необходимостта от преценка на качеството на изготвените от кандидата за главен прокурор Иван Гешев обвинителни актове, а не само на обема на неговата дейност в количествен аспект. Това съобщиха от ВКС. В писмото пише: „За обективна преценка на професионалните и делови качества на кандидата за длъжността главен прокурор следва да се формират непосредствени впечатления от нивото на правните му познания, умения и лични способности, проявени при изпълнение на функциите му. Професионалните качества на всеки магистрат се разкриват преди всичко въз основа на непосредствено запознаване със съдържанието на изготвените от него актове. Тиражираната изключителна оценка на способностите на кандидата неминуемо означава, че прокурорските актове, които е изготвил, отразяват задълбочени и системни познания в областта на наказателното право и процес; способност за идентификация на подлежащите на доказване съществени факти по съответното дело; умение за подбор на релевантните доказателствени материали; умение за правилна квалификация на значимите факти и законосъобразно определяне на приложимия закон; познаване на съдебната практика. Съдържанието на актовете на кандидата е източник и на информация за прецизността на използвания от него правен език, общата езикова култура и умение за ясно изразяване. Известно е също така, че преценката за професионалната квалификация на магистратите се гради освен на общи количествени, преди всичко на качествените резултати, постигнати в практическата му дейност. Те могат да бъдат преценени и коментирани само при наличието на непосредствени впечатления от конкретната му работа като прокурор. С оглед изложеното информираният вот в процедурата за избор предполага непосредствено запознаване с работата на кандидата по конкретни дела, по-специално с изготвени от него обвинителни актове по приключили наказателни производства, по които е протекъл редовен инстанционен съдебен контрол. Докладът на Комисията по атестирането и конкурсите (КАК) при Прокурорската колегия на Висшия съдебен съвет по чл. 173, ал. 9 от ЗСВ относно професионалните качества на кандидата (конкретно: р. II) е основан върху документи и статистически данни за неговата дейност като прокурор, като отразява обема на неговата дейност само в количествен аспект. Липсва каквато и да е информация за качествения аспект на извършената от него работа. В р. II, стр. 7 от доклада е обобщено, че за 10-годишен период (от 2006 г. до 19.07.2016 г., вкл. времето, когато е бил прокурор в СРП) кандидатът е внесъл в съда 230 прокурорски актове, като по внесени от него прокурорски актове са осъдени общо 233 лица. В тези констатации липсва яснота и конкретика относно точния брой изготвени и внесени в съда обвинителни актове, както и относно броя и крайния резултат на окончателните съдебни актове, поставени по внесени от кандидата обвинителни актове. Тази част на доклада не съдържа нарочен анализ и коментар на конкретни прокурорски актове на кандидата, поради което няма как да се изведат обосновани изводи за качествената страна на дейността му. Резултатите от съдебния контрол по наказателните производства, инициирани по изготвени от него обвинителни актове, правната и фактическа сложност на производствата, биха илюстрирали с висока степен на обективност квалификацията на кандидата. Необходимо е да се уточнят залегналите в доклада статистически данни, като се съобщи информация относно точния брой внесени в съда обвинителни актове, изготвени от кандидата, за периода от м. май 2012 г. до 19.07.2016 г. Фактът, че тогава е заемал длъжността прокурор в СГП предполага, че внесените от него обвинителни актове са по дела с по-висока сложност. За този период следва да бъдат предоставени за непосредствено запознаване преписи от изготвените от кандидата обвинителни актове по окончателно приключили към настоящия момент наказателни производства, по които са били образувани съдебни производства, ведно с информация за номерата на съответните съдебни дела и крайните резултати от съдебното разглеждане на делата. Показателни биха били данните за времето 18.02.2014 г. – м. юни 2016 г., когато кандидатът е бил разпределен в утвърдената нова структура на СГП (отдел 01 „Специализиран“), тъй като съгласно констатациите в доклада преписките и делата в тази структура са се характеризирали със завишена фактическа и правна сложност и с обществен интерес. От важно значение за преценката на професионалните качества и постижения на кандидата е непосредственото запознаване с конкретно изготвени от него обвинителни актове за периода 19.07.2016 г. – 16.07.2018 г., когато е заемал длъжността административен ръководител на Специализираната прокуратура. За този период в доклада на КАК (стр. 8) е маркирана изцяло в количествен план статистическа характеристика на осъществяваната от него дейност. От залегналата в доклада информация не става ясно дали през този период, извън административно-организационната си функция, кандидатът е извършвал дейност (и каква именно) във връзка с пряката си професионална ангажираност като прокурор. Ако в този период той е изготвял обвинителни актове по вече приключили към настоящия момент наказателни производства, въз основа на които да е било образувано съдебно производство, преписи от тях следва да бъдат представени с цел изграждане на непосредствени впечатления за високите професионални качества на кандидата, констатирани в доклада на КАК. Най-достоверна база за изводи относно правната компетентност на кандидата са окончателните резултати от съдебното разглеждане на делата, образувани по внесени от него обвинителни актове, поради което следва да се предостави информация за номерата на съответните съдебни дела и резултатите от инстанционния контрол по окончателно приключилите наказателни производства.“", "date": "2019.10.03", "title": "Лозан Панов пита Цацаров за качеството на работа на Гешев"}
{"url": "https://faktor.bg/bg/articles/otkriha-v-yazovir-tyaloto-na-30-godishniya-todor-todorov-izcheznal-predi-dva-dena", "text": "Тялото на 30-годишния Тодор Тодоров от старозагорското село Сърнево, който изчезна безследно на 1 октомври, е извадено тази сутрин от водите на язовира край радневското село Маца, съобщиха негови близки. Младият мъж се е удавил, но към момента няма официална информация от полицията дали се касае за самоубийство или има данни за насилствена смърт.  Трупът е транспортиран за аутопсия. 30-годишният Тодор Тодоров отива около 13 ч. във вторник на риболов в района на язовир \"Маца\" край Раднево, а час по-късно близките му губят връзка с него. \"Следобед същия ден отидохме на язовира и открихме колата му. Вещите му дори не бяха разопаковани, а телефонът и личните му документи бяха в колата\", разказа брат му Иван Тодоров.", "date": "2019.10.03", "title": "Откриха в язовир тялото на 30-годишния Тодор Тодоров, изчезнал преди два дни"}
{"url": "https://faktor.bg/bg/articles/zdravnoto-ministerstvo-tarsi-myasto-za-tsentara-po-narkomanii", "text": "Търсим къде да преместим центъра по наркомании. Това каза министърът на здравеопазването Кирил Ананиев в отговор на въпрос как ще се реши проблемът, който предизвика преместването на центъра от ул. „Пиротска“ в квартал „Младост“ 1. Работата на центъра изкара жителите от бл. 18 и околностите на протести. Хората заявиха, че са притеснени от факта, че центърът се намира в близост до училища и детски градини. Според тях откакто наркозависимите ходят там, са се повишили и кражбите. Само в последната седмица четири автомобила са били разбити като от тях са откраднати акумулатор, касетофон и дори две кутии цигари. Жителите настояват центърът да бъде преместен и не вярват, че той ще бъде временно там. Ананиев коментира намерените шишета около центъра. „Метадонът е тип лекарство. Това не е наркотик. И тези 40-50 шишета, които сте видели, аз съм убеден, че това е провокация. Тези хора влизат вътре, изпиват си шишенцето и го оставят на съответното длъжностно лице. Никой не си тръгва с шишенца. Игли няма как да има, защото там не се бият инжекции“, обясни Ананиев и подчерта, че не може да се правим, че те не съществуват. „Тези хора имат семейства, те работят, те имат деца. Това са нормални хора, които сами искат да се излекуват“, заяви министърът.", "date": "2019.10.03", "title": "Здравното министерство търси място за центъра по наркомании"}
{"url": "https://faktor.bg/bg/articles/ikonomika-biznes-branshovi-organizatsii-zaplashvat-s-masovi-protesti-sreshtu-zakona-za-gorivata", "text": "Браншови организации заплашват с масови протести срещу Закона за горивата, който трябва да влезе в сила на 27-и октомври. Дребните търговци се опасяват от влиянието на монополистите на пазара, които се опитват да спрат измененията, изработени със съдействието на голямата част от бизнеса и подкрепата на Министерството на икономиката. Затова предупреждават от Асоциацията на българските търговци, производители, вносители и превозвачи на горива, в позиция, изпратена до министър Емил Караниколов. Дребните търговци на горива са притеснени от спирането на диалога по Законопроекта за изменение и допълнение на Закона за горивата, който постигнаха след тежки преговори и протести. Припомням, че влизането му в сила се отлага вече от една година заради недоволството на малките превозвачи на гориво. Както и на земеделските производители и на строители, които настояха да бъдат извадени от неговия обхват. В последствие заинтересованите браншови организации, включително Асоциацията на индустриалния капитал и Конфедерацията на работодателите и индустриалците заедно с Асоциацията на търговците, производителите, вносителите и превозвачите с посредничеството на министъра на икономиката изработиха вариант, който е на път да бъде спънат от монопола на пазара. “След 27-ми ние сме в невъзможност да работим, но не само ние, а и потребителите, имам предвид земеделци, строители, мини и т.н. До 28-и те нито могат да купуват горива, нито някой има право да им кара“, обяви Симо Симов от Асоциацията и настоя: “Правителството искаме спешно да вземе решение да отложи наново наредбата, за да се даде възможност на парламента да разгледа закона, да го обсъди и да го гласува“. В противен случай протестите под наслов “Жълтите жилетки“ ще започнат още до края на октомври.", "date": "2019.10.03", "title": "Браншови организации заплашват с масови протести срещу Закона за горивата"}
{"url": "https://faktor.bg/bg/articles/simens-vazobnovyava-deynostta-si-v-rusiya", "text": "Европейският съюз продължи действието на санкциите, въведени срещу Русия за присъединяването на Кримския полуостров. Но това не пречи на компанията „Сименс“ да възобнови дейност на руска територия, предава германският телевизионен канал ZDF. За първи път след скандала с доставката на газови турбини в Крим, когато компанията бе обвинена в нарушаване на санкциите, „Сименс“ стартира нов проект в Русия. Става въпрос за изграждането на електроцентрала в Татарстан, която по план ще бъде пусната в експлоатация през 2023 г., съобщават представители на компанията. Уточнява се, че „Сименс“ също така е сключила два договора за техническо обслужване на обекти в Русия.", "date": "2019.10.03", "title": "„Сименс“ възобновява дейността си в Русия"}
{"url": "https://faktor.bg/bg/articles/kristalina-georgieva-shte-rabotya-sreshtu-neravenstvoto-koruptsiyata-i-problemite-na-klimata", "text": "Управляващият директор на МВФ Кристалина Георгиева заяви, че опитът ѝ да се вижда с хора, изправени пред недостиг на храна и широко разпространена бедност, причинени от лоши политики, са затвърдили нейния ангажимент за икономическа строгост, предаде БНР. Г-жа Георгиева пое управлението на Международния валутен фонд през тази седмица като първият лидер на МВФ, преживял една от строгите програми на водещата институция за икономическо адаптиране. \"Уолстрийт джърнъл\" напомня, че нейната родина България премина през болезнен преход от социализъм към пазарна икономика през 90-те години на миналия век в условията на нарастващ дълг и безработица, които сринаха финансова система на страната и доведоха до висока инфлация. Тогава МВФ помогна на икономиката на България, като предостави крайно необходими заеми в замяна на трудни политически реформи, включително свиване на публичния сектор, приватизация на държавни предприятия и отказа от държавни субсидии. В телефонно интервю за \"Уолстрийт джърнъл\" през първия работен ден г-жа Георгиева заяви, че този опит я накарал да продължи кариерата си в международни институции като Световната банка и Европейската комисия, тъй като категорично вярва, че те могат да подобрят живота на обикновените хора. Сега тя е решена да демонстрира това и начело на МВФ. \"Във времена, когато има повече скептицизъм към нашата работа, най-добрият начин международните организации да докажат, че мултилатерализмът работи, е чрез неговото постигане\". Българският икономист прекара по-голямата част от вторник (1-ви октомври), преглеждайки текущите кредитни програми на МВФ, за да определи дали се нуждаят от корекция, тъй като икономическият растеж се забавя. \"Ние осъзнаваме, че глобалната икономика продължава да разочарова. Непредсказуемостта на търговските спорове, колебливостта на капиталовите потоци, Брекзит, конфликтите и природните бедствия са в състояние да причинят големи икономически разрушения\", отбеляза Кристалина Георгиева. Тя също така отбеляза неотдавнашната атака срещу саудитските петролни съоръжения и последвалият скок на цените на петрола като пример за опасната нестабилност, заплашваща света. Подобно на нейния предшественик - Кристин Лагард, и г-жа Георгиева предупреждава държавите да действат сега и да предоставят публични инвестиции, подкрепящи икономическия растеж, както и осъществяване на структурни промени, преди икономическите условия да се влошат допълнително. \"Кристин Лагард би казала, когато слънцето, грее е моментът да оправим покрива\", посочи Георгиева, цитирайки своята предшественичка и добави: \"Идвам в момент, когато вече има облаци и случайни дъждовни капки и моето послание е, че няма повече възможност да отлагате поправянето покрива\". Г-жа Георгиева заяви, че МВФ под нейното ръководство ще се съсредоточи повече върху проблемите на неравенството, корупцията и климата, както и върху ефектите от бързите технологични промени. \"Уолстрийт джърнъл\" напомня, че нейният докторат е съдържал тези за политиката за опазване на околната среда в САЩ, а сега г-жа Георгиева е съпредседател на инициатива на високо равнище за политиките за изменение на климата, заедно с Бан Ки-мун, бившият ръководител на Организацията на обединените нации, и с Бил Гейтс - технологичният милиардер, превърнал се във филантроп. В тази връзка Кристалина Георгиева си закупи електрически автомобил с оглед на притеснения за изменението на климата. Днес тя кара червената си \"Тесла\" на път за работа, взривявайки автомобила с рок музика преди нейни ключови срещи. Г-жа Георгиева управлява собствената си социална медия, като тя публикува свои видеоклипове, облечена с тениска и суитчър като служител на Световната банка, или как води флаш моб на Международния ден на жените и йога сесии със своите служители като част от политиката й за подобряване на благосъстоянието на работното място. Бивши колеги казват, че нейният стил на лидерство насърчава лоялността, но тя също може да бъде твърда и директна. Според Джонатан Хил, член на Британската камара на лордовете, която работи с нея преди време в ЕК посочи, че г-жа Георгиева \"не може да бъде натискана от никой\". Робърт Зелик, бивш шеф на Световната банка, каза, че тя ще донесе в МВФ опитът си на технократ, когато става въпроса за правене на сделки. \"Кристалина има уменията, широчината на опита, глобалната мрежа, интелигентността и личният си подход, за да се превърне в изключително успешен лидер на МВФ в един предизвикателен и важен момент, отбеляза той. В предишната си работа като изпълнителен директор на Световната банка г-жа Георгиева успя да осигури увеличаване на банковия капитал с 13 милиарда долара - почти удвояване на активите на банката - след деликатни преговори със 189-те държави-акционерни и въпреки първоначалния скептицизъм на администрацията на Доналд Тръмп и на Конгреса на САЩ. \"Това беше като едновременна игра на шах с 189 опоненти - никой не вярваше, че ще проработи\", заяви Самир Сюлейманов, старши изпълнителен директор на Световната банка, който работеше при нейното управление. \"Уолстрийт джърнъл\" отбелязва, че по време на работата ѝ в Европейската комисия от 2014 до 2016 година, тя е отговаряла за над 33 000 европейски служители и за бюджет от 175 млрд. долара, при това в момента, когато Европа се бореше с множество извънредни ситуации като сътресенията около еврото, имиграционната криза и вота във Великобритания за напускане на ЕС. Тя винаги е работила по-усилено от всеки свой служител, според Елизабет Вернер, която беше шеф на кабинета на г-жа Георгиева в Европейската комисия. Г-жа Вернер заяви, че бившият й шеф се ръководи от истинско убеждение, че международните организации могат да подобрят живота на обикновените хора, особено в развиващите се страни. \"Не обещавайте твърде много, но винаги постигайте много повече от това, което сте обещали - това е нейната мантра\", посочи за \"Уолстрийт джърнъл\" Елизабет Вернер.", "date": "2019.10.03", "title": "Кристалина Георгиева: Има опасност от големи икономически разрушения"}
{"url": "https://faktor.bg/bg/articles/arestuvaha-8-dushi-pri-spetsaktsiyata-v-dai-plovdiv", "text": "Има още един арестуван след спецакцията на ДАНС, извършена вчера в ДАИ – Пловдив. Тази сутрин е задържан представител на транспортна фирма. Така арестуваните до момента стават 8, предаде БТВ. Сред задържаните за 24 часа се оказва и временно изпълняващата длъжността директор на ДАИ – Пловдив Анна Генова. Акцията стартира вчера сутринта под ръководството на ДАНС, Окръжната прокуратура в града и  със съдействието на икономическа полиция. Разследват се корупционни схеми.  Сред задържаните освен служители на ДАИ има и шефове на транспортни фирми. Проверени са няколко адреса на фирми в Пловдив, Свиленград и Първомай. Предстои прокуратурата да вземе решение на кого да повдигне обвинение.", "date": "2019.10.03", "title": "Арестуваха 8 души при спецакцията в ДАИ - Пловдив"}
{"url": "https://faktor.bg/bg/articles/ivan-geshev-pri-spetsaktsiyata-v-kv-orlandovtsi-stava-duma-za-imotna-mafiya", "text": "При спецакцията в кв. \"Орландовци\" става дума за имотна мафия. Това каза зам. главният прокурор Иван Гешев по време на брифинг във връзка с проведената акция в квартал \"Орландовци\", предаде Агенция \"Фокус\". Гешев уточни, че задържаните лица са били задържани и преди. Той поясни, че става дума за имотна мафия с граждани от цигански произход. Гешев заяви, че това е сегмент на битовата престъпност.", "date": "2019.10.03", "title": "Иван Гешев: При спецакцията в кв. \"Орландовци\" става дума за имотна мафия"}
{"url": "https://faktor.bg/bg/articles/bebe-na-8-dni-ot-asenovgrad-e-pochinalo-na-pat-za-bolnitsa-v-plovdiv", "text": "Бебе на 8 дни от Асеновград е починало на път за болница в Пловдив. За случая потвърди пред „Фокус“ д-р Иван Червенков, управител на МБАЛ-Асеновград. Той обясни, че детето е родено в Акушеро-гинекологичното отделение на болницата в Асеновград. Три дни след изписването на родилката, бебето е докарано по спешност със затруднено дишане. Лекарите са му направили интубация. При процедурата е открито известно количество мляко в дихателните пътища, което е било отстранено. Специалистите са стабилизирали бебето, доколкото това е било възможно, и с линейка са го изпратили към болница в Пловдив. То е починало по пътя. Предстои да бъде извършена аутопсия на бебето, за да се установи конкретна причина за настъпилата смърт. Извършва се и проверка на документацията по случая.", "date": "2019.10.03", "title": "Бебе на 8 дни от Асеновград е починало на път за болница в Пловдив"}
{"url": "https://faktor.bg/bg/articles/ivan-geshev-lozan-panov-ima-fiksatsiya-v-dlazhnostta-glaven-prokuror", "text": "Имам 233 осъдени лица, което означава, че съдът ми е дал отлична оценка - Лозан Панов има фиксация в длъжността главен прокурор. Това каза зам.-главният прокурор Иван Гешев по време на брифинг във връзка с високата оценка на професионалната колегия ВСС му е дала висока оценка, а шефа на ВКС иска неговите обвинителни актове, начина, по който разговаря и речника му, предаде „Фокус\". \"За речника не мога да коментирам нищо. Не съм запознат с това писмо на г-н Панов. Това, което мога да кажа, че не се притеснявам от работата си. Оценката за работата на един прокурор в крайна сметка дава съдът. След като имам над 233 осъдени лица, значи съдът ми е дал отлична оценка с това, че мои обвинителни актове са осъдени такъв брой лица. Това е оценка не само на количеството, но и на качеството на свършената от мен работа. Второто, което искам да кажа, че с решение на ВСС е приета комплексна оценка от периодичното ми атестиране, която е максимална. Т.е. ВСС е установил, че имаме високи професионални качества. Ако това, което казват, е така, от страна на г-н Лозан Панов, нямам представа защо се интересува от това, за което ме питате. Единственото ми обяснение е, че през годините мислех, че той има фиксация в г-н Цацаров, а сега почнах да си мисля, че той има фиксация в длъжността главен прокурор. Защо трябва да питате него. Ще свърша с това, че имам приятели съдии, уважавам съда и никога не съм си позволявал да коментирам по никакъв начин съдебни решения, нито съда изцяло. Виждам, че това не е подход, възприет от други отделни лица от съдебната власт\", допълни още Гешев. Попитан дали напрежението срещу неговата кандидатура се дължи на това, че е единствен кандидат за поста, той отговори: \"Който и да беше на моята позиция, това напрежение, щеше да го има. След като не е от кръга приятели на тези хора, които генерират това напрежение. Дали щяха да са един, двама или трима, това напрежение, щеше да го има\", уточни още Гешев.  Той уточни, че когато Сотир Цацаров е бил кандидат за главен прокурор, кандидатите са били трима. \"Тогава имаше обструкции, че формално има трима човека. Сега е един, защо е един, като са трима - защо са трима\", каза Гешев. Според него става въпрос за безпринципно отношение. На въпрос какво му е очакването за делото Полфрийман, Гешев уточни, че не може да има никакви очаквания. \"Прокуратурата е свършила изцяло своята работа. Както знаете, убиецът Джок Полфриймън е осъден по внесен обвинителен акт от Прокуратурата на 20 години лишаване от свобода. Единственото, което Прокуратурата може да направи, го е направила. Оттук нататък ще чакаме да реши съдът. Ще се съобразим с решенията на българския съд\", допълни още Гешев. Във връзка със случилото се в телевизионно студио на национална телевизия, Гешев заяви, че всяка агресия към журналист, е недопустима.", "date": "2019.10.03", "title": "Иван Гешев: Лозан Панов има фиксация в длъжността главен прокурор."}
{"url": "https://faktor.bg/bg/articles/devet-ubiti-i-stotitsi-raneni-pri-protestite-v-irak-prez-poslednite-dva-dni", "text": "Девет души бяха убити, а стотици - ранени, при протестите в Ирак през последните два дни, предадоха световните агенции. Хиляди иракчани протестираха вчера за втори пореден ден срещу корупцията, безработицата и ниското качество на обществените услуги, отбелязва Франс прес. Общо осем демонстранти и един полицай са били застреляни в Багдад и Насирия, южно от столицата, съобщиха представители на властите. Те не уточниха кой е стрелял. Асошиейтед прес съобщи, че полицията е използвала бойни патрони и сълзотворен газ срещу демонстранти. Правителството на премиера Адел Абдел Махди, което встъпи в длъжност преди близо една година, изглежда избра твърд подход при първия си протестен тест. Това обаче не обезкуражи демонстрантите, които се събраха снощи в Багдад и на други места, отбелязва Франс прес. Властите наложиха полицейски част в три южни града - Насирия, Амара и Хила, съобщиха полицейски източници, цитирани от Ройтерс. Войници от елитните сили за борба с тероризма използваха бойни патрони и сълзотворен газ срещу демонстранти, за да им попречат да проникнат на летището на Багдад.", "date": "2019.10.03", "title": "Девет убити и стотици ранени при протестите в Ирак през последните два дни"}
{"url": "https://faktor.bg/bg/articles/kandidatite-na-belgiya-i-frantsiya-za-devrokomisari-se-opravdavat-za-koruptsiya-i-fiktivni-naznacheniya", "text": "Кандидатката на Франция за европейски комисар за вътрешния пазар Силви Гулар заяви на изслушването си в Европарламента, че не е извършила нарушения по времето, когато самата тя е била евродепутат, предадоха Франс прес и Ройтерс. На въпроси за скандал с фиктивни назначения в Европейския парламент и работата си като съветник в американски мозъчен тръст за 10 000 евро на месец в периода 2013-2016 г., докато е била европейски депутат. Гулар заяви, че е декларирала всичките си доходи и че не са й били повдигани обвинения от френската прокуратура. \"Чиста съм\", каза Гулар и заяви, че е била разпитана от следователи на ЕС, които са преценили, че няма проблем тя да се яви на изслушването. Кандидатът на Белгия за европейски комисар за правосъдието Дидие Рейндерс отхвърли твърденията, че е замесен в корупция и заяви, че няма да оттегли кандидатурата си, тъй като не са му били предявени обвинения. Рейндерс заяви, че отправените му от бивш белгийски разузнавач обвинения в пране на пари са злонамерени и целят да опетнят репутацията му. Става дума за обвинения, че Рейндерс е взел подкупи по бизнес сделки с Демократична република Конго, Казахстан и Либия. В петък брюкселски прокурор прекрати разследването поради липса на доказателства.", "date": "2019.10.03", "title": "Кандидатите на Франция и Белгия за еврокомисари се оправдават за корупция и фиктивни назначения"}
{"url": "https://faktor.bg/bg/articles/novini-balgariya-ryazka-smyana-na-vremeto-dnes-zhalt-kod-v-shest-oblasti", "text": "Жълт код за силен вятър е обявен за 6 области в четвъртък. Това съобщават от НИМХ. Кодът е в сила за областите Велико Търново, Видин, Враца, Монтана, Плевен и Русе. След обяд в Дунавската равнина ще се усили вятърът от запад-северозапад до 15-20 м/сек. Минималните температури ще бъдат между 12 и 17 градуса, а максималните - между 25 и 32 градуса. Привечер над Западна България ще превали. От петък над страната ще нахлува студен въздух и температурите ще се понижават. Очакват се краткотрайни интензивни валежи и гръмотевични бури.", "date": "2019.10.03", "title": "Рязка смяна на времето днес, жълт код в шест области"}
{"url": "https://faktor.bg/bg/articles/novini-svyat-sasht-vavezhdat-10-tarifi-varhu-samoleti-i-drugi-evropeyski-produkti", "text": "Съединените щати ще наложат тарифи на Европейския съюз от средата на октомври, съобщи Ройтерс, позовавайки се на източник от американското търговско министерство.  Решението идва, след като Световната търговска организация даде зелена светлина на Вашингтон за налагането на тарифи върху стоки на стойност 7 млрд и 500 млн. долара.  Случаят, базиран върху незаконни правителствени субсидии за \"Еърбъс\", дава повод на САЩ да планират въвеждане на 10-процентни тарифи върху самолети и 25% върху други европейски продукти, сред тях - земеделски и индустриални.  Налогът върху самолетите няма да засегне европейското производство на самолетни части, каквито използва \"Боинг\" за летателните си машини.", "date": "2019.10.03", "title": "САЩ въвеждат мита върху самолети и други европейски продукти"}
{"url": "https://faktor.bg/bg/articles/d-r-stoycho-katsarov-na-meditsinskite-sestri-byaha-obeshtani-pari-koito-gi-nyamashe", "text": "\"Когато се обещаваха парите за увеличение на заплатите на медицинските сестри от правителството, тези 50 милиона ги нямаше\". Това заяви д-р Стойчо Кацаров от Центъра за защита правата в здравеопазването пред БТВ. \"Обещаните заплати бяха лъжа. До нас парите не са достигнали. Има прехвърляне на топката, заяви една от протестиращите медицински сестри. Трябва да го кажем ясно - дълбоки проблеми в здравеопазването има“, допълни г-жа Димитрова. Кацаров потвърди, че е имало отпуснати пари, но само малка част от тях са достигнали до лечебните заведения. Медицинската сестра попита министър Ананиев защо е обещал увеличение на заплатите им? „Реалното увеличение е 100 лева и то беше даде, за да спрат протестите. Освен това оставките в Карлово не са оттеглени. От 16 октомври детското отделение остава без лекари и сестри“, категорична бе сестрата. „В бутафорния протест на КНСБ на 7 октомври ние няма да участваме“, даде заявка тя. Този протест на КНСБ изглежда странно, след като те участват в управлението на НЗОК, подчерта д-р Стойчо Кацаров. По думите му, има неефективно харчене на пари на данъкоплатците, произтичащо от неразумно определените цени на здравни услуги. „Средствата трябва да се увеличат, но и да има по-строг контрол на разходване на средствата“, подчерта сестрата.", "date": "2019.10.03", "title": "Стойчо Кацаров: На медицинските сестри бяха обещани пари, които ги нямаше"}
{"url": "https://faktor.bg/bg/articles/novini-svyat-tayfun-vze-zhertvi-v-yuzhna-koreya-evakuiraha-20-000-v-yaponiya", "text": "Тайфунът Митаг причини смъртта на най-малко четирима в Южна Корея. Двама души са в неизвестност, съобщи националната информационна агенция Йонхап, цитирана от БТА. Неуточнен брой хора са пострадали. Над 1500 човека в южната част на страната са били евакуирани. Анулирани са били повече от 300 полета. На 20 000 жители на град Сусаки, Западна Япония, бе препоръчано да се евакуират заради опасността от свлачища в резултат на проливните дъждове, причинени от тайфуна. Тази сутрин в Сусаки паднали 120 милиметра дъжд, като редица улици били наводнени. Паркинг с няколко десетки автомобила е изцяло под вода. Националната метеорологична служба на Япония предупреди, че днес може да паднат до 200 милиметра дъжд в западни области. Митаг, който се намира над Японско море, отслабна до тропическа депресия.", "date": "2019.10.03", "title": "Тайфун взе жертви в Южна Корея, евакуираха 20 000 в Япония"}
{"url": "https://faktor.bg/bg/articles/novini-svyat-i-dnes-stachka-blokira-transporta-v-gartsiya", "text": "Продължават протестите на работещите в гръцкия транспорт. За 3 октомври е обявено три-часово прекратяване на работата на метрото от 12:00 до 15:00 часа. Стачка на профсъюзите бе обявена в Атина и за вчера. Тя засегна обществения транспорт, включително кораби и фериботи, железница, метро и трамвайната мрежа. Към стачката се присъединяват и други служители от обществената сфера, които нямат пряко отношение към пребиваващите в Гърция туристи. Протести не само в сектора се проведоха и в края на септември. При необходимост от съдействие българските граждани могат да се свържат с посолството на България в Атина на телефони: +30 693 70 96 220; +30 210 67 48 105; +30 210 67 48 106; +30 210 67 48 107.", "date": "2019.10.03", "title": "И днес стачка блокира транспорта в Гърция"}
{"url": "https://faktor.bg/bg/articles/novini-balgariya-i-satmobolov-za-skandala-sas-siderov-toy-govori-na-grubiyani-i-ochakva-grubiyani-da-go-haresat-i-razberat", "text": "Като подмяна на правилата, с цел по-добра предизборна изява, определи скандала с Волен Сидеров в \" Референдум\", членът на Обществения съвет на БНТ Иван Стамболов.  По думите му след подобни случаи отново излиза на дневен ред въпросът с депутатския имунитет.  \"Има ясно разписани, подписани тристранно - от ЦИК, от телевизията и от партиите, и това е една граница, която не подлежи на коментар\", каза Стамболов. Той смята, че някои политици си позволяват да използват ефира на обществената медия, защото това е много добър PR за тях. По негово мнение всяка медия трябва да има разчет как се действа при такива случаи, а също така трябва да се преразгледа депутатският имунитет. Стамболов повдигна въпроса за това, че е трябвало и другите участници да се опитат да спрат провокацията. \"Господинът много добре си е направил сметката, че говори на някого. Той не е простак, не е грубиян, той говори на грубияни и очаква грубияни да го харесат и разберат\", коментира Стамболов. Според него това говори много зле за нашите политически нрави. \"Би трябвало общественият интерес да бъде в рамките на разписаното обществено споразумение. За да имаме една функционираща демокрация, един истински, нормален и качествен демократичен процес, изборите, които прави суверенът, трябва да бъдат информирани избори\", добави той.", "date": "2019.10.03", "title": "И. Стамболов за скандала със Сидеров: Той говори на грубияни и очаква грубияни да го харесат и разберат"}
{"url": "https://faktor.bg/bg/articles/predsedatelyat-na-sem-ne-e-narushen-zakonat-v-referendum-sachuvstvam-na-ekipa-na-predavaneto", "text": "\"Не е нарушен Законът за радио и телевизията. Но ситуацията в предаването \"Референдум\" бе недопустима. Съчувствам чисто човешки на водещата и на целия екип. Поздравявам ги за адекватната реакция. Езикът на омразата е недопустим и не следва да е тона на една предизборна кампания. Това е време да се чуват идеи и концепции как да се развива обществото ни.Това заяви пред БНТ председателят на Съвета за електронни медии София Владимирова. По думите й органът, който може да направи нещо е ЦИК. \"Изпратили сме сигнал до тях, ако има последваща ситуация - ние няма да се колебаем и да се намесим в рамките на правомощията си\", заяви още Владимирова. Шефката на СЕМ обясни, че те имат отговорност за доставчиците на медийни услуги, а не по отношение на гостите. \"Трябва да има дебат, който да се води публично  и да се обясни на хората как се финансират обществените медии\", допълни тя.", "date": "2019.10.03", "title": "Председателят на СЕМ: Не е нарушен законът в \"Референдум\", съчувствам на екипа на предаването"}
{"url": "https://faktor.bg/bg/articles/mvnr-otmeneni-sa-vsichki-poleti-na-adriya-earueys-patnitsite-da-podadat-iskove", "text": "Словенски съд образува производство по несъстоятелност спрямо длъжника авиокомпанията „Адрия еъруейс“ на 2 октомври 2019 г. Всички кредитори на авиокомпанията ще разполагат с три месеца, за да предявят своите вземания. Това съобщават от Министерството на външните работи.  Пътниците, закупили билети за отменените полети, могат да подадат искове. Пътници, закупили билетите с банкова карта, могат да се обърнат към съответната банка с искане за възстановяване на платените суми. Информация за процедурата предстои да бъде публикувана на сайта на „Адрия еъруейс“ www.adria.si. На 30 септември 2019 г. “Адрия еъруейс“ обяви неплатежоспособност, всички полети на компанията по разписание бяха анулирани. При нужда от съдействие, българските граждани могат да се свържат с посолството на Република България в Любляна на тел.: 00386 1 28 32 899 и 00386 1 28 32 900. Сигнали и молби за съдействие при бедствени ситуации на български граждани се приемат денонощно и на телефонните линии на Дирекция \"Ситуационен център\": +359 2 948 24 04; +359 2 971 38 56 или имейл: crisis@mfa.bg.", "date": "2019.10.03", "title": "МВнР: Отменени са всички полети на \"Адрия еъруейс\", пътниците да подадат искове"}
{"url": "https://faktor.bg/bg/articles/gerb-s-popravki-v-npk-sled-sluchaya-polfriyman", "text": "От партия ГЕРБ внесоха поправки в Наказателно-процесуалния кодекс/НПК/, които изрично указват, че делата за предсрочното освобождаване подлежат на възобновяване. Предложението идва след разразилия се скандал с предсрочното освобождаване на австралиеца Джок Полфрийман, който през 2007г. уби студента Андрей Монов до Съдебната палата. Вносителите, сред които и Красимир Ципов, бивш заместник-вътрешен министър, предлагат делата за условно предсрочно освобождаване/УПО/ да се гледат на две инстанции, а при определени условия да има възможност за възобновяването им пред ВКС, макар и да са влезли в сила. Ципов настоява, че текстовете целят да има „ясна и прецизна нормативна уредба, която да не създава противоречиво тълкуване“. Юристът посочи, че тези поправки няма как да се приложат в случая „Полфрийман“ и няма да се бърза с приемането им. „Нямаме идея да бързаме. Искаме да обсъдим много внимателно внесените предложения и със съдебната власт, и с представителите на науката, за да постигнем едно стабилно законодателно решение“, подчерта депутатът Красимир Ципов.", "date": "2019.10.03", "title": "ГЕРБ с поправки в НПК след случая „Полфрийман“"}
