{"url": "https://www.faktor.bg/bg/articles/britanskiyat-parlament-othvarli-s-golyamo-mnozinstvo-sdelkata-na-mey-za-brekzit", "text": "Британският парламент отхвърли със значително мнозинство сделката за Брекзит, която премиерът Тереза Мей представи за пореден път в парламента. Споразумението бе подкрепено от 242-ма депутати, а го отхвърлиха 391 души. Те не останаха доволни от козметичните ѝ изменения по отношение на \"предпазната мрежа\" за границата на Ирландия и Северна Ирландия и така Великобритания остава изправена пред неисгурност две седмици преди Деня Брекзит - 29 март. Резултатът означава, че Обединеното кралство или ще напусне Евросъюза без сделка, или ще се наложи отсрочка и решението ще се вземе в две гласувания утре и в четвъртък. \"Това не решава проблемите ни\" и трябва да се определи следващата стъпка - дали напускането да бъде отменено, дали да има втори референдум или различна сделка след отлагане на Брекзит, каза Мей, след като поражението бе обявено. Освен това, ако депутатите поискат отсрочка, ЕС ще иска да знае за какво ще бъде използвана.", "date": "2019.03.12", "title": "Британският парламент отхвърли с голямо мнозинство сделката на Мей за Брекзит"}
{"url": "https://www.faktor.bg/bg/articles/novini/balgariya/v-radev-stanahme-nay-sigurnata-darzhava-na-balkanite", "text": "\"Наслушахме се на мнозина политици от Европа, които се опитват да ни убедят, че е спряла мигрантската криза. А днес видяхме едни числа, които показват съвсем друго\". Това обяви бившият министър на вътрешните работи и зам.-министър на отбраната и настоящ депутат Валентин Радев пред Канал 3 по повод актуалната ситуация с мигрантската криза след днешната конференция по темата, която се проведе в София. \"Но нас ни хвалят всички, ние се справяме\", категоричен бе Радев. Той изтъкна, че в момента са налице нови движения, като даде пример, че стотици хиляди афганистанци са се придвижили към Турция и Иран и изтъкна, че Испания също е засегната. \"Няма криза, има затишие. Какво се е променило? Да не би Европа да е станала по-малко привлекателна или да им е станал по-хубав живата. Нищо не се е променило\", коментира Радев и обясни, че западноевропейските страни имат съвсем различен поглед върху мигрантите в сравнение с България.. \"Премиерът добре го каза. Първо да се справим с местата, където се поражда. След това сигурни граници и накрая да гледаме тези вътре\", добави той. Той обясни, че парите за справяне с кризата, които Европа заделя за периода 2021-2027 г. са 34,9 милиарда евро. Като 4 милиарда са за укрепване на границите. Направи и паралел със САЩ, където за стената с Мексико ще се отделят стотици милиарди \"САЩ гарант и за Европа, и за НАТО\", категоричен бе той по повод на даваните пари за отбрана. Валентин Радев коментира и идеята на американския президент Доналд Тръмп, че държавите, в които има американски военни бази ще трябва да плащат повече средства. Обясни обаче, че това няма да засегне България. \"Когато говорим за американски бази – в България няма такива. В България има съвместни съоръжения. Не плащат наеми, но ние един канал за вода не можехме да си построим нв Ново Село. Те платиха две трети от него\", обясни Радев. Той говори и по друга тема, лансирана в последните седмици от бившия външен министър Соломон Паси, че би било добре на територията на България да има ядрени бойни глави. \"Русия и САЩ правят баланса. И всъщност те имат най-много ядрени бойни глави и това възпира да няма световна война, и да се случи нещо глобално. Аз съм раздвоен дали ако имаме ядрено оръжие ще е по-добре. Ако има дали ставаме цел. Да де, но ако имаме, ние ще можем да го ползваме. Ако тези ядрени сили се възпират с тези глави, няма ли и ние да възпираме така? Спорен е въпросът, аз не мога да преценя\", каза Радев. Относно бъдещата сделка със САЩ за закупуване на изтребители F-16 Радев заяви, че докато сделката не стане факт, той ще продължава да има съмнения дали тя наистина ще се случи. Бе категоричен обаче, че цената по сделката не е толкова важна. \"Винаги се съмнявам преди всичко да е факт. Ние ремонтираме още съветски самолети. Това не ви ли притеснява? Ако наистина има такова противопоставяне, как отиваме при този, с когото имаме проблем. Цената е важна, парите са огромни. Това е вярно, но за мен това не е най-важното. Много по-важно е какво купуваме срещу тази цена. Ние купуваме сигурност. Това е много по-важно, макар някой да се смеят на това твърдение\", добави народният представител и обясни, че е много важен да бъде придвижен и проекта за модернизация на Сухопътните войски. Той бе категоричен, че България е най-сигурната страна в региона, въпреки че в последните месеци премиерът Бойко Борисов често говори, че регионът е нестабилен и многократно подчертава колко важен е мирът. \"Няма по-сигурна държава от България на Балканите. Хубаво е, че премиерът е притеснен за мира. От неговото притеснение се стигна да бъдем най-сигурната и стабилна държава\", заключи Валентин Радев.", "date": "2019.03.12", "title": "В. Радев: Станахме най-сигурната държава на Балканите"}
{"url": "https://www.faktor.bg/bg/articles/novini/svyat/evrodeputatite-sneha-imuniteta-na-zhan-mari-lyo-pen", "text": "Депутатите в Европейския парламент гласуваха за отнемане на парламентарния имунитет на съоснователя на крайнодясната френска партия \"Национален фронт\", сега \"Национален сбор\", Жан-Мари Льо Пен по искане на френското правосъдие, предаде Франс прес. Искането е по дело за създаване на фиктивни работни места в Европарламента. Депутатите гласуваха също за снемане на имунитета на евродепутатката от \"Национален сбор\" Доминик Билд, която е подведена под отговорност по същото дело. Жан-Мари Льо Пен е заподозрян във връзка с това, че редица сътрудници на евродепутати от \"Национален фронт\", всъщност не са работили в Европарламента, а средствата, получавани от тях като заплати от еврофондове, непряко са отивали в партийната каса, предаде ТАСС. С вдигане на ръка евродепутатите, които заседават в Страсбург, удовлетвориха искането на парижките съдии, отправено през октомври 2018 г.  Европарламентът е гласувал най-малко четири пъти за отнемане на имунитета на Жан-Мари Льо Пен. Днес той не беше в пленарната зала. През юли м.г. Жан-Мари Льо Пен отказа да приеме двама служители на френското Главно управление за борба с корупцията и финансовите нарушения като мотивира отказа си с парламентарния си имунитет. По-рано Съдът на ЕС съобщи, че Льо Пен следва да върне на Европарламента 320 000 евро, получени неоснователно от сътрудници под формата на заплати. Френски следователи започнаха работа по делото за създаване на фиктивни работни места през 2016 г. Стойността на неправомерно изплатените суми беше оценена през 2018 г. от разследващите на 7 милиона евро, предаде АФП. Помолен от АФП да коментира вдигането на имунитета му, Льо Пен каза, че не вижда в това \"нищо чудно, от страна на парламент, разделен между две групи съучастници - социалистическата левица и десницата, наричаща се либерална\". \"Не очаквах нито снизхождение, нито обективност от колегите си, които за мое удоволствие ще напусна през април\", каза 90-годишният френски политик.", "date": "2019.03.12", "title": "Евродепутатите снеха имунитета на Жан-Мари Льо Пен"}
{"url": "https://www.faktor.bg/bg/articles/novini/balgariya/kmetat-na-strelcha-prinudil-sluzhiteli-da-podpishat-molbite-si-za-osvobozhdenie-bez-data", "text": "Проверката в община Стрелча е срещу кмета Стойно Чачов по сигнал за принуда, граничеща със злоупотреба с власт. Това обяви на брифинг говорителят на главния прокурор Румяна Арнаудова във връзка с акцията в общината, където днес влязоха прокуратура и полиция и започнаха претърсвания и изземвания на документи. Той е заставил около 17 души, служители на различни дирекции в общината, да подпишат заявления за напускане без дата през август 2016 г. Днес, след получен сигнал, служители на отдел \"Икономическа полиция\" към ОДМВР - Пазарджик са извършили претърсване и изземване в сградата на Община Стрелча. Сигналът е за това, че през 2016 г. назначени служители от Община Стрелча били принудени да извършат нещо противно на волята им – да подадат заявления за напускане без вписана дата, като в тази връзка се събират доказателства за злоупотреба с власт.  По досъдебното производство са иззети веществени доказателства – документи и компютри, предстои разпит на свидетели и други процесуалноследствени действия. Работата по случая продължава и в момента, няма задържани лица и привлечени като обвиняеми, обявиха от прокуратурата в прессъобщение.  Арнаудова уточни, че въпросните заявления още не са открити, но има достатъчно свидетелски показания, че е имало такива. Стойно Чачов е кмет на Стрелча от 2016 г., когато бе избран на частични местни, след като предшественикът му Иван Евстатиев беше арестуван и осъден на 4 години затвор за изнасилване на 16-годишно момиче. Евстатиев беше предсрочно освободен. Чачов е издигнат като кандидат за кмет от АБВ.    Според официалната биография на Чачов той е международен съдия по минифутбол и официален делегат на Българския футболен дъюз. Женен е за \"Мис Баба\" на 2017 г. Дони Василева от 2017 година.    Вчера Софийска градска прокуратура повдигна обвинения срещу двама кметове за присвоявания в големи размери. Това бях кметицата на Златица Магдалена Иванова и кметът на Созопол Панайот Рейзи.", "date": "2019.03.12", "title": "Кметът на Стрелча принудил служители да подпишат молбите си за освобождение без дата"}
{"url": "https://www.faktor.bg/bg/articles/desislava-radeva-pokaza-nezhni-laski-kam-slovenskiya-prezident-pred-sapruga-si", "text": "Българският държавен глава Румен Радев стана свидетел на нещо невиждано в протокола. Докато се поздравява с колегата си в Словения Барут Пахор, Десислава Радева разцелува словенския държавен глава и го погали нежно по лицето. На сцената свидетел стана и съпругата на Пахор Таня Печар. Припомняме, че сем. Радевуи пристигнаха вчера на двудневно официално посещение в Словения по покана на словенския си колега. Той и съпругата му Десислава Радева бяха посрещнати с официална церемония от президента Борут Пахор и съпругата му Таня Печар. След това Радев поднесе венец пред Паметника на жертвите от всички войни.  Снимката на Радева и Пахор беше публикувана във Фейсбук. За пръв път в света съпруга на държавен глава се държи толкова свободно с домакина си. Очевидно симпатичният Барут е допаднал на Десислава Радева, която не можа да сдържи емоциите си. Зам.-кметът на София Тодор Чобанов коментира: \"Ако нямаше снимка, не бих повярвал, че е възможно!\". На клипа, който беше публикуван, всъщност се вижда как бърше червилото от бузата на президента, след като го целуна. Част от коментиращото се пошегуваха, че по-скоро се държи с Барут като с майка или леля, която е целунала дете. Други пък са категорични, че Румен Радев и екипът му трябва да обяснят на Радева, че подобни срещи не са комшийска сбирка на Нова година след полунощ.", "date": "2019.03.12", "title": "Радева скандализира с прегръдки и целувки към словенския президент (Видео)"}
{"url": "https://www.faktor.bg/bg/articles/novini/svyat/sled-sreshtata-veber-orban-vse-oshte-ima-opasnost-da-izklyuchat-orban-ot-enp", "text": "Партията на унгарския премиер Виктор Орбан продължава да е застрашена от изключване от Европейската народна партия. В Будапеща днес Орбан прие за преговори водещия кандидат на ЕНП за следващ председател на Еврокомисията Манфред Вебер. Вебер заяви, че е в Унгария, за да гради мостове, а не да създава конфликти. Орбан бил конструктивен, но проблемите все пак оставали.  Все още няма публичен коментар от унгарския премиер за условията да спре незабавно с очернящата си кампания срещу Еврокомисията, да се извини за обидите към председателя Жан-Клод Юнкер и да даде възможност основания от Джордж Сорос Централноевропейски университет да остане в Будапеща.  Решението дали партията ФИДЕС да остане в ЕНП се очаква на 20 март - два месеца преди изборите за Европарламента.", "date": "2019.03.12", "title": "След срещата Вебер-Орбан: Все още има опасност да изключат Орбан от ЕНП"}
{"url": "https://www.faktor.bg/bg/articles/volen-siderov-nyama-prechki-za-obedineni-patrioti-i-yavyavaneto-im-zaedno-na-evroizborite", "text": "Няма непреодолими пречки за \"Обединени патриоти\" и явяването им заедно на евроизборите. Това каза за обзорното предаване „Това е България“ на Радио „Фокус“ председателят на ПГ на „Обединени патриоти“ и лидер на „Атака“ Волен Сидеров. Той посочи, че в сряда ще бъдат обсъдени вариантите за явяване на малката коалиция на евроизборите. Според Сидеров все още не е изключен вариантът за общо явяване. Лидерът на \"Атака\" припомни, че засега номинирани за водачи на листа са лидерът на НФСБ Валери Симеонов и Ангел Джамбазки от ВМРО.  „Атака“ до момента не е заявявала никакви номинации\", уточни той. Волен Сидеров изрази надежда триалогът да бъде разумен и допълни, че каквото и да решат на срещата, след нея трябва да заявят на обществото, че управленският мандат ще бъде изкаран докрай, а явяването им на тези избори няма да се отразява на прекратяването на управленската програма.  Лидерът на \"Атака\" каза още, че изказването на лидера на НФСБ Валери Симеонов за непреодолимите външнополитически различия между тях все още не изключва вариант за общи решения . „Ако така смята, значи той не вижда път за общо явяване, но това е идеята за утрешното ни виждане. Аз съм домакин на тази среща. Поканата беше от моя страна. Съгласиха се двамата ми колеги - и Симеонов, и Каракачанов да присъстват\", коментира Сидеров и уточни, че на срещата ще присъстват и заместник-председатели на партиите. \" Така че се надявам всичко това да се изговори. За мен е важно да стане културно, цивилизовано и да не предизвиква поводи за скандали или пък за някакви жълти тълкувания и интерпретации. Ако стигнем до този извод, че са непреодолими нашите различия и г-н Симеонов смята, че нямаме път заедно, нека да го каже, ще го обсъдим. И в крайна сметка ще приемем всяко мнение. Не можем насила да налагаме мнението си на другите“, заяви Волен Сидеров. Според него Европа под натиска на САЩ е отказвала да води нормална политика. \"Европа иска да се еманципира от САЩ и да води своя икономическа политика\", изтъкна той. Според Сидеров в интерес на ЕС е да има нормални икономически отношения с Русия и Китай.", "date": "2019.03.12", "title": "Волен Сидеров: Няма пречки за ОП и явяването им заедно на евроизборите"}
{"url": "https://www.faktor.bg/bg/articles/velikobritaniya-nyama-da-poluchi-prehoden-period-sled-brekzit-bez-sdelka-ratifitsirana-ot-parlamenta", "text": "Великобритания няма да получи преходен период след Брекзит без сделка за Брекзит, която да бъде ратифицирана от британския парламент. Това предупреди Мишел Барние, преговарящият за Брекзит от Европейската комисия, предадоха световните агенции. Слушайки дебатите в Камарата на общините, ми се струва, че там има опасна илюзия, че Великобритания може да се възползва от преходен период при липсата на споразумение за излизане от ЕС, коментира Барние в Туитър. Нека да бъда ясен, единствената законова база за преходен период е споразумение за напускане от ЕС. Ако няма споразумение за напускане, то това означава, че няма да има и преходен период.", "date": "2019.03.12", "title": "Великобритания няма да получи преходен период след Брекзит без сделка"}
{"url": "https://www.faktor.bg/bg/articles/izvanredna-situatsiya-na-letishte-sofiya", "text": "Извънредна ситуация на летище София. Самолет на Турските авиолинни е кацнал принудително в столицата. Полетът е бил от Брюксел за Истанбул. Поради технически причини се е наложило аварийно кацане, което е преминало нормално, обявиха от летището. Няма пострадали хора. Заради извънредната ситуация временно излитащите самолети бяха спрени, което доведе и до закъснения на няколко полета.", "date": "2019.03.12", "title": "Извънредна ситуация на летище София"}
{"url": "https://www.faktor.bg/bg/articles/dzho-baydan-shte-se-kandidatira-tso-prizident-na-sasht", "text": "Бившият вицепрезидент на САЩ Джо Байдън ще се включи в надпреварата през 2020 г. за следващия лидер на Белия дом, съобщава ексклузивно американският вестник The Hill, като се позовава на източник от Демократическата партия. По-рано през седмицата източникът на изданието – депутат от ДП, е провел разговор с Байдън, в който той е уверил, че „се впускам“. Това негово изявление демократът тълкува като сигурен знак за намерението на Байдън да се кандидатира за президент на САЩ.  В краткото телефонно обаждане бившият вицепрезидент е попитал дали може да обсъди някои идеи за стратегията на кампанията с източника на The Hill и го е поканил да се видят лично в близко бъдеще. Байдън е заявил също, че се надява да получи подкрепата му – нещо, с което депутатът не се е ангажирал, съгласно твърденията му.  Байдън не е споделил никакви подробности за това кога или къде планира да направи публично достояние решението си. Той и съпругата му Джил току-що са се завърнали от почивка на Карибите, където според съобщенията са финализирали плановете за възможно бъдеще на Байдън в Белия дом.  Говорителят на Байдън Бил Русо опроверга твърдението, че бившият вицепрезидент е напълно убеден в намеренията си: „Той не е взел окончателно решение. Няма промяна\", увери Русо.", "date": "2019.03.12", "title": "Джо Байдън ще се кандидатира за президент на САЩ"}
{"url": "https://www.faktor.bg/bg/articles/obshtestvo/zakon-i-red/politsiya-i-zhandarmeriya-v-romskata-mahala-v-kyustendil", "text": "Специализирана полицейска операция по разкриване на престъпления за държане и разпространение на наркотици, вещно укриване, акцизни стоки без бандерол и незаконна миграция започна тази сутрин и през целия ден в квартала с преобладаващо ромско население \"Изток\" в Кюстендил, съобщава БНР, като се позова на информация от  говорителя на ОДМВР-Кюстендил Катя Табачка.  В операцията е включено и звено на жандармерията. На входните пътни артерии и на възловите места в квартала има полицейски автопатрули. Акцията идва броени седмици, след като бе убит 35-годишният Валери Дъбов, който се опита да предотврати масово сбиване пред заведение в града. За убийството бе арестуван и обвинен 19-годишният Алекс Анков от ромския клан Гольовците. След престъплението няколко дни поред граждани на Кюстендил излизаха на мълчалив протест с искане за по-ефективен контрол над няколкото ромски фамилии в квартала, откъдето са повечето участвали в масовото сбиване. Преди дни спецакция на полицията и прокуратурата удари клана на Гольовците и в столичния квартал \"Орландовци\". Междувременно тежко раненият при мелето тартор на Гольовците Славчо Игов-Ице, който почти нямаше шанс да оживее, според първоначалните медицински прогнози, вече е в добро състояние и е изписан от \"Пирогов\", предава БНР.", "date": "2019.03.12", "title": "Полиция и жандармерия в ромската махала в Кюстендил"}
{"url": "https://www.faktor.bg/bg/articles/stolichna-obshtina-zapochva-kampaniya-za-bezplatna-podmyana-na-stari-pechki-ot-domakinstvata", "text": "Столична община започва кампания за безплатна подмяна на стари печки от домакинствата. Инициативата е в изпълнение на проект „Българските общини работят заедно за подобряване качеството на атмосферния въздух“ по програма „Лайф+“ на Европейската комисия.   Проектът се реализира съвместно с общините Бургас, Велико Търново, Монтана, Русе и Стара Загора. Целта му е подобряване качеството на атмосферния въздух чрез проектиране, демонстриране и внедряване на механизъм за преход към алтернативни форми на битово отопление в градовете. Общата стойност на проекта е 16 600 000 евро.   В представянето на кампанията участват кметът на София Йорданка Фандъкова, зам.-кметът Йоана Христова и представители на общините Бургас, Велико Търново, Монтана, Русе и Стара Загора.", "date": "2019.03.12", "title": "Столичната община започва кампания за безплатна подмяна на старите печки"}
{"url": "https://www.faktor.bg/bg/articles/temenuzhka-petkova-bez-rosatom-proektat-belene-ne-mozhe-da-bade-realiziran", "text": "До 1 година ще стане ясно дали ще има АЕЦ \"Белене\" и кой я строи, заяви в студиото на бТВ министърът на енергетиката Теменужка Петкова. \"Горещо се надявам процедурата да приключи с успех, проектът е нужен на целия регион, а ЕС иска беземисионно производство на енергия. Фактът, че досега са водени разговори и с най-голямата китайска компания, и с \"Дженерал Електрик\", и с южнокорейска компания, значи, че има интерес от потенциални стратегически инвеститори, посочи министърът. Интерес има и Франция, но без нашите партньори от руска страна - конструктора и производител \"Росатом\", проектът няма как да бъде реализиран и това трябва да е ясно на всички, категорична е Петкова. ЕК не би имала проблем и ако се окаже, че само Русия иска да строи, трябва предварително да ги нотифицираме за промени в този енергиен проект, няма необходимост да стартира наново, обясни Петкова. Няма как проектът да бъде спрян от Европа. На всички ще бъде пратена специална покана. Парите за Втората атомна не трябва да надвишават 10 млрд. евро, а НЕК ще има дял от над 3 млрд. съобразно направените досега инвестиции (и купените реактори) и блокираща квота. По думите на енергийния министър, тази блокираща квота е изключително важна, това е сред основните условия, които защитават националния интерес. Параметрите изключват предоставяне на държавна гараниця или скючване на предварителни дългосрочни договори за изкупуване на енергията на определени цени, подчерта Петкова. \"Но процедурата е достатъчно гъвкава и се надявам в преговорите в следващите 12 месеца да се постигне резултат\", допълни тя. \"На всички досега заявили интерес ще бъде пратена специална покаа да направаят заявление за интерес. Срокът от 1 година е индикативен и сме посочили това изрично в поканата. Започва да тече от датата на публикуването й в официален вестник на Европейския съюз, разкри министърът.", "date": "2019.03.12", "title": "Теменужка Петкова: Без \"Росатом\" проектът \"Белене\" не може да бъде реализиран"}
{"url": "https://www.faktor.bg/bg/articles/nvo-podgotvya-mini-serial-za-yadrenata-avariya-v-chernobil", "text": "Световният гигант в телевизията НВО подготвя нов мини сериал за ядрената авария в Чернобил. Това стана ясно след като компанията публикува кратък трейлър в официалния си канал в YouTube. Сериалът ще бъде от пет серии и ще проследи причините и последиците от аварията в ядрената електроцентрала в Чернобил през 1986 г. Актьорът Джаред Харис влиза в ролята на Валери Легасов – химикът, който е бил начело на екипа, разследващ ядрената авария. В сериала ще участват също Стелан Скарсгард, Емили Уотсън, Пол Ритър, Джеси Бъкли и Адриан Роулинс. В историите на героите ще стане ясно как обикновените хора са се справили с последиците от ядрената авария – физически и психологически. Премиерата на мини сериала ще бъде на 6 май.", "date": "2019.03.12", "title": "НВО подготвя мини сериал за ядрената авария в Чернобил"}
{"url": "https://www.faktor.bg/bg/articles/hubchev-predpochete-futbolisti-ot-posredstveni-chuzhdi-otbori-pred-titulyari-ot-rodnoto-parvenstvo", "text": "Вчера селекционерът на България Петър Хубчев обяви групата на България за предстоящите евроквалификации с Черна гора (22 март) и Косово (25 март). Изборът му предизвика полемики, тъй като специалистът предпочете да заложи на играчи от меко казано слаби чуждестранни европейски отбори за сметка на титуляри в Лудогорец и Левски. Дали е прав или не, ще стане ясно след квалификациите. Ако се класираме за европейското първенство,  ще има достатъчно аргументи да каже “да, бях прав”. Най-вероятно селекционерът на трикольорите има достатъчно аргументи за своя избор и сега, но за да спрат спекулациите, трябва да отговори на доста въпроси, с което да убеди футболна България в своята правота, обобщава \"Спортал\".  1. Защо Хубчев е взел вратар от 17-ия в Лига 1 (третото ниво на английския футбол), а не Иван Дюлгеров, който играе много силно с екипа на Черно море? 2. Защо не е повикал трима титуляри от най-силния български тим - Лудогорец, за сметка на състезатели, които играят в слабаците на Унгария, Русия и Полша? 3. Защо Мартин Райнов неизменно попадаше в групата, докато пребиваваше в Берое, а след един слаб мач за Левски срещу Лудогорец бе изваден от нея? 4. Защо голмайсторът на Левски Станислав Костов не е в тима? 5. Защо капитанът на Левски Иван Горанов не е в националния отбор, а там е Петър Занев, играещ в последния в руското първенство?  6. Защо Георги Миланов, играещ във втория в Унгария, не е в националния отбор, а там попадат състезатели от 9-ия и последния от същото първенство? 7. Защо капитанът на Локомотив (Пловдив) Димитър Илиев не е в националния отбор? Георги Миланов (МОЛ Види) - втори в Унгария Серкан Юсеин, Светослав Дяков, Марселиньо (Лудогорец) Станислав Костов, Иван Горанов, Мартин Райнов (Левски) Димитър Илиев (Локо Пд) Иван Дюлгеров (Черно море) Димитър Евтимов (Акрингтън) - 17-и в Лига 1 на Англия Камен Хаджиев (Академия Пушкаш) - 9-ти от 12 отбора в Унгария Петър Занев (Енисей) - последен в руското първенство Георги Костадинов (Арсенал Тула) - 9-ти в руското първенство Симеон Славчев (Карабах) - втори в Азербайджан Ивайло Чочев (Палермо) - втори в “Б” група на Италия Николай Димитров (Урал) - 10-и в Русия Галин Иванов (Халадаш) - тимът му е последен в Унгария и е на 9 точки от предпоследния Спас Делев (Погон) - 7-ми в Полша", "date": "2019.03.12", "title": "Хубчев предпочете футболисти от посредствени чужди отбори пред титуляри в родното първенство"}
{"url": "https://www.faktor.bg/bg/articles/gratskite-medii-v-isteriya-ministarka-dava-na-skopie-dromeas-sreshtu-aleksandar-makedonski", "text": "Гръцката министърка на културата Мирсини Зорба предложила размяна на скулптури със Северна Македония, така че Гърция да вземе паметника на Александър Македонски, известен като \"Воин на кон\", а в замяна предлага известната скулптура \"Дромеас\" (Бегачът), която се намира пред хотел Хилтън в Атина, съобщиха гръцки и македонски медии. Министърката предлага \"Дромеас\" да бъде поставена на централния площад в Скопие, на мястото на \"Воин на кон\", в съответствие с Преспанския договор, предава БТА. Информацията бе потвърдена от автора на скулптурата Дромеас Костас Вароцос, който в петък се срещал с министърката и идеята му била представена. \"В разговора г-жа Зорба спомена идеята Дромеас да бъде пренесена в Скопие. Отговорих й категорично, че Дромеас не може да замине от Атина поради много причини. Освен че принадлежи на община Атина, аз имам авторските права. И не е само тази причина. Министърката отрече да ми е правила предложението\", каза Костас Вароцос, цитиран от агенция МИА. Информацията е една от главните теми на медиите в Гърция, а Мирсини Зорба категорично отрече да е имало разговор за размяна на паметници. \"В рамките на обща дискусия с изтъкнати гръцки художници, сред които и господин Вароцос, разговаряхме и коментирахме много неща, но не и такова предложение. Аз имам други приоритети, а възможността за размяна на паметници или промени на табели са от компетенциите на други министерства. Съжалявам за врявата и моралната паника, която някои побързаха да демонстрират\", каза министър Зорба за АНА-МПА. Скулптурата Дромеас, изработена в голямата си част от стъкло, е творба на Костас Вароцос от 1988 г. и сред 14-те велики скулптури в света, неподвластни на законите на физиката.", "date": "2019.03.12", "title": "Гръцките медии в истерия: Министърка дава на Скопие \"Дромеас\" срещу \"Александър Македонски\""}
{"url": "https://www.faktor.bg/bg/articles/kzk-predlaga-amnistiya-za-nelegalnite-targovtsi-na-goriva-ako-dobrovolno-izlyazat-na-svetlo", "text": "Комисията за защита на конкуренцията (КЗК) предложи амнистия за търговците на горива, които работят в \"сивия\" сектор. Идеята е те да не бъдат преследвани за предишни данъчни и административни нарушения и задължения, ако доброволно излязат на светло. Препоръката е залегнала в секторния анализ на антимонополната комисия, която вчера пусна резултатите от поредното си проучване на пазара на горивата, съобщи в. „Сега“. Анализът започна през есента на 2018 г., след като масовият бензин А95 надхвърли 2.50 лв. за литър, с което горивата у нас станаха по-скъпи дори от тези в Люксембург. Щафетното вдигане на цените без ясни аргументи доведе до серия от протести в различни градове на страната. Комисията не е открила нередности, но дава препоръки. \"Следва да се проучи възможността за създаване на механизъм за оздравяване на сектора. Това би могло да се осъществи, като с нормативен акт еднократно се даде възможност на предприятията от сивия сектор да хармонизират своята дейност с действащата нормативна уредба и да изпълнят доброволно неизпълнените до този момент данъчни, административни и др. задължения към държавните органи, отговорни за спазването на данъчното законодателство\", изтъкват от КЗК. Така неизрядните до този момент сиви търговци ще могат да излязат на светло, без да се опасяват от санкции за минал период.", "date": "2019.03.12", "title": "КЗК предлага амнистия за нелегалните търговци на горива, ако доброволно излязат на светло"}
{"url": "https://www.faktor.bg/bg/articles/amerikanskiyat-biznes-boykotira-foruma-v-sankt-peterburg-zaradi-sluchaya-kalvi", "text": "Лидерите на големи американски компании вероятно ще бойкотират Петербургския международен икономически форум (SPIEF) през юни заради ареста в Русия на основателя на фондацията \"Baring Vostok\" - американският гражданин Майкъл Калви. Това пише Financial Times, позовавайки се на информирани източници. По-рано американският посланик в Русия Джон Хънтсман също каза, че няма да отиде на форума в Санкт Петербург, ако Калви не бъде освободен. Както отбеляза един от източниците на информация, бизнесмените са ужасно уплашени. Те имат впечатлението, че руският президент Владимир Путин подкрепя обвинението срещу Калви. \"Ако той (Калви) е в затвора, това може да се случи на всеки\", казва той. Друг източник на вестници добави, че арестът на Калви е удар за инвестиционния климат и \"липсата на международно присъствие в Санкт Петербург ще бъде ясен индикатор за това\". По-рано в Кремъл заяви, че арестът на Майкъл Калви не трябва да влияе на инвестиционния климат. След задържането на основателя на \"Baring Vostok\" обаче няколко американски компании вече са отменили планираните пътувания на инвеститори в Русия, предаде Ройтерс. Майкъл Калви бе задържан на 15 февруари. Той е в ареста. Според следователи бизнесменът е организирал измамна схема за присвояване на 2,5 милиарда рубли от \"Восточна банка\". Калви отрича обвиненията. По-рано, в съда, Калви нарича подозренията по негов адрес лъжа и ги свърза с корпоративен конфликт между него, Шерзод Юсупов, член на борда на директорите на \"Восточна банка\" и друг акционер, Артем Аветисян. Както съобщава телевизионият канал \"Дъжд\", позовавайки се на източници, близки до Кремъл в руската президентската администрация, Майкъл Калви е заподозрян в управлението на инвестиционен фонд, който участва във финансирането на руската опозиция. Предполага се, че \"Baring Vostok\" може да е отпускала средства за протестни действия преди президентските избори през 2018 г. Бизнес омбудсманът Борис Титов, ръководителят на \"Sberbank\" Герман Греф, основателят на \"Yandex\" Аркадий Волож и редица интернет предприемачи, вече призоваха за освобождаването на предприемача.", "date": "2019.03.12", "title": "Американският бизнес бойкотира форума в Санкт Петербург"}
{"url": "https://www.faktor.bg/bg/articles/kt-podkrepa-signalizira-za-falshivi-formulyari-za-trudovi-knizhki", "text": "Президентът на Конфедерация на труда „Подкрепа“ Димитър Манолов обяви пред националното радио, че има данни за издаване на нерегламентирани трудови книжки с фалшиви формуляри. Манолов заяви, че има информация къде се печатат фалшивите формуляри. Днес той ще изпрати сигнал до социалния министър Бисер Петков с искане да бъде направена спешна проверка. „Формуляр за трудова книжка се издава на база на министерско постановление, тоест този формуляр е защитен, но някой го фалшифицира. Това са формуляри, в които можеш да нанесеш каквото си искаш - стаж, заплати и тъй като те са част от пенсионните преписки и това е нещо, което се знае не от вчера и не от онзи ден, че се фабрикуват такива неща. Има установени по недвусмислен начин такива опити за измама“, каза Димитър Манолов. В разкриването на случая с НОИ-Силистра са участвали хора от Националния осигурителен институт, каза още  Манолов, който е и зам.-председател на Надзорния съвет на института. Специализираният съд остави в ареста трима от задържаните, сред които е и директорът на НОИ-Силистра.", "date": "2019.03.12", "title": "Димитър Манолов изпрати сигнал до социалния министър с искане за спешна проверка"}
{"url": "https://www.faktor.bg/bg/articles/gazprom-e-uvedomil-balgariya-che-ot-2020-spira-tranzita-na-gaz-prez-transbalkanskiya-koridor", "text": "„Газпром експорт“ е уведомил официално българските  власти, че смята да прекрати транзита на газ по Трансбалканския коридор, по който се доставя газ за Турция, от  януари 2020 година, съобщава Sputnik Türkiye, като се позовава на агенция  Bloomberg.  Българската министърка на енергетиката Теменужка  Петкова е потвърдила, че е получено такова писмо и в телевизионно интервю е коментирала,  че България си запазва правото да се обърне към арбитражен съд, за да получи  дължимите до 2030 година транзитни такси. Петкова е добавила, че българските власти ще  предприемат тази стъпка, ако втората тръба на „Турски поток“ не мине през  България.", "date": "2019.03.12", "title": "„Газпром“ уведоми България, че от 2020 г. спира транзита на газ през Трансбалканския коридор"}
{"url": "https://www.faktor.bg/bg/articles/namalyava-zhelanieto-za-emigratsiya-sred-mladite-hora-v-balgariya-sochi-predstavitelno-prouchvane", "text": "Намалява желанието за емиграция сред младите хора в България. Това сочат резултатите от национално представително проучване \"Българската младеж 2018/2019 \". Данните за миграционните нагласи представи  Доц. Борис Попиванов от Института по социология \"Иван Хаджийски\".  Проучването е реализирано през 2018 г. от \"Галъп Интернешънъл\" с подкрепата на фондация Фридрих Еберт като част от международен изследователски проект, обхванал десет страни от Югоизточна Европа. Целта на изследването е да идентифицира, опише и анализира младежките нагласи и модели на поведение в съвременното общество.   Доц. Попиванов заяви, че 61% от младежите у нас заявяват, че нямат намерение да емигрират. По думите му се променя структурата на самата емиграция. \"Във все по-голяма степен нараства емиграцията на ниско квалифицирани млади хора\", посочи той. По думите му сега става въпрос за изтичане на \"работни ръце\". Материалната мотивация за емигриране доминира, практически липсват други основания за емиграция. Основни фактори за миграция са по-доброто заплащане, по-добрите възможности за техните собствени деца. Доц. Попиванов коментира още, че ако през 90-те години основните страни, към които са се насочвали българите са били САЩ и Канада,  то сега 42% от тези, които искат да емигрират посочват Германия като желана страна. Други 32% - Великобритания. Доц. Попиванов заяви, че европейският пазар на труда се разглежда като възможна даденост от младите хора, която те използват. Той посочи, че 42% от желаещите да емигрират заявяват, че вече имат покана от други българи, които живеят там.  Като катастрофално нисък доц. Попиванов определи интереса към политиката. Според данните от изследването едва 7% от младежите заявяват, че четат и гледат новини. \"Тревожно ниско е участието на младите в политически партии\", каза още той. \"Младежта като цяло се чувства не представена в политиката\", заяви доц. Попиванов.   Той отбеляза още, че едва 14% от младите хора заявяват, че имат различия с политическите възгледи на родителите си. По думите му това касае \"политически семеен конформизъм\" и \"нарастващ младежки консерватизъм\" в ценностен тип. \"Европа се явява модел образец за младите хора. В Европа те виждат всичко, което смятат за ценност, но го нямат в България. Европа за тях е нереализираната България\", коментира още той.   В изследването се констатира, че 62% от младите хора в България се идентифицират с демокрацията, но като цяло растат убежденията за  необходимост от по-сигурна, по-твърда ръка. По отношение на традиционното противопоставяне ляво-дясно доц. Попиванов посочи, че едва 7% от младежите в България смятат себе си за \"леви\", 24% заявяват себе си за \"десни\". \"Независимо от липсата на лява идентичност се забелязва много висока степен идентификация с леви ценности по отношение на грижата на държавата и доходите\", коментира още той.", "date": "2019.03.12", "title": "Намалява желанието за емиграция сред младите хора в България"}
{"url": "https://www.faktor.bg/bg/articles/nashi-balgarski-tsennosti-seriozno", "text": "Напоследък често се чува, че трябвало да защитаваме нашите християнски ценности, защото превземащият ни ислям щял неусетно да ги подмени. Но за кои ценности става дума?  Да си поговорим за ценностите на някои от днешните консерватори. Ислямът неусетно и подкожно прониква в Европа, той разлага нашите традиционни ценности, обезсилва християнството, просмуква се в обществата, налага доминацията си с джамии, бурки и забрадки, по улиците и в училищните дворове - това заплашително вайкане е до болка познато както в България, така и в други европейски страни. Какви обаче са фактите? Мюсюлманите днес са около 4,9% от населението в Европа, констатира Институтът Пю. Според този американски изследователски център, ако настоящата тенденция се запази, през 2050 година в Европа ще живеят около 14% мюсюлмани, но ако европейците рязко затегнат миграционната си политика, цифрата ще бъде не по-висока от 7,4 на сто.   С други думи: никъде не се вижда дебнещата опасност ислямът да превземе Европа. Напук на цифрите обаче тази опасност непрекъснато се размахва като плашило. От Марин Льо Пен, през Орбан и Салвини, та чак до българските патриоти (а по новому – консерватори) - политици из целия континент се опитват да печелят точки за сметка на ирационалните страхове на хората. Тези политици, включително и българските консерво-патриоти, стряскат избирателите с прогнозата, че традиционните християнски ценности ще бъдат унищожени от мюсюлманите. И, съответно, ще бъдат подменени. С други ценности, подразбира се. Жената – край печката и в леглото. Хомосексуалните – на позорния стълб. Джендър-мендър, либерализъм-миберализъм – да се забранят със закон. Религията – в конституцията и в учебните програми. Момент. Това ценностите на мюсюлманите ли са? Които ще подменят „нашите\"? Или пък са ценностите на консерваторите и патриотите, тоест – „нашите\", изконните европейски ценности? Ами всъщност разлика няма. И излиза, че консерваторите и патриотите се боят от нахлуването в Европа тъкмо на своите ценности. Звучи парадоксално, но кой ли да се замисли…", "date": "2019.03.12", "title": "Наши - български ценности! Сериозно?"}
{"url": "https://www.faktor.bg/bg/articles/turskiyat-sad-otlozhi-deloto-sreshtu-balgarskite-granichari", "text": "Съдът в турския град Къркларели отложи за 3 септември делото срещу четиримата бивши български гранични полицаи за смъртта на турски бракониер. Причината е, че турската страна още не е получила документите от българския съд, съобщиха от БНР. В началото на съдебното заседание днес турският адвокат Джошкуннула е внесъл молба за прекратяване на наказателното производство, каза Росен Кожухаров - българският адвокат на бившия граничен полицай Михаил Цонков. \"От страна на турския колега - адвокат, който представлява българските граждани, е внесена молба до турския съд за прекратяване на наказателното производство, по която молба съдът все още не се произнесъл. Най-вероятно такова произнасяне ще има до следващото съдебно заседание\", допълни Кожухаров. Бившите гранични полицаи - Михаил Цонков, Живко Петков, Николай Костов и Николай Петков, са оправдани от българския съд за смъртта на турския бракониер с мотив, че инцидентът е нещастен случай. Освен това инцидентът е станал на българска територия и това, че е извършен на турска лодка не е достатъчно, според турското законодателство, да бъде водено дело. Това са аргументите на турския адвокат Джошкуннула, с които той иска прекратяване на наказателното производство. В края на миналата година Районният съд в Бургас отказа да образува дело срещу четиримата. То трябваше да бъде образувано по съдебна поръчка от турския наказателен съд в Къркларели, но бургаските магистрати се позоваха на Европейската конвенция за взаимопомощ и прецениха, че едно и също лице не може да бъде съдено два пъти за едно и също престъпление. До делото в турския наказателен съд се стигна, след като турската страна отказа да приеме съдебните актове на българския съд.", "date": "2019.03.12", "title": "Турският съд отложи делото срещу българските граничари"}
{"url": "https://www.faktor.bg/bg/articles/kiril-ananiev-razporedi-proverka-na-speshnata-pomosht-v-ruse", "text": "Министър Кирил Ананиев разпореди да бъде извършена проверка на дейността на ЦСМП - Русе в периода 2017 г. - началото на месец март 2019 г. Експертите на Дирекция „Вътрешен одит“ на Министерството на здравеопазването ще проверяват дали законосъобразно са определяни и осчетоводявани разходите за заплати, както и дали са приложени контролните механизми, свързани с разходването на средства за възнаграждения в Центъра за спешна помощ. Това съобщиха от пресцентъра на Министерството на здравеопазването. От 11 март 2019 г. финансови инспектори на АДФИ също извършват проверка в ЦСМП - Русе. От днес за директор на Центъра за спешна медицинска помощ в Русе е назначена д-р Иванка Маринова Узунова. Тя беше избрана след конкурс при спазването на всички законови процедури и изисквания. Лекари, шофьори и фелдшери не са съгласни с назначението ѝ, тъй като щяла да върне \"стария режим\", но не уточниха какво точно имат предвид. Днес един от тях е подал молба за напускане. Колегите му заплашиха, че ще оставят крайдунавския град без спешна помощ, ако от здравното министерство не уволнят от шефския пост Иванка Узунова.", "date": "2019.03.12", "title": "Лекари плашат да оставят Русе без спешна помощ, Ананиев разпореди проверки"}
{"url": "https://www.faktor.bg/bg/articles/novini/svyat/sebastian-kurts-ideite-na-emanyuel-makron-sa-utopichni", "text": "Австрийският канцлер Себастиан Курц определи днес като \"утопични\" най-новите проекти на Еманюел Макрон за Европа, по-специално идеята за европейска минимална заплата, и даде подкрепата си за германските контрапредложения, предаде Франс прес. \"Има редица неща, които отхвърляме (в идеите на френския държавен глава) и това е причината да сме много доволни\" от идеите, изложени от Християндемократическия съюз на германската канцлерка Ангела Меркел, които споделяме много широко\", каза австрийският консервативен канцлер по общественото германско радио. \"Мисля, че многобройните предложения (на Еманюел Макрон) са утопични, когато мисля за идеята за социален Съюз, за европейска минимална заплата\", каза Курц. Макрон предложи създаване на \"социален щит\" за европейците и в този смисъл - \"едно и също заплащане за едно и също работно място и европейска минимална заплата, адаптирана към всяка държава\". Такъв проект е \"напълно нереалистичен\", поради различията в стандарта на живот в европейските държави и би довел също до това или държави с по-ниски нива на заплатите да загубят привлекателността си, или по-богатите държави сами да финансират изравняването на нивата на заплатите, смята австрийският канцлер. \"Мислите ли, че германските производители на автомобили ще инвестират в Унгария или Полша, ако заплатите са същите като в Германия?\", попита риторично Курц. Подобно на Германия, той отхвърли всякаква идея за обединяване на дългове, докато френският президент отдавна се застъпва за създаването на значителен бюджет на еврозоната, за да се финансират бъдещи проекти. Такова обединяване на дълговете на общността би било \"много опасно\", тъй като би подтикнало вече дълбоко задлъжнелите държави да продължат по този път, смята ръководителят на австрийското правителство.", "date": "2019.03.12", "title": "Себастиан Курц: Идеите на Еманюел Макрон са утопични"}
{"url": "https://www.faktor.bg/bg/articles/novini/svyat/prokuraturata-razsledva-zavishaval-li-e-tsenite-na-pritezhavanite-ot-nego-aktivi-tramp", "text": "Главният прокурор на Ню Йорк разследва връзките между Дойче банк, Инвестърс банк и няколко проекта на Организацията Тръмп, предаде Ройтерс, като се позова на вестник \"Ню Йорк таймс\". Офисът на главния прокурор на Ню Йорк е изпратил снощи призовки на банките, като по този начин се създава нова линия на разследване на отношенията между Дойче банк и Тръмп, отбелязва вестникът. Контролираната от демократите Комисия по разузнаването и Комисия по финансовите услуги към Конгреса разследват финансите на президента Доналд Тръмп и компаниите му, включително връзките му с Дойче банк, една от най-големите финансови институции в света. Дойче банк е заела на Организацията Тръмп стотици милиони долари за начинания в областта на недвижимите имоти и е един от малцината кредитори, дали огромни суми в заем на Тръмп след поредицата от банкрути в бизнеса му с хотели и казина през 90-те години. Според \"Ню Йорк таймс\" новото разследване спрямо Дойче банк е провокирано от дадените пред Конгреса показания на бившия адвокат на Тръмп Майкъл Коен. Коен заяви пред Конгреса, че Тръмп е изготвял документи, в които е завишавал цените на притежаваните от него активи. Бившият адвокат представи копия от документите, които по неговите твърдения били предоставени на Дойче банк. Инвестърс банк от своя страна получи призовка заради документи във връзка със спонсорирания от нея проект Тръмп Парк Авеню, отбелязва американското издание. Източник: БТА САЩ  разследване  Доналд Тръмп Коментирай", "date": "2019.03.12", "title": "Прокуратурата разследва завишавал ли е цените на притежаваните от него активи Тръмп?"}
{"url": "https://www.faktor.bg/bg/articles/novini/balgariya/i-neykov-falshivite-minyorski-pensii-sa-shamar", "text": "„Това, което се е случило в Силистра, ако твърденията на прокуратурата се докажат, е изключително тревожна, тъжна ситуация, защото системата е пробита отвътре, а НОИ трябва да е институция, в която хората да имат много доверие, защото там са интересите на над 3 милиона работещи българи”, коментира бившият социален министър Иван Нейков пред Нова телевизия. „Постигнал се е такъв кръг и обрастване на интереси, в резултат на което се стига до тук. Единият иска нещо, което не му се дължи, друг му помага да си създаде фалшивите документи, а третият идва и казва: „Няма значение фалшиви-нефалшиви. Аз ги признавам. Ето ти пенсията”. Това е такъв шамар, такова разочарование за тези хора, ако е вярно, че става въпрос за миньорски пенсии”, коментира Нейков и допълни, че се надява случващото се в Силистра да е изолиран случай. Нейков коментира още, че най-вероятно става въпрос за създаване на документи с невярно съдържание за периода отпреди действието на Персоналния регистър.   „Регистърът в момента е гаранция, че подобни опити веднага ще бъдат хванати”, коментира бившият социален министър.", "date": "2019.03.12", "title": "И. Нейков: Фалшивите \"миньорски\" пенсии са шамар"}
{"url": "https://www.faktor.bg/bg/articles/novini/svyat/emil-radev-ne-pozvolihme-sazdavaneto-na-migrantski-lageri-v-es", "text": "\"Европейският парламент отхвърли опитите за създаване на мигрантски лагери в ЕС. Твърдо се противопоставихме на предложението на Еврокомисията, което щеше да позволи използването на еврофондове за създаване на категория центрове, каквито на практика не са предвидени в европейското законодателство\", коментира българският евродепутат от ГЕРБ/ЕНП Емил Радев, който бе докладчик от страна на групата на ЕНП по темата, съобщи пресцентърът на ПП ГЕРБ.  Той приветства резултата от гласуването на състоялото се в понеделник вечерта в Страсбург извънредно заседание на комисията по граждански свободи, правосъдие и вътрешни работи на Европейския парламент. С решението си евродепутатите отхвърлиха предложението на Европейската комисия за въвеждане на т. нар. контролирани центрове за прием на мигранти в ЕС.  Делегираният акт, предложен от ЕК преди близо месец, целеше да бъде предоставено европейско финансиране по фонд \"Миграция, убежище и интеграция\" и фонд \"Вътрешна сигурност\" за създаването и управлението на т. нар. \"контролирани центрове\". \"При положение, че не съществува определение за такъв тип центрове в европейското законодателство, в разговорите между представители на Европейската комисия и членовете на комисията ЛИБЕ много от поставените въпроси останаха без конкретен отговор. Не стана ясно например как точно Европейската комисия вижда осъществяването и функционирането на тези центрове, нито пък каква е всъщност разликата между \"контролираните центрове\" и горещите точки в Италия и Гърция, в които се регистрират спасените в Средиземно море мигранти\", отчете след заседанието Емил Радев.  Поради опасения за липсата на правно основание за предоставянето на европейско финансиране за този тип центрове, мнозинството от евродепутатите гласуваха против предложението на Комисията. Идеята за въвеждането на мигрантски лагери вече за втори път получава отказ от  членовете на Европейския парламент - по-рано тази година в рамките на обсъжданията на промените относно Европейската гранична и брегова охрана предложението за създаване на контролирани центрове също бе отхвърлено от ЕП като правно неиздържано.", "date": "2019.03.12", "title": "Емил Радев: Не позволихме създаването на мигрантски лагери в ЕС"}
{"url": "https://www.faktor.bg/bg/articles/ivo-indzhev-kostadin-kostadinov-ot-vazrazhdane-da-ne-se-krie-da-poeme-ongovornost-za-napravenoto-v-dobrich", "text": "Рокери, моторизирани провокатори, обиди, призиви за разстрел – това е атмосферата по време на представянето на книгата на Иво Инджев „Измамата Сан Стефано” в Добрич. \"Това се случва в същия ден, в който проф. Нина Дюлгерова в интервю за в. \"Труд\" казва , че на Иво Инджев трябва да му бъде спряна свободната журналистика. Перифразирам, но това е смисълът на това, което тя казва.  Крайно време е да бъде \"спряна свободната журналистика\", тук вече цитирам съвсем точо...  Тези, които се опитаха да провалят едно публично събитие, официално подкрепено от Община Добрич, са организирана престъпна група\", заяви Инджев и цитира член 174 от закона , ал. а:  \"Който с насилие или друг незаконен начин разтури ири попречи да се проведе събрание, митинг или манифестация, допустими по закона за събранията, митингите и манифестациите, се наказва с лишаване от свобода до две години\". \"И аз питам: \"Къде са институциите да наложат закона срещу хората, които са с физиономииет си там. Не е моя работа аз да ги разобличавам, макар че някои от тях са известни  герои от други подобни действия.\" Аз знаех за подготвяната провокация, полицията не знаеше . Хора от Добрич ме предупредиха, че ми се готви нещо подобно и, че Костадин Костадинов от партия \"Възраждане\" от Варна ще изпрати свои хора с мотоциклет Придовавам този политик, която между другото е от организаторите на \"Луковмарш\" и е рамо до рамо с Корнелия Нинова на митингите на БСП, много интересна симбиоза на национализъм със социализъм, знаем как се казва това в историята. Та го призовавам да не се крие и да поеме отговорност за направеното\", заяви той.   „Случи се ескалация на напрежението. На 18. 02 2015 г. в един и същи ден имаше четири заплахи срещу живота ми – анонимни. Сезирах полицията, имаше разследване и бяха установени трима от заплашващите. Стигайки се до прокуратурата, тя се произнася, че няма да повдигне обвинение, защото въпросните били упражнили правото си на свободно слово”, припомни писателят. Пращат биячи – да ме сплашват, защото си позволявам да пиша книги, а на тях не им харесват, посочи Инджев. \"И трябва да призная, че не съм присъствала на по-нагъл сценарий за провал на едно публично събитие. На такъв парад на агресия, безпардонност, невежество. На 7 март 2019 година в центъра на Добрич преживях почти час, в който изгубих изцяло усещането си, че съм български гражданин и че се намирам в родината си – в България\", писа Иво", "date": "2019.03.12", "title": "Иво Инджев: Костадин Костадинов от \"Възраждане\" да поеме отговорност за стореното в Добрич"}
{"url": "https://www.faktor.bg/bg/articles/novini/svyat/rusiya-razpolozhi-raketni-kompleksi-s-400-v-regiona-na-sankt-peterburg", "text": "Ракетни комплекси С-400, смятани за най-модерните противовъздушни системи в руската армия, бяха разположени в региона на Санкт Петербург, съобщи руското министерство на отбраната, цитирано от Франс прес и ТАСС. В съобщението на министерството се казва, че \"ракетните системи С-400 са застъпили на бойно дежурство за противовъздушна отбрана на военни, административни и граждански обекти\" в Ленинградска област. Ракетите С-400, произведени на в района на Астрахан, са били прехвърлени на разстояние 2000 км до Ленинградска област, където ще заменят старите противовъздушни ракетни комплекси С-300. От 15 март модерните ракетни системи С-400 ще застъпят на бойно дежурство и в руския анклав Калининград, съобщи агенция Интерфакс, цитирана от БТА. Русия вече осъществи продажба на системи С-400 на Индия, а желанието на Турция да ги закупи предизвика напрежение между Анкара и Вашингтон, защото според САЩ руските ракетни системи са несъвместими с противовъздушната отбрана на НАТО.", "date": "2019.03.12", "title": "Русия разположи ракетни комплекси С-400 в региона на Санкт Петербург"}
{"url": "https://www.faktor.bg/bg/articles/novini/balgariya/m-musorlieva-ot-tsik-kam-prezidenta-i-premiera-imam-dokazatelstva-za-zloupotrebi-gotova-sam-da-gi-predostavya", "text": "\"ЦИК е била гарант по време на всички избори\", заяви пред бТВ Мария Мусорлиева, зам.-председател на комисията от „Атака”. След номинациите за нов състав на ЦИК, партията остана без свой представител. Според Мусорлиева процедурата по избор на нова ЦИК е изключително опорочена. „Процедурата нарушава Конституцията и Изборния кодекс. Разполагам с папка с доказателства за това“, обяви зам.-председателят на сегашната комисия.  Тя заяви, че разработката й е плод на 10-годишната работа в ЦИК и засяга всички органи на държавната власт. За да разкрие събраните доказателства, тя поиска среща с президента Румен Радев, като е готова да се срещне и с премиера Бойко Борисов, както и с вицепремиера Томислав Дончев, който отговаря за изборите, за да ги запознае със злоупотребите.", "date": "2019.03.12", "title": "М. Мусорлиева от ЦИК към президента и премиера: Имам доказателства за злоупотреби, готова съм да ги предоставя"}
{"url": "https://www.faktor.bg/bg/articles/smotanyatsi/bogomil-manchev-kato-shegadzhiya-aets-belene-shteshe-da-e-gotova-ako-beshe-koruptsionen-proekt", "text": "Богомил Манчев се прояви като като шегаджия пред БНТ. \" АЕЦ \"Белене\" щеше да е готова, ако беше корупционен проект, заяви той и донесе от 10 кладенеца вода да ни убеди колко безопасен и изгоден проект е това, твърдение противоречащо на здравия разум на \"неспециалистите\". Манчев прогнозира, че ни очакват дълги и сложни преговори като първия ѝ блок ще заработи не по-рано от 2028 г. Според него централата ще възвърне инвестицията за 12-17 г. и след това ще печели. Как иначе? Според него България вече има нужните лицензи за изграждането на АЕЦ \"Белене\" от Европейската комисия, но трябва да ги потвърди, тъй като собственикът на централата - проектната компания, ще е различен спрямо този, на когото са издадени лицензите през 2012 г. Манчев смята, че АЕЦ \"Белене\" не може да се строи без Русия, тъй като тя е производител на оборудването и носи отговорност за евентуални дефекти.  Той приветства включването на съседните балкански държави, но според него ще бъде твърде сложно те да бъдат конституирани като инвеститори. По-скоро тяхната роля би била да да блокират количества енергия, които да платят предварително, т.нар. off takers. Председателят на атомния форум не вижда пречки Китай да участва като инвеститор проекта. Страната вече е вложила средства в изграждането на АЕЦ \"Хинкли Пойнт\" във Великобритания, т.е. стъпила е на европейския пазар. Богомил Манчев коментира, че българската държава би могла и сама да построи АЕЦ \"Белене\" чрез банкови кредити.", "date": "2019.03.12", "title": "Богомил Манчев: АЕЦ \"Белене\" щеше да е готова, ако беше корупционен проект"}
{"url": "https://www.faktor.bg/bg/articles/stanishev-brani-moskva-do-posledno-izmisliha-56-smartni-gryaha-na-rusiya", "text": "Решението за Русия с приетата декларация е предизборна акция на ЕНП, където са изброени 56 смъртни гряха на Русия, което е част от реториката на Студената война. В доклада на ЕП обаче не се предлага никакво решение. Така лидерът на ПЕС Сергей Станишев разкритикува обсъдения и гласуван днес доклад за отношенията между ЕС и Русия. Според него европейските институции са вкарани в спирала и тази декларация не отговаря на българския интерес и на интереса на европейските социалисти. Станишев припомни, че от ПЕС са предлагали да се възстанови парламентарното сътрудничество ЕП - Русия, което би било стъпка в правилната посока, но това е отхвърлено от десните. На брифинг в ЕП Станишев коментира последните разговори между ЕС и британския премиер Тереза Мей като ПР операции. \"Госпожа Мей се опита да камуфлира и да прикрие едни неуспешни преговори\", заяви Станишев. Очакваме британският парламент да отхвърли предложенията, това което се случва е крайно неубедително, допълни той. Тези допълнителни уверения за уверения не променят същността, това са ПР операции, категоричен бе Станишев. Третото гласуване трябва да е разумно отлагане, но не вярвам да има разумно решение и да намерят такова за 2 или 3 месеца. Липсата на сделка е наистина зле и за двете страни, и за ЕС, и за Обединеното кралство, поясни той. По отношение на Турция Станишев заяви, че разбира, че Ердоган гази демократични права и ценности, но дали да се затръшне вратата на Турция, неговото мнение е \"по-скоро не\". Социалистите предлагат нов социален договор за ЕС, много повече от господин Макрон, който представи с такъв апломб своето предложение, което до голяма степен е взаимствано и от предложенията на европейските социалисти. За минималната работна заплата социалистите в ЕС говорят от много по-отдавна, говорят за един социален съюз, припомни Станишев", "date": "2019.03.12", "title": "Сергей Станишев брани Москва до последно: В ЕП \"измислиха\" 56 смъртни гряха на Русия"}
{"url": "https://www.faktor.bg/bg/articles/obshtestvo/ulitsata/panika-ochakva-se-haos-v-transporta-na-6-april", "text": "Транспортен хаос се очаква на 6 април 2019 г. по целия свят заради бъг в GPS системата, съобщи \"Дейли мейл\", цитира в. \"Телеграф\". Причината за паниката е нулирането на датите в системата за глобално позициониране, което се случва веднъж на 19,7 г. или 1024 седмици. Отчитането на времето в системата не може да надхвърля този период и след като той изтече \"часовникът\" се нулира. Проблемът наподобява този в края на 1999 г., когато светът очакваше масови компютърни сривове заради преминаването на датата към 1 януари 2000 г. Според експертите обаче сегашната ситуация е много по-лоша. \"Последствията ще са огромни, защото ужасно много системи по света използват GPS\", казва Бил Малик, вицепрезидент на тайванската технологична компания \"Тренд Микро\". Според него най-застрашени са по-старите устройства и системи, които ще върнат часовника си на 0 с непредвидими резултати. \"Пристанищата товарят и разтоварват корабите, като използват GPS за управлението на крановете. Системите за управление на уличния трафик са GPS-базирани. Преди 20 години всичко това бе доста примитивно, но сега GPS-връзките са внедрени в самите системи\", обяснява Малик, който съветва да не се пътува със самолет на 6 април 2019 г. Няколко правителства вече са взели мерки във връзка с календарния проблем на GPS системата. Сред тях е и американското, което публикува предупредителен меморандум по темата. Един от най-големите производители на усилватели на GPS сигнал във Великобритания алармира клиентите си, че по-старите устройства може просто да изключат, а уредите, контролирани от тях да станат неуправляеми или да престанат да функционират с всички последствия от това. \"Финансовите пазари, енергийните централи, спешната медицинска помощ и системите за контрол на производството в промишлеността, както и мобилните комуникации може да бъдат засегнати\", гласи съобщение от FalTechGPS.", "date": "2019.03.12", "title": "Паника: Очаква се хаос в транспорта на 6 април"}
{"url": "https://www.faktor.bg/bg/articles/otnovo-zadarzhaha-sobstvenika-na-kashtata-v-koyato-se-ukrivaha-arabadzhievi", "text": "Испанската полиция задържа отново Георги Семерджиев, в чиято къща бяха открити Ветко и Маринела Арабаджиеви. Семерджиев е известен още с прякора Жоро Шопа. Арестът е станал по европейска заповед за арест, издадена от бългаските власти. Причината e така нареченото лично укривателство - подозрението на нашата прокуратура, че Семерджиев е помагал на Арабджиеви да се укриват от правосъдието.  На 7 март Софийската районна прокуратура е започнала разследване за укривателство срещу Георги Семерджиев. Преди ден е била издадена и европейска заповед за ареста му. Така днес, малко след 10:30, при редовна проверка на полицията Семерджиев е бил арестуван. Арабаджиеви бяха арестувани в четвъртък след 6-месечно издирване по искане на българската прокуратура. Двамата са обвинение за пране на пари и данъчни измами.", "date": "2019.03.12", "title": "Отново задържаха собственика на къщата, в която се укриваха Арабаджиеви"}
{"url": "https://www.faktor.bg/bg/articles/koy-organizira-ubiystvoto-na-boris-nemtsov-video", "text": "Филм-разследване на съратника на Борис Немцов и съавтор на докладите му за  войната в Украйна Леонид Мартинюк хвърля нова светлина върху разстрела преди 4 години на опозиционния лидер под прозорците на Кремъл и неговите поръчители.  Секретните служби на Русия, началникът на Националната гвардия на Русия генерал Виктор Золотов и президентът на Чечения Рамазан Кадиров са основните заподозрени като организатори на убийството. А това означава и....  Лидерът на руската демократична опозиция Борис Немцов беше убит с пет изстрела в гръб през нощта на 28 февруари 2015 г. в Москва, на метри от Кремъл. Опозиционерът Гари Каспаров и политологът Андрей Пионтоковски изказват във филма категоричното мнение, че без съдействието на спецслужбите убийство на това място няма как да стане. Смятаният за организатор на разстрела - боецът от батальона \"Север\" на чеченското вътрешно министерство Руслан Мухудинов, беше „арестуван“ задочно и обявен за международно издирване. Той е бил на пряко подчинение на Рамазан Кадиров. През лятото на 2017 година обвиняемите като извършители на покушението получиха присъди \"лишаване от свобода\" с различна продължителност.  Поръчителите на престъплението и досега не са наказани. Твърде високо стоят... Адвокатът Вадим Прохоров, който представлява роднините на Борис Немцов, заяви преди време,  че поръчителите \"трябва да бъдат търсени сред чеченското ръководтсво\" и по-конкретно в обкръжението на лидера на Чечня - Рамзан Кадиров. Кадиров е подчинен на руския президент Владимир Путин, както знаем.", "date": "2019.03.12", "title": "Кой организира убийството на Борис Немцов? (ВИДЕО)"}
{"url": "https://www.faktor.bg/bg/articles/zaloviha-opasen-britanets-s-53-samolichnosti-v-burgas", "text": "Окръжна прокуратура – Бургас задържа за срок до 72 часа британския поданик Оуен У. Той е обявен за международно издирване въз основа на Европейска заповед за арест (ЕЗА), издадена от съд в гр.Лийдс, Великобритания, за извършване въоръжени обири на автосервиз, разположен на територията на същия град.  Оуен У. е задържан в гр.Бургас, като лицето няма постоянен адрес в България, съобщават от прокуратурат. Процедурата по задържане на лице, което е искано с ЕЗА изисква в срок до 72 часа Окръжна прокуратура – Бургас да получи от британските власти, необходимите за производството документите. Предстои, след получаване на същите, Окръжна прокуратурата – Бургас да внесе в съда искане за налагане на мярка за неотклонение \"временно задържане под стража\" на лицето, чието предаване се иска. На брифинг на прокуратурата говорителят на главния прокурор обяви, че той е умеел да се укрива и се е подвизавал с 53 различни самоличности. Лицето е задържано днес около 13:00 часа в близост до езикова гимназия в \"Лазур\".", "date": "2019.03.12", "title": "Заловиха опасен британец в Бургас 53 самоличности"}
{"url": "https://www.faktor.bg/bg/articles/politsiyata-izdirva-13-godishno-dete-v-neizvestnost-ot-sedmitsa", "text": "По молба на близките столичното Пето РУ издирва 13-годишния Асен Пендурков от София, който е в неизвестност от 5 март. Това съобщиха от пресцентъра на МВР. Той е излязъл от дома си на 5 март т.г. и до момента е в неизвестност.  Момчето е високо 165 см, с тъмноруса коса, сини очи и светла кожа. Облечено е с тъмносиньо яке, черен анцуг и светлосини маратонки.  Хората, които разполагат с информация за издирваното момче, могат да сигнализират на тел.: 112, 02/9825920 или в най-близкото поделение на МВР.  Предишна новина", "date": "2019.03.12", "title": "Полицията издирва 13-годишно дете в неизвестност от седмица"}
{"url": "https://www.faktor.bg/bg/articles/tereza-mey-kam-deputatite-velikobritaniya-mozhe-da-ne-napusne-es-ako-glasuvat-protiv-sdelkata", "text": "Премиерът Тереза Мей предупреди депутатите, че Великобритания може да не напусне Европейския съюз, ако гласуват против сделката, която тя договори с Брюксел. \"Ако този вот не премине тази вечер, ако тази сделка не бъде приета, тогава Брекзит може да бъде загубен, заяви тя. Снощи Мей и председателят на Европейската комисия Жан-Клод Юнкер постигнаха пробив в преговорите между Великобритания и Европейския съюз, предава АФП, цитирана от БНР. В навечерието на решаващия вот в британския парламент, министър-председателят Тереза Мей договори в Страсбург краен срок за най-проблемната мярка от споразумението между Лондон и Брюксел за условията на раздялата.", "date": "2019.03.12", "title": "Тереза Мей към депутатите: Великобритания може да не напусне ЕС, ако гласуватe против"}
{"url": "https://www.faktor.bg/bg/articles/v-srebarna-se-izlyupiha-se-parvite-pelikancheta-tazi-godina", "text": "Излюпиха се първите пеликанчета за тази година в колонията на защитения вид в поддържан резерват „Сребърна“, съобщиха от пресцентъра на РИОСВ - Русе. Експертите са наблюдавали малките чрез зрителни тръби и системата за видеонаблюдение през почивните дни. Вероятно те са поколение на първата група от около 10 двойки, които загнездиха в колонията през февруари.  Все още е трудно да се определи броят им, тъй като метеорологичните условия са нестабилни и родителите старателно ги крият. В момента двойките активно мътят, но все още има екземпляри със силно зачервени гуши, което означава, че са в началото на размножителния си период.  В колонията на къдроглавите пеликани от дни се наблюдава ято млади екземпляри, които още не са достигнали полова зрялост. Експертите предполагат, че ще използват колонията като база за почивка и храна, и изразяват надежда, че ще харесат мястото за бъдещо гнездене. С тях числеността на птиците достигна до около 150.  На територията на резервата ежедневно се извършват обходи. Не са констатирани нарушения на режимите. Водните нива са стабилни. При точката за измерване показват 226 см.", "date": "2019.03.12", "title": "В „Сребърна“ се излюпиха първите пеликанчета за тази година"}
{"url": "https://www.faktor.bg/bg/articles/novini/svyat/pompeo-obvini-rusiya-i-kuba-v-podkrepa-na-maduro", "text": "Държавният секретар на САЩ Майк Помпео обвини Русия, че продължава да купува нефт от венецуелската държавна петролна компания PDVSA, независимо от санкциите.  Той обвини, че Русия и Куба, че спомагат за политическата криза в страната, подкрепяйки президента Мадуро.  Изявлението на държавния секретар идва след като САЩ наложиха санкции против руската банка \"Еврофинанс Моснарбанк\" зараси сътрудничество с венецуелсакат държавна петролна компания. \"Руската държавна компания \"Роснефт\" продължава да купува суров нефт от PDVSA, а ръководителят на компанията придължава да спасява режима\", заяви Помпео.", "date": "2019.03.12", "title": "Помпео обвини Русия и Куба в подкрепа на Мадуро"}
{"url": "https://www.faktor.bg/bg/articles/zeniten-raketno-oradeen-kompleks-pantsir-s-1-se-preobarna-na-magistrala-v-rusiya", "text": "Зенитен ракетно-оръдеен комплекс \"Панцир С-1\" се е преобърнал на магистрала в Русия, се видя от кадри, изтекли в интернет, включително и видео. Превозващата ги машина е получила сериозни повреди. Военният КАМАЗ се е преобърнал близо до Владивосток , заяви Николай Воскресенски, началник на информационния отдел на пресслужбата на Висшето военно командване на Тихоокеанския флот, съобщават световните издания. На кадрите ясно се вижда, че камионът лежи на една страна и отделно от него - ракетите. Камионът е блокирал движението в едната посока.  След отстраняване на последствията от произшествието, Военният КАМАЗ  ще бъде върнат на мястото на постоянната му дислокация. Все още не е уточнено как ще бъдат събирани ракетите.", "date": "2019.03.12", "title": "Зенитен ракетно-оръдеен комплекс \"Панцир С-1\" се  преобърна на магистрала в Русия (ВИДЕО)"}
{"url": "https://www.faktor.bg/bg/articles/evropeyskiyat-parlament-se-izkaza-za-prekratyavane-na-proekt-severen-potok-2", "text": "Европейският парламент счита за необходимо да бъде прекратен проекта за строителство на газопровода „Северен поток 2“, се казва в одобрен във вторник доклад на ЕП „За политическите отношения между Европейския съюз и Русия“, предава ТАСС. „ЕП подчертава, че в момента ЕС е главният търговски партньор на Русия и че Съюзът ще запази своята позиция на ключов икономически партньор в обозримото бъдеще. Но в същото време той посочва, че газопровода „Северен поток 2“ засилва зависимостта на ЕС от доставките на руски газ, което поставя под заплаха вътрешния пазар на ЕС и нейните стратегически интереси и затова трябва да бъде спрян“, се казва в текста на доклада. В същото време ЕП „изразява съжаление по повод политиката на Русия, изразяваща се в използването на нейните енергийни ресурси в качеството на политически инструмент за оказване, поддържане и усилване на своето политическо влияние и натиск над зона, която Русия счита за своя сфера на влияние. А също така за въздействие над крайните потребители“. При това ЕП „подчертава, че никакви нови проекти не трябва да бъдат осъществявани без предварителна юридическа оценка и тяхното правово съответствие със законодателството на ЕС и съгласуване с политическите приоритети“. В документа също така се отбелязва, че ЕС „остава ангажиран със завършването на проекта за създаване на Европейски енергиен съюз и задачата за обезпечаване на диверсификация на своите енергоресурси“. „ЕС трябва да говори с един глас и да демонстрира устойчива вътрешна солидарност по отношение на енергийната сигурност. Силната зависимост на ЕС от изкопаемите горива подкопава изработването на балансиран, последователен и основан на европейските ценности подход спрямо Русия“, се казва още в документа. В него се изказва мнение, че „трябва да се създаде по-надеждна и по-стратегическа енергийна инфраструктура в Европейския съюз, неговите страни-членки и в страните от Източното партньорство, за да се увеличи тяхната устойчивост към руските хибридни действия“. ЕП „подкрепя скорошното завършване на формирането на интегриран Европейски енергиен съюз, който в бъдеще ще включва източните партньори“, се казва в документа.", "date": "2019.03.12", "title": "Европейският парламент иска прекратяване на проекта „Северен поток 2“"}
{"url": "https://www.faktor.bg/bg/articles/idil-prizova-posledovatelite-si-da-otmastyat-za-obsadata-na-poslednata-im-krepost-v-siriya", "text": "Обкръжени от подкрепяните от САЩ сили в последната си крепост в Източна Сирия, бойците от групировката \"Ислямска държава\" призовават привържениците си в целия свят да извършват нападения в тяхна защита, според аудиозапис, цитиран от Асошиейтед прес. Записът, за който се предполага, че е на ИД, се появи, докато водените от кюрди Сирийски демократични сили (СДС) продължават да срещат ожесточена съпротива от страна на джихадисти в село Багуз. Подкрепяните от САЩ бойци се опитват да навлязат по-дълбоко в селото, разположено на източния бряг на река Ефрат. Краткият запис от минута и половина е разпространен от привърженици на ИД в социалните медии. За него съобщи вчера американският център за мониторинг на джихадистки сайтове SITE. В него се казва, че мъже, жени и деца в Багуз са обект на \"Холокост на кръстоносците\", което на жаргона на ислямистите се отнася за водената от САЩ коалиция срещу ИД. В аудиозаписа неидентифициран боец призовава мюсюлманските \"братя в Европа и в целия свят\" \"да се надигнат срещу кръстоносците и да отмъстят за религията си\". Докато мъжът говори, се чува пукот от изстрели, очевидно, за да се предположи, че той е в Багуз. Засега автентичността на аудиозаписа не може да бъде потвърдена. В неделя вечерта силите, подкрепяни от САЩ, възобновиха офанзивата си срещу Багуз, след като хиляди цивилни и стотици джихадисти напуснаха последното малко парче земя, контролирано от \"Ислямска държава\". Оттогава са били убити 38 ислямисти и трима бойци на СДС, каза говорителят на кюрдските сили Мустафа Бали. Командващият СДС в Багуз Аргиш ал Дейри каза днес пред АП, че хората му са напреднали през нощта към палатков лагер, който е последното убежище на джихадистите. \"Влязохме в лагера и спряхме\", каза Ал Дейри. \"Имаше съпротива и се оттеглихме. Самолетите удариха склада за боеприпаси\", предизвиквайки експлозии, които спряха настъплението. Командирът каза, че джихадистите стрелят с тежки оръжия, автомати и снайперски пушки, което кара бойците на СДС да забавят придвижването си, за да не търпят загуби. Ал Дейри изрази надежда, че джихадистите ще се предадат \"през следващите няколко дни\". Завладяването на Багуз ще е важно събитие в опустошителната четиригодишна кампания за разгром на т.нар. халифат на ИД, който преди години обхващаше голяма площ на територията на Сирия и Ирак.", "date": "2019.03.12", "title": "ИДИЛ призова последователите си да отмъстят за обсадата на последната им крепост в Сирия"}
{"url": "https://www.faktor.bg/bg/articles/fandakova-maha-opasnite-perki-ot-graf-ignatiev", "text": "Ограничителите, приличащи на перки на акули по ремонтираната столична улица \"Граф Игнатиев\" ще бъдат сменени. Това стана ясно днес, след като кметът на София Йорданка Фандъкова съобщи, че е възложила на главния архитект Здравко Здравков да се направи нов проект за предпазни съоръжения. В последния месец зачестиха случаите на пострадали хора при спъване и падане. Поставените мраморни парчета с остри ръбове и върхове ще бъдат подменени. \"Главният архитект и проектантите да проучат възможностите и да предложат други варианти за ограничители. Безопасността и здравето на хората са приоритет\", заяви Йорданка Фандъкова. Тя обясни, че ще се положат всички усилия проектът да бъде изпълнен качествено, но да са безопасни ограничителите. Докато се реши какви да са новите, тези остават по \"Графа\".", "date": "2019.03.12", "title": "Фандъкова маха опасните перки от ул. \"Граф Игнатиев\""}
{"url": "https://www.faktor.bg/bg/articles/angela-merkel-poslednoto-predlozhenie-na-es-za-brekzit-e-yasno-i-shirokoobhvatno", "text": "Според канцлера на ФРГ Ангела Меркел заяви последното предложение на Европейския съюз за Брекзит е „ясно и широкообхватно\", предава AFP. „Днес е важен ден. Мисля, че 27-те държави-членки ... са направили ясни и широкообхватни предложения, които вземат под внимание опасенията на Великобритания и намират отговори за тях\", цитира агенцията думите на Меркел, изречени часове преди гласуването на сделката в парламента в Лондон.", "date": "2019.03.12", "title": "Ангела Меркел: Последното предложение на ЕС за Брекзит е ясно и широкообхватно"}
{"url": "https://www.faktor.bg/bg/articles/ep-rusiya-ne-mozhe-da-bade-smyatana-za-strategicheski-partnyor", "text": "Русия не може да бъде смятана за „стратегически партньор“ и Европейският съюз трябва да предприеме допълнителни санкции срещу Москва, ако продължава да нарушава международното право. Това се казва в приетата днес резолюция от Европейския парламент за отношенията между съюза и Русия. Текстът бе одобрен с 402 гласа „за“ срещу 163 гласа „против“ и 89 „въздържал се“. Евродепутатите подчертават подкрепата на Русия за антиевропейски партии и крайнодесни движения и това, че тя продължава да се намесва в политически избори и нарушава правата на човека в собствената си държава. Резолюцията отбелязва още, че от 2015 г. насам са възникнали нови области на напрежение между ЕС и Русия, които включват интервенцията на Русия в Сирия, намесата в страни като Либия и Централноафриканска република и продължаващите агресивни действия в Украйна. Евродепутатите отново изразяват загриженост, че проектът за газопровод „Северен поток 2“, който ще свърже Русия с Германия, може да засили зависимостта на ЕС от вноса на руски газ и да за раши вътрешния пазар на ЕС.", "date": "2019.03.12", "title": "ЕП: Русия не може да бъде смятана за „стратегически партньор“"}
{"url": "https://www.faktor.bg/bg/articles/novini/svyat/krahat-na-kremal-kogato-bratskite-narodi-se-narediha-na-opashka-pred-nato", "text": "Преди 30 години на мода беше следният виц: \"Какво трябва да бъде изобразено на герба на Съветския съюз? Отговор: Купидон. Въпрос: Защо? Отговор: Защото Съветският съюз е като бог Купидон – гол като тояга, но въоръжен до зъби и вечно досаждащ със своята любов\". Защо точно днес си спомних за този виц? Защото точно преди 20 години в малкото градче Индипендънс в щата Мисури се случи едно от най-важните събития в следвоенната история. Там започна погребението на Договора от Ялта, с който през 1945 година Централна и Източна Европа фактически бяха дадени на Сталин. Именно в родината на президента Хари Труман бившите социалистически държави Полша, Чехия и Унгария подписаха документите за присъединяване към НАТО. Символичното бягство от съветския Купидон стана исторически факт. А през 2004-та договореностите между Сталин, Рузвелт и Чърчил окончателно бяха заровени. Тогава в НАТО влязоха трите балтийски държави. Оттогава насам част от територията на бившия Съветски съюз влиза в състава на НАТО. Да, Москва започна да се съпротивлява още от средата на 1990-те години на разширяването на Алианса, макар през 1993 година Борис Елцин да беше казал на полския президент Лех Валенса, че не вижда в това някакъв особен проблем. През 1997 година Москва сключи с НАТО основополагащ акт, който ѝ позволи в течение на 17 години да води диалог и дори да си сътрудничи с Алианса в различни сфери. Операцията на ВВС на НАТО срещу Сърбия през 1999 година и руско-грузинската война от 2008 година прекратиха тези отношения и сътрудничеството. Това сътрудничество обаче постоянно се възобновяваше – на Кремъл му беше ясно, че запазването на взаимодействието с най-силния военен съюз в историята на човечеството е от в интерес и на Русия. Достатъчно е да припомним, че през руска територия преминаваха транзитно невоенните стоки на НАТО, предназначени за контингента на Алианса в Афганистан. В Москва разбираха, че по тези места НАТО осигурява и безопасността на руската държава. Чак анексията на Крим преустанови двустранните отношения за неопределено време. Двадесет години след присъединяването на трите бивши страни-членки от Варшавския договор към НАТО, отношенията между Москва и Алианса са много по-лоши, отколкото навремето. Освен това Кремъл се опитва да противодейства на разширяването на НАТО по-силно, от когато и да било. Достатъчно е да споменем опитът за държавен преврат в Черна гора през есента на 2016 година. За постсъветската върхушка в Русия разширяването на НАТО е символ на победата на Запада, и преди всичко на САЩ, в Студената война. И напомняне за това, че така любимият на днешен Кремъл съветски режим е бил отвратителен за всички т. нар. \"братски\" народи, които при първа възможност са се разбягали надалеч от него. Руската върхушка, наследница на същия този съветски Купидон, се опитва да убеждава себе си и руския народ, че Полша, Литва или Черна Гора са били принудени със сила да се присъединят към НАТО. Обикновеният руски човек, измамен от руската телевизионна пропаганда, може да мисли и така. Макар че тъкмо в епохата на Доналд Тръмп, който смята Алианса за \"отживелица\" и настоява членовете му да плащат повече за военни цели,  това да звучи направо смехотворно. Дълбоко в душите си и Путин, и Лавров, и Шойгу разбират, че опашката пред главната квартира на НАТО в Брюксел е последица от моралния крах на Съветския съюз и от неспособността на Русия да се раздели с постсоциалистическото си наследство. Абсолютно уверен съм в това! А това, че на опашка за членство пред НАТО стоят и Украйна, и Грузия, е още по-звънка плесница срещу руското ръководство и свидетелство за това, че дори и 30 години след разпадането на СССР правителството не успява да създаде една привлекателна за съседите си страна. На фона на застрашителното нарастващите амбиции на Китай, който все по-често гледа на Москва като на младши партньор и изтласква Русия от Централна Азия и Южен Кавказ, упорството на руското ръководство да се бори срещу НАТО изглежда, меко казано, странно. Полските танкове никога няма да навлязат по улиците на Смоленск, нито пък германските десантчици ще направят опит да превземат Калининград. Крайно време е Кремъл да престане да води собствения си народ за носа и се замисли за реалните, а не мнимите интереси на Русия. Крайно време е да бъде погребан съветския Купидон – също както преди 20 години, когато беше погребано споразумението от Ялта.", "date": "2019.03.12", "title": "Крахът на Кремъл: Когато „братските“ народи се наредиха на опашка пред НАТО"}
{"url": "https://www.faktor.bg/bg/articles/ikonomicheska-politsiya-vleze-v-obshtina-strelcha", "text": "Служители на „Икономическа полиция” от ОДМВР-Пазарджик провеждат акция в Община Стрелча, научи bTV от свои източници. Поводът за проверките е образувано досъдебно производство, наблюдавано от Районната прокуратура в Панагюрище. На този етап информация за разследването няма. От МВР съобщиха само, че става дума за процесуално следствени действия и изземане на документи. Арести засега не се очакват.", "date": "2019.03.12", "title": "„Икономическа полиция” влезе в Община Стрелча"}
{"url": "https://www.faktor.bg/bg/articles/tezhak-intsident-vze-dve-zhertvi-v-pamporovo", "text": "Огромно количество сняг падна от козирката на хотел върху паркирани автомобили. Смачканите коли са четири, показа репортаж на Нова ТВ. Инцидентът е станал на оживен паркинг. По чудо никой не е пострадал. Един от автомобилите е на семейство от Варна, дошло в Пампорово на почивка. „Паркирахме колата и малко след това снегът падна от хотела. В колата бяхме аз, съпругата ми и малкото ни дете, което е на 2 години. То беше в детско столче. Точно там покривът на автомобила е огънат. Общо бяхме паркирали на мястото шест коли, три от тях пострадаха значително”, разказа Красимир Костадинов – собственик на един от пострадалите автомобили. По думите му вече има предупредителни колчета, но преди това ги е нямало. „Автомобилът е застрахован. Сега ще имам претенции към собственика на хотела. Единствено аз имам застраховка, другите автомобили нямат”, каза още Костадинов.", "date": "2019.03.12", "title": "Тежък инцидент едва не взе жертви в Пампорово"}
{"url": "https://www.faktor.bg/bg/articles/33-godishen-aktyor-padna-ot-4-metra-v-blagoevgradskiya-teatar", "text": "33-годишен актьор от благоевградския драматичен театър „Никола Вапцаров“ е транспортиран за столична клиника с фрактура на черепа и мозъчен хематом след падане от 3-4-метрова височина, предаде БГНЕС. Инцидентът е станал към 1.30 ч. тази нощ, в сградата на театъра, където снощи бе премиерата на постановката „Портретът на Дориан Грей“ по Оскар Уайлд. В края на представлението, състояло се непосредствено след откриването на реконструирания централен площад, е даден коктейл. Как се е стигнало до произшествието с актьора все още не е ясно. Той бил откаран в МБАЛ-Благоевград, а след направените му изследвания са установени фрактура на черепа и мозъчен хематом. В 5 ч. тази сутрин пострадалият е транспортиран за МБАЛ „Света Анна“ в София. Актьорът е контактен и без опасност за живота. Преди малко повече от година след падане и тежка черепно-мозъчна травма в столична клиника почина тогавашният директор на театъра Николай Кимчев.", "date": "2019.03.12", "title": "Инцидент в благоевградския театър: 33-годишен актьор падна от 4 метра"}
{"url": "https://www.faktor.bg/bg/articles/nito-edin-svidetel-ne-se-yavi-na-razpit-po-deloto-ktb", "text": "Нито един от призованите за днес свидетели по мегаделото „КТБ“ не се яви на разпит в Специализирания наказателен съд. В съдебната зала стана ясно, че един от свидетелите е в болница, а другият е бил призован само по телефона. Заседание по делото за присвояването на над 2,5 милиарда лева от Корпоративна търговска банка няма да има и утре, защото планираните за свидетели също няма да могат да се явят, обясни съдия Виржиния Петрова. Процесът ще продължи на 26 март, за когато е предвидено показания да дава Бисер Лазов - някога дясна ръка на банкера Цветан Василев, а след фалита на КТБ през юни 2014 г. - основен прокурорски свидетел, съобщи БНР. До разпитите се стига почти 10 месеца след първото съдебно заседание, на което съдия Виржиния Петрова реши, че делото ще се гледа в отсъствието на основния подсъдим  - банкерът Цветан Василев. Освен него на съд се очакват още 17 души, а сред първите свидетели призовани за днес бяха ĸpeдитополучители. На миналото съдебно заседание адвокатът на Василев - Константин Симеонов,  изненадващо заяви, че клиентът му иска да даде обяснения по повдигнатите му обвинения. Прокуратурата се противопостави, напомняйки, че, ако е искал пълноценно участие в процеса, банкерът е можел да даде доброволно съгласие за екстрадиция от Сърбия, където се намира от лятото на 2014 г. Симеонов контрира, че Василев е там, защото се съмнявал, че у нас ще получи справедлив процес. Решението на съда беше да се проучат техническите възможности за разпит на основния подсъдим, което съдия Петрова мотивира с думите: „Никога съдът не може да лиши подсъдим от правото да дава обяснения“. Подобен задочен разпит може да се реализира чрез видеоконферетна връзка или с разпит в Сърбия с молба за правна помощ.", "date": "2019.03.12", "title": "Нито един свидетел не се яви на разпит по делото „КТБ“"}
{"url": "https://www.faktor.bg/bg/articles/kakav-shte-e-zhivotat-na-zemyata-sled-100-i-sled-100-000-triliona-godini", "text": "BBC направи опита за „виждане в бъдещето“ на планетата Земя. То обхваща периода от близките 100 години до… края на вечността!   Океаните ще се превръщат в нещо като огромни ферми. Там ще се отглежда не само риба, но и много видове водорасли (за храна и гориво), както и други морски видове. Самите фермери ще живеят под или над водата. Генетично променени водорасли ще абсорбират много повече азот от въздуха и ще отделят питейна вода. Хората ще могат да провеждат телепатична комуникация. Разбира се, тя може да не замени напълно нормалния разговор, но предаването на по-прости „команди“ и задачи от мозък до мозък е възможно според все повече учени.  Благодарение на генното инженерство ще се появят невероятно интелигентни, както и безсмъртни хора.  Възможно е пренасянето на идентичността да става по електронен път – всички мисли, спомени и знания на човека да се записват електронно и да се имплантират след това в ново тяло. Колкото и ужасно да звучи. Антарктика също ще се превръща в зона за получаване не само на природни ресурси, но и на храна, вода и енергия. Човечеството ще се увеличава с такива темпове, че това ще се превърне в необходимост. Лекарите ще могат да преглеждат пациентите си дистанционно, както и да следят състоянието им и да насочват лечението. Единна световна валута. Може да звучи конспиративно, но според много експерти светът се глобализира и такава валута може да реши много проблеми. Още повече, че електронизирането на парите ще направи нуждата от различни валути и купюри безсмислена.  За неголяма сума пари ще можете да получите пълна „разпечатка“ на целия си геном, цялата си наследствена информация. За какво ще я ползвате, си е ваша работа. Хората ще се свързват с компютрите директно към мозъка си, за да използват изчислителната им мощ. Това ще стане вероятно още към 2050 година, а 25 години по-късно повечето хора ще използват подобна връзка. Към края на века вече всички ще я използват, иначе няма да могат да се сравнят със „свързаните“. Златните резерви на много държави ще станат собственост на Китай. Масово ще бъдат използвани роботи в селското стопанство – за обработване на почвата, пръскане, добиване на култури, както и за следене на състоянието на посевите. Домашните компютри ще получат обоняние, осезание, чувство за допир и други човешки качества, с които да анализират вас и околната среда. Нанороботи ще плуват из кръвта ни, ще ремонтират клетките и органите ни и ще ни предпазват от болести. Най-сетне ще използваме термоядрен синтез за добив на енергия. Според много експерти технологията ще влезе в употреба до 2050 година. В света ще останат живи само три езика – английски, испански и мандарин (китайски). Да, фактите сочат, че много езици отмират, но дали това ще се случи? В повечето държави по света ще бъдат разрешени гей браковете. Някои американски щати (особено Калифорния и някои други източни щати) ще се отцепят от САЩ. Индикации за това има дори днес. Ще бъдат изградени космически асансьори, които на много по-евтина цена ще издигат в орбита товари. Това ще ускори изграждането на много орбитални станции и космически туризъм.  На медицинския пазар ще се продават изкуствени бионични очи, кибер органи, както и култивирани и принтирани органи заместители. Жените ще бъдат оплождани изкуствено в повече от 50% от ражданията. Това ще бъде нещо естествено и в края на века много жени дори ще се чудят как техните баби са зачевали по „стария начин“. Това ще се прави с цел да се избягват наследствени болести, проблеми около зачеването и бременността, както и с цел генетично подобряване на децата. Дивите кътчета из цялата планета ще изчезнат. Ще има единствено големи „зоологически градини“. Аралско море ще пресъхне, ако не се намери начин то да бъде спасено. Много пустини ще бъдат залесени. Нови технологии ще направят това възможно и лесно. До 2050 година повечето пътнически полети ще бъдат извършвани в автоматичен режим, без пилоти хора.  Автомобилите ще бъдат напълно автоматизирани и няма да има нужда да ги управлявате. Технологии като Google Streets ще ги направляват по цял свят и автопроизшествията ще намалеят значително. Огромният пик в нарастването на човешката популация вероятно ще бъде овладян и ще се появи надеждна политика за контрол на раждаемостта. Богатите ще могат да избират измежду хиляди наследствени качества, които техните деца да получат. Например развита мускулатура, определен ръст, сини очи и руса коса, форма на носа и др. Ще бъде изградена първата сграда, чиято височина ще надвиши 10 километра. Еднокилометровите небостъргачи ще са нещо стандартно. Изграждането на обитаема база на Марс ще е факт, а заселниците, които отиват там, ще бъдат с еднопосочен билет. Постепенно тяхната физика и външен вид ще се променят, за да се нагодят към условията за живот на Червената планета.   Поне няколко супердържави ще имат бази на Луната, които ще се използват не само за научни експерименти, но и като „разпределителна гара“ за пътувания из Слънчевата система. Ще се появят първите клонирани хора, колкото и неморално да звучи сега това. Продължителността на човешкия живот ще надхвърли 150 години. След 1000 години. Да предположим, че хората ги няма, изчезнали са. По това време няма да има почти и следа от днешните сгради, мостове и пътища. Всичко ще е станало на прах или ще е погребано. Ако пък сме живи, то езиците ще са доста променени – обемът на речниците ще намалее значително, защото много думи ще отпаднат и почти никакви днешни думи няма да са налични тогава. Ще се появи нова Полярна звезда (Gamma Cephei) на мястото на сегашната. 29% от въглеродния диоксид, отделен в атмосферата преди 2100 година, ще витае все още във въздуха. След 2000 години целият лед в Гренландия ще се разтопи заради повишената с 8 градуса температура в глобален мащаб. Нивото на Световния океан ще се повиши с 6 метра. След 2372 години ще наблюдаваме отново кометата Хейл-Боп. За последно я видяхме през 1997-а. След 3200 години отново ще има друга Полярна звезда (Iota Cephei).  След 13 000 години наклонът на земната ос ще се обърне, като Северното полукълбо ще изпитва екстремни климатични промени. След 20 000 години Чернобил и земята около него ще бъдат чисти и безопасни. След 25 000 години изпратеното първо съобщение от най-големия радиотелескоп на Земята (този в Аресибо) ще достигне до звездния клъстер Меслер 13, разположен в края на нашата Галактика. След 50 000 години изстреляната през 2014 информационна капсула Кео ще се завърне в земната атмосфера. Тя има достатъчно капацитет, за да поеме по едно 4-странично писмо от всеки сегашен жител на Земята. Ниагарският водопад ще пресъхне и изчезне, защото оставащите 32 км до езерото Ери ще ерозират. След 100 000 години титанът, използван в корпуса на вашия MacBook, ще започне да корозира. Днешните съзвездия ще са изчезнали и ще се появят съвсем нови заради движението на Земята в Галактиката. Доста е вероятно голяма част от живота на Земята да е унищожен от изригване на супервулкан или падането на астероид. Ще наблюдаваме и избухването на Супернова в близост до Слънчевата система – VY Canis Majoris.  След 296 000 години сондата Вояджър 2 ще достигне звездата Сириус на 4.7 светлинни години от нас.  След 500 000 години Земята ще бъде ударена с голяма вероятност от астероид с размер повече от 1 километър. Отработеното ядрено гориво от днешните атомни централи най-сетне ще е безопасно. Ще настъпи нова голяма ледникова епоха.  След 1 милион години ще се взриви най-големият червен Супергигант, който познаваме – звездата Бетелгейзе. Експлозията ще се вижда в небето дори в ясен слънчев ден. Всички построени от човечеството сгради ще са изчезнали освен масивните постройки в Гиза или скулптурите на президентите в планината Ръшмор. Всички стъклени изделия, създадени от хората, ще са напълно разградени. След 1 милион и 450 хиляди години звездата Gliese 710 ще премине само на 1.1 светлинни години от Слънцето. Това е достатъчно близо, за да може нейната гравитация да повлияе на облака на Оорт и да стартира истинска бомбардировка от комети към вътрешността на Слънчевата система. След 5 милиона години, ако хората още не са се самоунищожили, ще се наложи да си отидат по генетични причини. Според учените Y хромозомите ще изчезнат и раждането на мъже ще е невъзможно.  След 10 милиона години звездата Т Pyxidi, на 3260 светлинни години от нас, ще избухне в свръхнова. Това е достатъчно близо, за да окъпе Земята с огромно количество смъртоносна гама-радиация, което ще причини масово измиране на видовете. След 50 милиона години Средиземно море ще изчезне. Африка ще се сблъска с Евразия и ще се издигне планина, подобна на Хималаите. Австралия и Индонезия ще се слеят. Ледената покривка на Антарктика ще изчезне, а морското ниво ще се повиши със 75 метра. Посочените години са достатъчни цялата Галактика да бъде завладяна от една единствена империя, дори движеща се със скорости, по-ниски от тази на светлината. След 60 милиона години орбитата на Земята е напълно непредвидима заради гравитационните влияния за дълги периоди време. След 150 милиона години Америка и Африка ще започнат да се сближават, докато след 250 милиона години всички континенти отново ще се слеят в един – Нова Пангея.  След 240 милиона години Слънчевата система ще е направила едно пълно завъртане около центъра на Млечния път.   След 600 милиона години няма повече да има пълни слънчеви затъмнения, тъй като Луната ще се е отдалечила прекалено много от Земята. Един от основните три типа фотосинтеза (С3) няма вече да е възможен. 99% от всички видове ще измрат. След 800 милиона години ще е невъзможна и C4 фотосинтезата, така че всички многоклетъчни ще измрат.   След 1 милиард години яркостта на Слънцето ще се повиши с 10%. Повърхността на планетата ще е нагрята до 47 градуса. Океаните ще се изпаряват, а в атмосферата ще се образува парников ефект. Само около полюсите ще има по-хладни области с живот.  След 1 милиард и 300 милиона години липсата на въглероден двуокис ще убие всички клетки с ядра (еукариоти). Само прокариотни организми (без клетъчно ядро) ще оцелеят. След 2 милиарда и 300 милиона години земното ядро ще изстине. Неговата ротация образува магнитното поле на Земята, а без нея… няма да има и магнитно поле. Планетата ще остане без защита от лъчите на Слънцето. След 2 милиарда и 800 милиона години идва краят на всичко живо. Температурата на повърхността ще бъде над 150 градуса.  След 3 милиарда и 500 милиона години Земята ще прилича на Венера. След 4 милиарда години Млечният път ще се сблъска с галактиката Андромеда и ще образуват супергалактика. След 5 милиарда и 400 милиона години водородното гориво на Слънцето ще се изчерпа и то ще се превърне в червен гигант. След 7 милиарда и 900 милиона години Слънцето ще се раздуе до своя максимум – 256 пъти по-голямо от сега. То ще погълне орбитите на Меркурий, Венера, а може би и на Земята. След 8 милиарда години Слънцето ще се превърне във въглерод-кислородна звезда, бяло джудже с около 54% от сегашната си маса. След 14 милиарда и 400 милиона години Слънцето ще бъде вече черно джудже, изстинала топка материя.  След 20 милиарда години – един от потенциалните теоретични варианти за край на Вселената. Материята ще бъде разкъсана и разпръсната от разширяването й, а разстоянията ще станат безкрайни.  След 100 милиарда години локалните групи галактики в нашата част на Вселената ще започнат да се сливат. Процесът ще отнеме около 1 трилион години.  След 150 милиарда години реликтовото лъчение от Големия взрив ще намалее до -270 градуса, близо до абсолютната нула и вече няма да съществува.  След 1 билион години галактиките ще са загубили газовите си облаци, от които се образуват звездите. След 100 билиона години – най-ранната прогноза за края на раждане на звезди във Вселената. Започва ерата на дегенерация и измирането на всички звезди. След 110 билиона години звездното гориво в цялата Вселена ще е изразходено. Всички звезди ще са умрели. Ще съществуват само бели джуджета, неутронни звезди и черни дупки. След 100 000 000 000 000 000 000 (сто хиляди трилиона) години, ако Земята не е била изпепелена от Слънцето, земната орбита в крайна сметка ще се пресече с тази на Слънцето и нашата планета ще се забие в него. (hicomm.bg)", "date": "2019.03.12", "title": "Какъв ще е животът на Земята след 100 и след 100 000 трилиона години?"}
{"url": "https://www.faktor.bg/bg/articles/izostavena-ranitsa-zatvori-metrostantsiya-vitosha", "text": "Метростанция \"Витоша\" в столичния квартал \"Лозенец\" е затворена заради изоставена раница.  В момента се извършва проверка на съдържанието на раницата, съобщиха от Столична община. Влаковете се движат до метростанция \"Джеймс Баучер\". Не е ясно кога метростанцията ще бъде отворена отново.", "date": "2019.03.12", "title": "Затвориха метростанция \"Витоша\""}
{"url": "https://www.faktor.bg/bg/articles/54-ot-mladite-turtsi-i-samo-28-ot-romite-se-gordeyat-che-sa-balgari", "text": "Сред младото поколение в България няма сериозна почва нито националният нихилизъм, нито евроскептицизмът. Това каза пред БНР проф. д-р Петър-Емил Митев относно мащабно изследване на младежта, проведено от „Галъп интернешънъл“, резултатите от което ще бъдат представени днес. Международният изследователски проект е проведен едновременно в 10 страни от Югоизточна Европа. Целта му е да идентифицира, опише и анализира младежките нагласи и модели на поведение в съвременното общество. Проф. Митев посочи положителните нагласи сред младото поколение в България. „Нашата младеж е в много добро здравословно състояние. Над 50% от младите казват, че са в отлично здраве, 30% казват - много добро, малък процент го определят като добро и само 1% казват „средно“. Нашата младеж живее в условия на висока техническа въоръженост. Не открихме респондент, който да няма мобилен телефон. Изчезнали са разликите между града и селото по отношение на компютризацията, освен в броя на компютрите. 94% от българските младежи притежават компютър в семейството си, а 44% посочват, че имат повече от 1 компютър. Младежта има постоянен достъп до интернет. Само 11% от младежите нямат автомобил в семейството. 87% от тях имат самостоятелна стая. 40% от младежите се чувстват граждани на света, а 55% се чувстват европейци, 90% се чувстват българи. 54% от младите турци и 28% от ромите се гордеят с това, че са българи“. Лошата новина от изследването обаче е това, че маргинализирането на българските роми продължава да стига до болезнени мащаби както по отношение на образование, така и по отношение на работа, отбеляза проф. д-р Петър-Емил Митев. По думите му дистанциите богат–беден се преплитат с етническите дистанции. „Младите хора посочват неочаквано много за наличието на корупция в системата на образованието. При нас разминаването на образователната подготовка и трудовата реализация е съществено - за едно учиш, а след това работиш друго“, коментира социологът. По думите му въпреки това има висок стремеж към висше образование. „Това е по-спокойно поколение, липсва онази нервност, която беше характерна за времето на прехода“, каза в заключение проф. Митев. Той подчерта, че е изчезнал страхът от безработица, но е висока младежката чувствителност към социалната несправедливост. Политическото отчуждение е нараснало, отбеляза още той и добави, че това се отнася също за участието в изборите и политическата кариера. Само 3-4% от младежите проявяват такъв интерес, освен това те не са от най-добрите: „Рискуваме да се влоши качеството на политическия елит, защото към такива длъжности се ориентират не най-добрите и подготвени младежи“.", "date": "2019.03.12", "title": "54% от младите турци и само 28% от ромите се гордеят, че са българи"}
{"url": "https://www.faktor.bg/bg/articles/protestirashtite-mayki-na-myastoto-na-telk-iskame-da-vkarame-icf", "text": "Новата точкова система може да остави децата с увреждания без лични асистенти. При един от случаите например, при сега обсъжданата система момиче с увреждания няма да събере достатъчно точки, само защото, например, може да пляска с ръце. Промените, които обсъждаме са много разумни. Не можем да прогнозираме дали тези недостатъци ще бъдат редуцирани, посочи в сутрешния блок на пред Bulgaria ON AIR Ралица Тодорова от \"Системата ни убива всички\". Тя увери, че майките имат диалог с министерството. Имаме план да вкараме социални услуги, които да повишат автономността на лицето. Планираме вкарването на периферни устройства в дома на хората с увреждания - детектори за дим и газ. На мястото на ТЕЛК искаме да вкараме ICF - международна класификация за увреждането и здравето, обясни Тодорова. Валентина Ташкова от \"Системата ни убива всички\" посочи, че индивидуалната оценка ще извежда една единствена услуга - личната помощ, което по думите ѝ не е ОК.  Личната помощ се явява панацеята, която ще преодолее недостъпната среда. Проблемът е липсата на услуги, които ние заместваме с личната помощ, разясни Ташкова.  Майките настояха, че нямат намерение да се откажат и са готови на нови протести, ако предложенията им за реформа в ТЕЛК системата не се осъществят. Те обаче не поставиха срок на властимащите.", "date": "2019.03.12", "title": "Протестиращите майки: На мястото на ТЕЛК искаме да вкараме ICF"}
{"url": "https://www.faktor.bg/bg/articles/hertsozi-rodnini-na-simeon-priznaha-che-tsarskite-gori-sa-na-darzhavata", "text": "Бeзпpeĸocлoвнo пpизнaниe нa пpaвoтo нa coбcтвeнocт нa дъpжaвaтa въpxy „цapcĸитe“ pилcĸи гopи нaпpaвиxa шecтимa poднини нa Cимeoн Caĸcĸoбypггoтcĸи, xepцoзи oт poдa фoн Bюpтeмбepг, нacлeдници нa цap Фepдинaнд. Toвa cтaнa пo дeлoтo зa 16 500 дĸa гopи, вoдeнo в Coфийcĸия oĸpъжeн cъд. To e eдинcтвeнoтo oт cepиятa зa т.нap. цapcĸи имoти, ĸoeтo oщe нямa финaл нa пъpвa инcтaнция. Aдвoĸaти нa дъpжaвaтa ca Иpeн Caвoвa и нeйният eĸип, съобщава правният сайт \"Де факто\". Πpизнaниeтo e бeзпpeцeдeнтнo, нo е в yниcoн c peшeниятa нa cepия oт cъдeбни cъcтaви, ĸoитo бяxa ĸaтeгopични – „цapcĸитe“ имoти ca дъpжaвни. В понеделник cъдът oдoбpи cпoгoдбa мeждy зeмeдeлcĸия миниcтъp Pyмeн Πopoжaнoв (oт чиeтo имe e пoдaдeн иcĸът зa гopитe) и Πaтpиĸ Фpaнcиc Aлeĸcaндъp дьo лa Лaн Mиpлec, xepцoг Aлeĸcaндep фoн Bюpтeмбepг, xepцoг Oйтeн фoн Bюpтeмбepг, xepцoг Фepдинaнд фoн Bюpтeмбepг, xepцoгиня Coфи Eдoĸcи Mapия Лyиз, Фpaнcoa Жopж Mapи Люc-Бaйи. B нeя изpичнo ce зaявявa, чe xepцoзитe ниĸoгa нe ca cчитaли имoтитe зa cвoя coбcтвeнocт или зa coбcтвeнocт нa cвoй пpaвoдaтeл, нe ca пpидoбивaли пpaвo нa coбcтвeнocт въpxy тяx, нитo дoxoди и нe ca цeляли личнo или чpeз тpeтo лицe дa пpeчaт нa Peпyблиĸa Бългapия дa yпpaжнявa пpaвoтo cи нa coбcтвeнocт. Cтaвa дyмa зa 16 пoзeмлeни имoтa, вpъщaни пpeз 2000 г. и 2003 г. oт oбщинcĸaтa пoзeмлeнa cлyжбa в Caмoĸoв нa „нacлeдници нa бившия цap Фepдинaнд“. Te ca чacт oт 16 500-тe дĸa гopи, ĸoитo дъpжaвaтa cи пoиcĸa oбpaтнo. Poднинитe нa Cимeoн oт poдa фoн Bюpтeмбepг c aдpecи в Mюнxeн, Фpaнĸфypт, Πapиж c oбaчe нe ca вcтъпвaли във влaдeниeтo им, нo cъщo бяxa oтвeтници пo дeлoтo ĸaтo нacлeдници нa Фepдинaнд. Πocлeдицaтa oт cпoгoдбaтa ca, чe дeлoтo cпpямo Bюpтeмбepгoви ce пpeĸpaтявa. Kaтo и чe тe, и дъpжaвaтa дeĸлapиpaт, чe зaнaпpeд нямa дa имaт пpeтeнции eднa ĸъм дpyгa зa зaплaщaнe нa oбeзщeтeния, нeycтoйĸи, вpeди, пpoпycнaти пoлзи, paвнocтoйнocт нa дoбиви и дpyги. Taĸa oтвeтници пo пpoцeca ocтaвaт Cимeoн Caĸcĸoбypггoтcĸи и cecтpa мy Mapия-Лyизa, ĸoитo влaдeят гopитe, вpъщaни им нa бaзaтa нa peшeниeтo нa Koнcтитyциoнния cъд oт 1998 г., oбявилo зa пpoтивoĸoнcтитyциoнeн eднoĸpaтния зaĸoн oт 1947 г. зa oтнeмaнe нa имoтитe нa бившиттe цape и тexнитe нacлeдници. Cтaвa дyмa зa peшeниeтo нa KC, ĸoeтo – пo пpизнaниeтo нa peд aвтopиpeтни юpиcти (a и нa cъдeбни cъcтaви oт вcичĸи инcтaнции) нe мoжe дa e ocнoвaниe зa pecтитyция. Oтвeтници ca cъщo дpyжecтвaтa „Aгpoтypизъм“, „Бopocпopт“, „Xacтигc“, нa ĸoитo Cимeoн и cecтpa мy ca пpoдaвaли зeми. Eднa oт cдeлĸитe e зa пoзeмлeн имoт oт 10 дĸa ĸpaй Бeли Иcĸъp, възcтaнoвявaн нa нacлeдницитe нa Фepдинaнд и пpoдaдeн нa  „Aгpoтypизъм“ OOД c пълнoмoщни и oт Bюpтeмбepгoви. Te зaявявaт, чe нe ca пoлyчaвaли пpиxoди oт тaзи пpoдaжбa. Πpeди няĸoлĸo гoдини ĸoмплeĸcнa eĸcпepтизa пo тoвa дeлo бe изчиcлилa, чe oт 2003 г. дo мopaтopиyмa въpxy ceчтa пpeз 2009 г. Cимeoн и cecтpa мy Mapия-Лyизa ca cпeчeлили 2 млн.лв. Зaĸлючeниятa oбaчe бяxa ocпopeни oт зaщитaтa нa Caĸcĸoбypггoтcĸи. Адвoĸaтът нa Cимeoн Eли Xpиcтoвa зaяви пpeд cъдa, чe тeĸcтoвe oт cпoгoдбaтa пpoтивopeчaт нa пpeдишни дeйcтвия нa xepцoзитe, зaщoтo в ĸopицитe пo дeлoтo имa пълнoмoщни oт тяx зa пpoдaжбитe. Изнeнaдa ce и oт пpизнaниeтo, чe тe ниĸoгa нe ca cмятaли имoтитe зa coбcтвeнocт нa тexнитe пpaвoдaтeли. Cпoгoдбaтa e мeждy дъpжaвaтa и шecтимaтa и нямa пpeчĸa зa пpoмянa нa пoзициитe, oбяви cъдия Ивaйлo Гeopгиeв. A пo въпpoca зa coбcтвeнocттa cъдът щe ce пpoизнece в peшeниeтo cи пo дeлoтo. B ĸoнĸpeтния cлyчaй cпoгoдбaтa нe пpoтивopeчи нa зaĸoнa и нa дoбpитe нpaви и ĸacae ypeдeнo oт зaĸoнa пpaвo тeзи cтpaни дa cлoжaт ĸpaй нa cъдeбния cпop мeждy тяx. Oт вcичĸи зaвeдeни oт дъpжaвaтa дeлa, тя oĸoнчaтeлнo cпeчeли двe – зa peзидeнциитe в Capъгьoл и Cитняĸoвo. B ĸpaя нa мeceцa BKC e нacpoчил дeлoтo зa „Цapcĸa Биcтpицa“, a тoвa зa „Bpaнa“ e виcящo пpeд Coфийcĸия aпeлaтивeн cъд.", "date": "2019.03.12", "title": "Херцози, роднини на Симеон, признаха: \"Царските\" гори са на държавата"}
{"url": "https://www.faktor.bg/bg/articles/prebiha-mazh-v-selo-kray-dupnitsa-za-2-leva", "text": "65-годишен мъж бе бит с бухалка и ограбен, \"плячката\" на нападателя е цифром и словом 2 лева, случаят е от село Слатино, община Бобошево. Вчера в РУ Дупница е подаден сигнал от дъщерята на 65-годишен мъж от с. Слатино, че е бил жертва на грабеж, удрян е с бухалка по тялото и главата, настанен е в дупнишката болница с комоцио. Извършителят на грабежа е установен – мъж от селото, отнел е от жертвата 2 лв., по случая е започнато досъдебно производство, уведомен е дежурен прокурор. Още един грабеж е извършен вчера в Дупница, в Районното управление в града е заявен грабеж на 350 лв. и златни накити от 64-годишна жена. Двама маскирани са проникнали в дома й, удряли са я и са я заплашили с убийство. По случая е започнато досъдебно производство, уведомен е дежурен прокурор. Една кражба на над 3 000 лв. е извършена вчера и от дом в град Кюстендил. Извършителят на кражба на 3350 лв. от къща в Кюстендил е задържан вчера от кюстендилски полицаи. 88-годишната жертва на престъплението е сигнализирала полицията в 15:20 ч. Предприети са незабавни издирвателни действия, в дома на 52-годишния извършител на кражбата в кв. \"Изток\" е открита сумата от 3 185 лв. Извършителят е задържан за 24 часа в полицейския арест, по случая е започнато досъдебно производство в РУ Кюстендил, уведомен е дежурен прокурор, съобщават от пресцентъра на ОД МВР-Кюстендил.", "date": "2019.03.12", "title": "Зверски пребиха мъж в село край Дупница за 2 лева"}
{"url": "https://www.faktor.bg/bg/articles/svilenski-brani-kmet-na-bsp", "text": "Депутатът от БСП Георги Свиленски \"разконспирира\" прокуратурата, че обвинява кмета на Златица от БСП Магдалена Иванова заради предстоящите европейски и местни избори. Зам.-председателят на ПГ на „БСП за България“ коментира на пресконференция подвигнатото обвинение на градоначалничката за документно престъпление и за длъжностно присвояване в особено големи размери. На въпрос как ще коментира повдигнатите обвинения на кмета на БСП в Златица, Свиленски заяви, че няма значение от коя политически сила е. „Единственият коментар, който мога да направя е, че става въпрос за неща, случили се през 2014 г. Нека органите да си свършат работата. БСП е пуснала немалко сигнали в Прокуратурата и до ден днешен няма развитие почти по нито един. Когато идват местни избори, вероятно от днес нататък ще има още доста такива акции. Нека да си свършат колегите от правоохранителните органи работата. За много повдигнати обвинения не се случи нищо“, допълни Свиленски. На въпрос дали това е целенасочена акция срещу БСП, Свиленски заяви, че не може да каже. Според него всеки български гражданин трябва да си направи изводите защо преди местни избори зачестява повдигането на подобни обвинения.", "date": "2019.03.12", "title": "Свиленски \"разконспирира\" прокуратурата, обвинявала кмет на БСП предизборно"}
{"url": "https://www.faktor.bg/bg/articles/tomislav-donchev-1-9", "text": "Вицепремиерът Томислав Дончев беше гост на церемонията по връчване на наградите в инициативата \"Достойните българи\". Томислав Дончев връчи награда на бизнесмена Кирил Петков, създател на Център за приложни изследвания и иновации в Софийския университет, за който фирмата му дарява 500 хиляди лева. Петков е един от основателите на Харвардската програма в Софийския университет, през която годишно безплатно се обучават 60 студенти избрани между 400 кандидати от всички университети в страната, съобщиха организаторите на инициативата. Повече от всичко имаме нужда от герои, от примери за подражание и морални репери, каза Томислав Дончев. Имаме обща задача да инвестираме в структурите, инфраструктурите, в екологията, в малките и средни предприятия и в образованието, но преди всичко трябва да инвестираме в обществото, каза Дончев. Защото за какво са ни тези неща, ако нямаме силно общество, което споделя едни и същи цели и ценности. Каква полза, ако нямаме бюджетен дефицит, а имаме дефицит на мечти; ако имаме нисък дълг, а сме в дълг към обществото; каква полза, ако имаме висок растеж /на икономиката/,а не расте увереността у нас, каза Дончев. Голямата ни цел е да формулираме няколко цели, които да бъдат споделени от всички, и да ги следваме. Това не може да се случи от институциите, а само от добри примери като този, каза вицепремиерът. Инициативата \"Достойните българи се организира за 17-та поредна година.", "date": "2019.03.12", "title": "Томислав Дончев: Преди всичко трябва да инвестираме в обществото"}
{"url": "https://www.faktor.bg/bg/articles/slavi-trifonov-s-ostar-komentar", "text": "Телевизионният водещ Слави Трифонов излезе с остър коментар срещу поправките в Закона за вероизповеданията, с които ще бъдат опростени дълговете на Главното мюфтийство. В него водещият на \"Шоуто на Слави\" пита защо ГЕРБ и ДПС, с чиито гласове промените минаха на първо четена в парламента, не платят 8-те милиона борчове на мюфтийството с партийните си субсидии. \"Но... решиха да запазят мира помежду си, като платим пак ние\", констатира шоуменът. Вижте пълният текст на поста на Трифонов, който написа в социалната мрежа (правописът е запазен): \"Имам въпрос към вас, уважаеми сънародници. Или по-точно към онези от вас, които събирате капачки за кувьози, които изпращате есемеси за болните деца, които си плащате чинно осигуровките и данъците, които спазвате законите. Та, вас попита ли ви някой дали искате с вашите пари да платите и задълженията на тези, които не събират капачки за кувьози, които не събират пари за болните деца, които не си плащат осигуровките и данъците, които не спазват законите? Никой не ви попита, нали? Ще платите, каквото ви кажат - и задълженията на поповете ще платите, и задълженията на ходжите ще платите. Ако ви кажат - даже и борчове на пастафарианците ще платите. Сигурно сте чули, че от вашия джоб ще се платят задълженията на Главното мюфтийство - над 8 милиона лева, натрупани от неплатени данъци и осигуровки на ходжите. Чули сте, но не са ви питали. Дали сте чули, че от днес етническият мир се пази с плащане на пари и вече не е работа на службите, ДАНС, МВР? А дали сте чули, че вече вие ще плащате заплатите на свещениците и ходжите и тези заплати може да са колкото учителските? Дали сте чули, че вече държавната годишна субсидия за Главното мюфтийство ще е 6 милиона лева, при положение, че досега общата субсидия за всички вероизповедания в България беше около 5 милиона? Дали сте чули, че Българската православна църква вече ще получава държавна субсидия, забележете - между 15 и 43 милиона лева годишно? А дали сте чували, че по Конституция \"религиозните институции са отделени от държавата\"? Нищо. По новия закон за вероизповеданията Мюфтийството и Православната църква ще получават по 10 лева държавна субсидия на вярващ. \"10 лева за поповете и ходжите е същото като 11 лева за партиите, само че за поповете и ходжите\", би казал класикът Валери Божинов. Всъщност, въпросните задължения на Главното мюфтийство бяха опростени, благодарение на гласовете на ГЕРБ и ДПС, и благодарение на осигурения кворум от ПатрЕотите. (Отделен е въпросът може ли Народното събрание да опрощава борчове). А защо ГЕРБ и ДПС не платиха 8-те милиона именно с партийните си субсидии, които държат на влог? ГЕРБ имат спестени около 20 милиона лева, а ДПС - около 5 милиона. Със своите 25 милиона ГЕРБ и ДПС спокойно можеха да платят тези 8 милиона и да запазят етническия мир. Но... решиха да запазят мира помежду си, като платим пак ние\".", "date": "2019.03.12", "title": "Слави с гневен пост: Партиите решиха да запазят мира помежду си, а ние да платим борча на мюфтийството"}
{"url": "https://www.faktor.bg/bg/articles/glavniyat-prokuror-na-velikobritaniya-poslednata-sdelka-na-tereza-mey-ne-promenya-nishto", "text": "Юридическият риск Великобритания да остане задръстена в търговските споразумения на Европейския след Брекзит „остава непроменен“, заяви Главният прокурор на Великобритания във вторник, предава AFP, като от това става ясно, че едва ли и последната сделка на Тереза Мей, договорена в понеделник с председателя на Европейската комисия Жан-Клод Юнкер в Страсбург, ще бъде одобрена от депутатите в британския парламент. Главният прокурор Джефри Кокс заяви, че постигната в последния момент договорка „намалява риска“ от това, Великобритания да бъде задържана „против волята си и за неопределено време“ в споразумението за границата на Ирландия. Но, „юридическият риск остава същият“ Лондон да няма правни лостове да излезе от Съюза без одобрението на Брюксел.", "date": "2019.03.12", "title": "Главният прокурор на Великобритания: Последната сделка на Тереза Мей не променя нищо"}
{"url": "https://www.faktor.bg/bg/articles/liderat-na-germanskiya-hds-da-popravim-evropa-sega", "text": "Анегрет Крамп-Каренбауер, председател на Християндемократическия съюз на Германия Анегрет Крамп-Каренбауер направи обръщение, в което изразява своята позиция какво трябва да се случи в Европа, за да може да отговори на предизвикателствата, пред които е изправен света. В него се долавят идеи, които са своеобразен контрапункт на представите, които лансира френския президент Еманюел Макрон за бъдеща Европа. Френският президент Еманюел Макрон се обърна към гражданите на Европа преди няколко дни. Има спешна нужда от действия. И наистина той е прав, защото сме изправени пред неотложни въпроси: искаме ли бъдещето ни да бъде определяно от стратегическите решения на Китай или Съединените щати, или искаме самите ние да играем активна роля в оформянето на правилата на бъдещото глобално съжителство? Искаме ли да дадем общ отговор на руското правителство, което очевидно желае да черпи силата си от дестабилизацията и отслабването на съседите си? В крайна сметка искаме ли да се подчиним на социалните и политическите идеи на другите, или искаме настъпателно да се застъпим за “европейския начин на живот” – на представителната демокрация, парламентаризма, върховенството на закона, индивидуалните свободи и социалната пазарна икономика едновременно – както у дома, така и по целия свят? Може да има само един отговор на този въпрос: Нашата Европа трябва да стане по-силна. Историята на Европа досега е един несравним успех. Аз принадлежа на щастливото поколение, което никога не е изживявало война. Дължим това на една Европейска общност, която е усвоила поуките си от миналото и отправя погледа си решително напред. Ние, европейците, живеем в един от най-богатите и най-безопасни региони в света, защото сме решавали конфликтите помежду си на масата за преговори и чрез тесен трансатлантически съюз сме изградили сигурна стена на защита срещу външни заплахи. Въпреки това много хора гледат към Европа с безпокойство. Не трябва обаче да разбираме погрешно гражданите на Европа. Сега има по-голяма подкрепа за европейската идея от всякога. Това, което ЕС няма в очите на своите граждани, обаче е яснотата, ориентацията и способността да се действа по ключови въпроси на момента. Те чувстват липса на яснота, когато например ЕС има нужда от цяла вечност, преди да успее да стигне до общо разбиране относно събитията във Венецуела. Те чувстват липса на ориентация от страна на ЕС, когато се сблъскват с бъдещето на дигиталната икономика и дигиталния пазар на труда. И те чувстват, че способността на институциите да действат е недостатъчна по отношение на решаването на важни въпроси като миграцията, изменението на климата, тероризма и международните конфликти. Ето защо предстоящите избори за Европейски парламент не трябва да се съсредоточат върху защитата на несъвършеното статукво на днешния ЕС срещу популистките обвинения. Въпросът дали човек е “за” или “против” Европа не възниква за повечето граждани. Вместо това трябва да дискутираме различни концепции и да променим идеите си. Трябва да се запитаме как ЕС може да подобри капацитета си да предприема действия по ключови въпроси в бъдеще и как ще продължи безпрецедентната си история на успех в променените глобални условия на утрешния ден. Първият приоритет е да защитим основите на нашето благосъстояние. На европейския вътрешен пазар също така създаването предхожда преразпределянето. Ние поехме по правилния път, като създадохме Икономическия и валутен съюз и стабилизирахме еврозоната. Ако искаме нашите предприятия в Европа да продължат да се финансират от европейски банки, трябва да създадем Общ вътрешен пазар за банкови услуги. В същото време трябва последователно да заложим на принципа на субсидиарността*, лична отговорност и свързаната с това надеждност. Европейският централизъм, европейският eтатизъм, обединяването на дълговете на отделните държави, европеизацията на социалните системи и минималното заплащане биха били погрешен подход. И все пак трябва да се стремим към сближаване в смисъл на равни условия на живот във и между държавите членки. Ето защо се нуждаем от Европейска стратегия за насърчаване на сближаването, която интелигентно свързва националните и европейските подходи. Днес имаме нужда от Европейска стратегия по отношение на следните въпроси: кои технологии искаме да използваме, за да защитим климата си и едновременно с това да го управляваме добре? Кои интелигентни системи искаме да използваме, за да нахранят милиарди хора и да запазим цялото Творение? Кои наши научни разработки ще доведат до нови лекарства и терапии, за да победят болестите? Как изглежда нашият отговор за една мобилност, която е едновременно благоприятна за климата и отговаря на индивидуалните потребности? Съвместните изследвания, разработки и технологии следва да се финансират от бюджета на ЕС за иновации и да носят обозначението „Бъдеще произведено в Европа“. Новата европейска стратегическа възможност за бъдещи технологии не бива да пренебрегва правилата ни за лоялна конкуренция. Тази възможност обаче трябва да постави Европа в позиция да действа конкурентно в световен мащаб, като се има предвид потенциалното нарушаване на конкуренцията от страна на други протекционисти или държавни монополи. Европа пое отговорно обещание за глобалната защита на климата. Както по отношение на финансовата стабилност, и тук става въпрос за условията на живот на бъдещите поколения. Въпреки това амбициозно поставените европейски цели и гранични стойности не са постигнати. Този път може да бъде извървян само с широко одобрение сред населението и само ако успеем да вземем предвид икономическите и социалните аспекти по такъв начин, че да се запазят заетостта и икономическата сила и да се създадат нови шансове за развитие. Ето защо ни е необходим Европейски пакт за защита на климата, който ще бъде договорен съвместно между бизнеса, работещите и обществото, с участието на европейски и национални, демократично легитимирани участници. Трябва най-накрая да приложим нашите общи усилия, за да сложим край на нарушаването на конкуренцията в Европа чрез избягване на данъци. За тази цел трябва да затворим вратичките в данъчната област в Европа и да въведем цифрово данъчно облагане по модела на Организацията за икономическо сътрудничество и развитие (ОИСР). Само по този начин международните корпорации ще имат също толкова справедлив принос към нашата социална пазарна икономика в Европа, колкото нашите малки и средни предприятия. Съгласна съм изцяло с Еманюел Макрон: чувството ни за общност и сигурност в Европа се нуждае от сигурни външни граници. Трябва да усъвършенстваме Шенген. За тази цел ние в ЕС се нуждаем от споразумение за безпроблемно управление на границите. Външните граници не могат или не трябва да бъдат защитени само с национални средства, Frontex трябва бързо да стане оперативна гранична полиция. Искане за убежище, статут на бежанец или други основания за влизане трябва да бъдат разглеждани и решавани директно на шенгенската граница. Това изисква регистър за влизане и излизане и разширяване на Шенгенската информационна система, така че властите да могат да използват Единна обща система за данни на национално и европейско равнище. Европа стои зад хуманитарната си заявка за защита на жертвите на политическо преследване и бежанци от гражданска война. Европейските решения, към които се стремим по отношение на приемането на бежанци и отхвърлянето на икономически мигранти досега, бяха невъзможни за изпълнение. Опитите за чисто национални решения обаче няма да бъдат успешни, без в крайна сметка да се постави под въпрос самото съществуване на Шенген. Затова в бъдеще трябва да реорганизираме общата миграционна политика на ЕС съгласно принципа на скачените съдове. Всяка държава членка трябва да даде своя принос за борбата с причините за миграцията, защитата на своите граници и приемането на мигранти. Колкото повече държавата членка прави в една област, толкова по-малък ще трябва да бъде нейният принос в другите области. Европейският съюз трябва спешно да подобри способността си да действа в сферата на външната политика и политиката на сигурност. Трябва да останем трансатлантически и в същото време да станем по-европейски. В бъдеще ЕС следва да има постоянно място в Съвета за сигурност на ООН. В същото време трябва да решим общите позиции на външната политика в Европейския съвет за сигурност, включващ Великобритания, и трябва да организираме съгласувани действия по отношение на политиката за сигурност. Между другото Съветът за национална сигурност в Германия за разработването на стратегически насоки, както и за координацията на външната, сигурността, отбраната, развитието и външнотърговската политика също е идея, която трябва да се обмисли. Германия и Франция вече работят заедно по проекта за бъдещи европейски бойни самолети, а други страни са поканени да участват. Следващата стъпка може да бъде да започнем със символичния проект за изграждане на общ европейски самолетоносач, за да изразим глобалната роля на Европейския съюз като сила, гарантираща сигурност и мир. В същото време трябва да създадем допълнителна нова перспектива със и за Африка. В интерес на хората там, но и в наш собствен интерес, ние се нуждаем от стратегическо партньорство на равни начала. Но това може и да означава, по-конкретно да не бъде вече табу отварянето на нашия пазар за африканските селскостопански продукти и премахването на нашите обширни регламенти и субсидии в тази област. Никоя европейска супер държава не може да гарантира ефективна и действена Европа сама. Работата на европейските институции не може да претендира за морално превъзходство над съвместните усилия на националните правителства. Нова Европа не може да бъде създадена без националните държави: те осигуряват демократична легитимност и самоопределяне. Държавите членки формулират и обединяват собствените си интереси на европейско равнище. Това е, което дава на европейците международна тежест. Европа трябва да се съсредоточи върху субсидиарността и индивидуалната отговорност на националните държави и в същото време да бъде в състояние да действа в общ интерес. Ето защо нашата Европа трябва да застане на два равни стълба: междуправителствения метод и общностния метод. Трябва в същото време да вземем и много закъснели решения, за да премахнем анахронизмите. Последните включват концентрацията на Европейския парламент в Брюксел и облагането на доходите на служителите на ЕС. Много държави членки са изправени пред предизвикателството да поддържат заедно едно общество, което е станало по-разнородно в резултат на имиграцията. Това е особено вярно с оглед на някои течения в исляма, които са несъвместими с нашите идеи за отворено общество. Ето защо един от основните въпроси за бъдещето е дали Европа може да предостави стимули, за да позволи форма на ислям, която да е съвместима с нашите ценности. За тази цел трябва да създадем европейски Nathan Chairs, основани на традицията на просветление и толерантност, в които ние обучаваме собствените си имами и учители в този дух. След падането на Берлинската стена преди почти трийсет години милиони хора от Централна Европа станаха нови членове на тази общност и други биха искали да се присъединят. По отношение на държавите членки от Централна и Източна Европа трябва да уважаваме техните подходи и техния специфичен принос към общата ни европейска история и култура. И все пак не трябва да има никакво съмнение относно ядрото на ценности и принципи, което не подлежи на преговори. Ако сега имаме смелостта да говорим конкретно за изменения на европейските договори, нито „брюкселският елит“, нито „западният елит“, нито така нареченият „проевропейски“ елит трябва да останат в окопите си. Ще спечелим демократична легитимност за нашата нова Европа само ако включим всички. Не е нужно да се страхуваме от тези дискусии. Привлекателността на нашия “Европейски начин на живот” за целия свят се демонстрира от глобалните туристически нашествия към европейските метрополиси; от усилията за присъединяване и сближаване в съседните ни страни; както и от международни студенти и стартъпи, които искат да бъдат в Европа. Европа е място на копнеж за много хора по света. Дори тези в Русия на Путин желаят да живеят живота си според “Евростандарта”. Светът се променя и Европа е изправена пред избор. Моят е ясен: Трябва да поправим Европа сега. Нуждаем се от стратегическа сила за нашата промишленост, технологии и иновации, чувство за сигурност за нашите европейски граждани и общи възможности за външна сигурност, за да защитим нашите интереси. Сега трябва уверено да си вършим работата, а не да се поддаваме на страха, всяван от “популистите”. * Принципът на субсидиарност е правило на германската конституционна уредба, възприето по-късно в правото на ЕС, според който по-горното ниво на публична власт се намесва, ако по-ниското ниво не може да регулира ефективно проблемите.", "date": "2019.03.12", "title": "Лидерът на германския ХДС: Да поправим Европа сега..."}
{"url": "https://www.faktor.bg/bg/articles/nansi-pelosi", "text": "Доналд Тръмп не бива да бъде отстраняван, освен ако причините не са непреодолими, като се има предвид, че това би било разделение за страната. Това заяви Нанси Пелоси, лидерката на демократите в Камарата на представителите, съобщава британският вестник \"Гардиън\". „Аз не съм за импийчмънт“, заяви Пелоси в интервю за \"Вашингтон пост\". „Импийчмънт е толкова разделителен за страната, че ако няма нещо толкова непреодолимо, не мисля, че трябва да вървим по този път, защото разделя страната“, изтъкна тя. „Просто не си струва“. Специалният прокурор Робърт Мълър разследва намесата на Русия в президентската кампания през 2016 г., евентуално тайно споразумение между кампанията на Тръмп и руското правителство и дали Тръмп се е опитал да попречи на разследването. Тръмп отрече злоупотребата и нарече разследването лов на вещици. Очаква се Мълър скоро да изпрати доклад до главния прокурор на САЩ, Уилям Бар, очертавайки констатациите си, а всяко доказателство за злоупотреби може да накара Конгреса да предприеме действия срещу президента. Въпреки това, Пелоси заяви, че ще бъде прекалено разединително да се отстрани Тръмп, тя охарактеризира президента като негоден да заема длъжността. „Не, не мисля, че той е способен да бъде президент на Съединените щати“, каза Пелоси, добавяйки, че той е „етично и интелектуално негоден“. Демократите се сблъскват с нарастващ натиск от ляво за импийчмънт, включително многомилионна рекламна кампания от либералния милиардер Том Стейер в подкрепа за действия срещу Тръмп. Реагирайки на нейните коментари, Стейер посочи, че позицията на Пелоси е „политически удобна“. Председателят на Комисията по правосъдие на американската Камара на представителите Джералд Надлър заяви, че смята, че Тръмп е извършил обструкция на правосъдието, но е твърде рано да се вземе решение за импийчмънт, предава \"Фокус\".", "date": "2019.03.12", "title": "Нанси Пелоси: Тръмп е негоден за президент, но не съм за импийчмънт"}
{"url": "https://www.faktor.bg/bg/articles/tsvetanov-1-56", "text": "Темата за миграционната заплаха трябва да бъде разглеждана и през призмата на предстоящите избори за членове на Европейския парламент, защото тя неизменно ще бъде използвана от популистките движения с цел извличането на краткосрочен политически дивидент. Аз смятам, че темата миграция изисква от нас, политиците, много сериозна отговорност и мислене в перспектива, а не популизъм. Това заяви председателят на Комисията по вътрешна сигурност и обществен ред Цветан Цветанов по време на кръгла маса на тема „Управление на миграционната политика в контекста на изборите за Европейски парламент“, която се провежда в Народното събрание.  Събитието се организира съвместно от Комисията по вътрешна сигурност и обществен ред, Международният център за развитие на миграционни политики, Фондация „Конрад Аденауер“ и Фондация „Ханс Зайдел“. Цветан Цветанов подчерта, че България изпълнява своя ангажимент по охраната на външната граница на ЕС с Турция. „Тези наши действия се изразяват както в държавното финансиране за изграждането на оградата, така и в получените от ЕК 160 млн. евро за надграждане на съществуващия капацитет. Няма как да пропуснем и приносът на „Фронтекс“ и техните 1040 служители от различни членки на ЕС, които се включиха в охраната на границата. Сигурен съм, че всичко, което правим – се вижда от нашите европейски партньори и се оценява“, посочи Цветанов. По думите на председателя на вътрешната комисия през последните 2 години има нулев миграционен натиск по границата с Турция. Той обясни, че през топлите месеци по принцип се наблюдава засилване на потока от мигранти. „ В момента в Турция има 200 000 афганистанци, които искат да влязат в ЕС. Това прави ангажимента на Турция и на ЕК по опазването на границата и мира още по-голям. Ето защо ме радва фактът, че споразумението за бежанците между ЕС и Турция се изпълнява“, коментира Цветан Цветанов. „През 2018 г. са установени 150 000 новопристигнали мигранти в ЕС. Това е с 25% по-малко от броя им за 2017 г. и с 90% по-малко от 2015 г. По време на пика на мигрантската криза Европа трябваше да реагира бързо и смятам, че се справи успешно, като дори за момент не се отклони от принципите и отговорностите си“, отчете на свой ред еврокомисарят по цифрова икономика и цифрово общество Мария Габриел и допълни, че всички европейски лидери оценяват високо усилията на българското правителство и премиера Борисов за овладяването на кризата и свеждането на миграционния натиск до нулеви стойности в днешни дни. „От ЕК направихме предложение за тройно увеличение на бюджета за миграция, като искаме от 13 млрд. евро той да стане 34 млрд. евро. За да може обаче да се усети ефектът на увеличените средства, е нужно те да бъдат оползотворени по най-точния начин, както и да е налице координирана работа между страните-членки, които поотделно не могат да се справят с проблема“, обясни комисар Мария Габриел и съобщи, че цифровизацията също би могла да бъде полезна като част от мерките за справянето с миграцията. Генералният директор на Международния център за развитие на миграционни политики Михаел Шпинделегер бе категоричен, че темата миграция ще бъде една от водещите в предстоящата европейска кампания. „През 2015 и 2016 година тази тема доведе до разцепление сред гласоподавателите и много граждани тогава загубиха доверието си във властите и европейските институции. Това ни задължава да предприемем необходимите мерки и да си върнем това загубено доверие“, каза Шпинделегер. Според него мигрантската криза не е приключила, а е в затишие. „Не трябва да допускаме сценария от 2015 г. да се повтори. Затова е нужен непрекъснат диалог както със съседите на ЕС, така и със страните, от които в бъдеще биха могли да дойдат нови потенциални заплахи“, завърши генералният директор на Международния център за развитие на миграционни политики.", "date": "2019.03.12", "title": "Цветанов: Темата \"Миграция\" изисква не популизъм, а отговорност и мислене в перспектива"}
{"url": "https://www.faktor.bg/bg/articles/istoriya-na-dete-maugli-razbuni-duhovete-v-rusiya", "text": "Ужасяваща история за дете, намерено в плашещо състояние, се превърна в централна тема за руските медии през последните дни. Московската полиция обяви, че е спасено петгодишно момиченце от апартамент на ужасите в северната част на града. Детето е нямало никакви социални навици, страдало от възпаление на ушите, имало симптоми на анорексия и в кожата на шията му е имало сраснало се бижу. Майката на малката Люба е открита, задържана и дава показания, защо е изоставила детето си в препълнена с боклуци стая, без светлина, вода и храна, самотно и обречено на глад и студ. Мнозина питат къде са били съседите, защо са мълчали, и къде през цялото това време са били социалните служби. Малката Люба е открита от полицаите да се търкаля в мръсотията. Детето не може да говори, плаши се от хора. Същинска Маугли. Така я кръстиха и руските медии. Първата реакция на спасителите била да й дадат вода. Около вратлето на изтощеното дете, почти врязан на шията, имало... ластик за коса. В болницата, където настанили 5-годишната страдалка, медицинските работници се просълзили от вида й. Неприученото да спи на легло дете, с усилие било накарано да легне на болничния креват. Пълномощникът по социалните въпроси към президента на РФ Анна Кузнецова разяснява на медиите как е било открито детето и какво на практика не са свършили социалните работници. При два опита да отворят вратата на жилището, те всъщност се отказали. На нападките на журналистите срещу социалния департамент, Кузнецова обещава да посещава детето в болницата ежедневно. На въпрос от страна на медиите, къде е бил през цялото време участъковият полицай, отговорът е, че той чувал детски писъци, но кой знае защо сега не иска да обясни бездействието си. За действиятна и бездействията на отделните институции предстои да се произнесат следователите по образуваното дело. Захвърлената на произвола на съдбата Люба е претърпяла нечовешки мъчения - здравето на детето е силно разклатено. Назначени са медицинска, амбулаторна, психологическа и психиатрична съдебни експертизи. Най-неочакваното в случая е, че според психолозите родната майка на детето изглежда напълно нормална. Ирина Гаращенко е жена на 45 години, безработна. Бившият й мъж и баща на детето, бил в неизвестност. Съседите знаели, че Ирина има проблеми със заплащането на наема за квартирата. Обясняват, че я питали защо от жилището се разнася лоша миризма, но тя им отговаряла, че има проблем с тръбите за канализацията. В момента полицията издирва други роднини на детето, защото майка му я грози затвор. Тепърва ще се решава въпросът с отнемането на родителските й права. (източник: Dir.bg)", "date": "2019.03.12", "title": "Потресаващи история за руското дете Маугли разтърси Москва"}
{"url": "https://www.faktor.bg/bg/articles/po-pochina-na-savetskite-drugari-ot-kgb", "text": "Дори и в своите вътрешни реорганизации МВР-ДС е било изцяло зависимо от съветската система, изградена в КГБ и се е равнявало по нея. За това свидетелстват множество архивни документи, един от които публикува  Той представлява доклад до Политбюро на ЦК на БКП от министъра на вътрешните работи ген. Дико Диков относно: Извършването на структури промени и намаляване щата на някои органи на МВР в центъра и по места от август 1962 г. Още в началото на доклада току що назначения тогава нов министър на вътрешните работи ген. Диков се позовава на „опита на съветските другари от КГБ” за предлаганите структурни промени в репресивния апарат на БКП. Те са мотивирани със засилване на контраразузнавателната работа на Второ управление на ДС (от 1969 г. – Второ главно управление на ДС, б.а.) срещу капиталистическите страни. Но на практика във контраразузнавателното управление на ДС се влиза сведения за кратко Трети самостоятелен отдел (1961-1962) за борба с контрареволюционните елементи, който в периода 1953-1961 г. представлява Трето секретно политическо управление за борба с контрареволюцията, предшественик на създаденото през 1967 г. Шесто управление на ДС за борба с идеологическата диверсия. Също така тогава се предлага външното наблюдение и проучване да се обособи като самостоятелен отдел и да се извади от състава на Второ управление на ДС. Предложена е и прекатегоризация на окръжните управления на МВР-ДС. Въпреки някои съкращения е запазен броя на офицерите от ДС по места. Предвидено е също така на „уволнените служители да се дадат някои привилегии при пенсионирането, бързо настаняване на работа и отпускането на 3-месечна заплата, осигуряване на възможност за следване във ВУЗ”. Документът е включен в сборника „Държавна сигурност – войникът на партията” на Комисията по досиетата, 2015 година.", "date": "2019.03.12", "title": "По почина на съветските другари от КГБ"}
{"url": "https://www.faktor.bg/bg/articles/konti-gotvi-sporazumenie-s-kitay-vklyuchva-italiya-v-proekta-edin-poyas-edin-pat", "text": "Италианският премиер Джузепе Конте потвърди, че неговото правителство обмисля двустранно споразумение с Китай в контекста на инициативата „Един пояс, един път“, пише базираното в Брюксел електронно издание New Europe, цитирано от Агенция \"Фокус.  Преди посещението на китайския президент Си Дзинпин в Италия на 22-24 март, италианският премиер Джузепе Конте потвърди, че неговото правителство обмисля двустранно споразумение с Китай в контекста на инициативата „Един пояс, един път“ с цел да бъде подписан Меморандум за разбирателство по въпроса.  „С цялата нужна предпазливост, мисля, че това може да е възможност за нашата страна“, заяви Конте. Ангажирането на Италия идва с обещание за милиарди в инвестиции, докато страната официално е в рецесия.  Конте направи коментари си от северноиталианския град Генуа, който от векове е в сърцето на глобалната свързаност на Италия, отбелязва изданието, като посочва, че именно свързаността е основната заявена цел на проекта „Един пояс, един път“, който Пекин се надява да свърже Китай по море и земя с Централна Азия, Близкия Изток, Европа и Африка и който, също така, ще включва многопластови ангажименти в културата, технологията и науката.  Италия не е първата европейска държава, която се ангажира да подпише двустранно споразумение с Китай, тъй като Хърватия, Чешката република, Унгария, Гърция, Малта, Полша и Португалия вече подписаха договори с Пекин. Италия обаче е първата икономика от Г-7, която обмисля този вид сделка.  Изявлението на Конте дойде само два дни, след като САЩ разкритикуваха инициативата „Един пояс, един път“ като троянски кон, „произведен от Китай, за Китай“ и изразиха скептицизъм относно това, дали тя ще има „устойчиви икономически ползи“ за Италия. Вашингтон също размишлява върху икономически контрамерки срещу страни-членки на ЕС, които изберат да работят с китайците.  От своя страна Конте увери присъстващите в Генуа, че италианското правителство е в постоянен контакт с американците за отношенията на Рим с Пекин.  Китайският външен министър Ван И отхвърли опасенията на САЩ и открито призова Италия да подпише Меморандум за разбирателство, който да подчертае независимостта на италианското правителство от Вашингтон. „Италия е независима държава; Вярваме, че ще се придържате към решението, което сте взели независимо”, каза Ван И пред журналистите.  Американският съветник по националната сигурност Гарет Маркиз отговори на изказването на китайския външен министър за Италия, като каза, че „Един пояс, един път“ е проект на „китайската суета“, от който италианците трябва да стоят настрана.", "date": "2019.03.12", "title": "Конте готви споразумение с Китай, включва Италия в проекта \"Един пояс, един път\""}
{"url": "https://www.faktor.bg/bg/articles/izdirvanata-za-izmama-ruzha-e-bila-biznesdama-na-godinata-u-nas", "text": "Почетният председател на конкурса „Бизнесдама на годината” Мариана Печеян потвърди, че търсената в САЩ за финансови измами за милиарди Ружа е носителка на титлата през 2014 година. Тя разказа пред БТВ, че тогава тя е била наистина добър финансист и е участвала в няколко финансови институции. „Ружа прави впечатление на интелигентна жена, не може да се каже, че е главата на схемата, но със сигурност, за да излъжеш милиони хора и да им вземеш парите, това си е изкуство”, коментира Мариана. Тя обясни, че е била на презентация на криптовалутата OneCoin, но още тогава е разбрала, че няма да влага пари в нещо, което не разбира. Тя сподели, че приятели са се съветвали с нея по темата. Тя им отговорила, че това е нещо фалшиво според нея, но не е задълбавала. Според нея хората продължават да се залъгват, защото искат лесни и бързи пари. \"Мисля, че става дума за хора среден клас, които имат спестявания, коментира Почетният председател на конкурса „Бизнесдама на годината”. Печеян каза и че е говорила лично с измамницата, но само по работа по време на конкурса. Според нея е страшно, че има толкова хора, които се подлъгват още на финансови пирамиди, и с усмивка каза, че ако има 4 милиарда, ще ги вложи в машини. Припомняме, че двама българи бяха обвинени в измама за милиарди в САЩ. Те ръководели пирамидална схема за продажба на измамническата криптовалута OneCoin.", "date": "2019.03.12", "title": "Мариана Печеян за българската афера OneCoin в САЩ: Това си е изкуство"}
{"url": "https://www.faktor.bg/bg/articles/zapochvat-razpiti-po-deloto-ktb", "text": "Първи разпити по мегапроцеса „КТБ“ се очакват днес. След като с промени в Наказателно-процесуалния кодекс беше спряно изчитaнeтo на над 5-те хиляди страници обвинителен диспозитив, Специализираният наказателен съд даде ход по същество на делото за източването на над 2,5 милиарда лева от фалиралата през 2014 г. Корпоративна търговска банка. До разпитите се стига почти 10 месеца след първото съдебно заседание, на което съдия Виржиния Петрова реши, че делото ще се гледа в отсъствието на основния подсъдим  - банкерът Цветан Василев. Освен него на съд се очакват още 17 души, а сред първите свидетели призовани за днес са ĸpeдитополучители. На миналото съдебно заседание адвокатът на Василев - Константин Симеонов,  изненадващо заяви, че клиентът му иска да даде обяснения по повдигнатите му обвинения. Прокуратурата се противопостави, напомняйки, че, ако е искал пълноценно участие в процеса, банкерът е можел да даде доброволно съгласие за екстрадиция от Сърбия, където се намира от лятото на 2014 г. Симеонов контрира, че Василев е там, защото се съмнявал, че у нас ще получи справедлив процес. Решението на съда беше да се проучат техническите възможности за разпит на основния подсъдим, което съдия Петрова мотивира с думите: „Никога съдът не може да лиши подсъдим от правото да дава обяснения“. Подобен задочен разпит може да се реализира чрез видеоконферетна връзка или с разпит в Сърбия с молба за правна помощ, съобщава БНР.", "date": "2019.03.12", "title": "Първи разпити по делото „КТБ“"}
{"url": "https://www.faktor.bg/bg/articles/aviatsionen-ekspert-v-balgarskite-aviolinii-nyama-samoleti-boing-737-maks-8", "text": "След Китай, който забрани полетите с около 60 самолета Боинг 737 Макс 8 на своите авиокомпании, към забраната се присъединиха Етиопия и Каймановите острови. Singapore Airlines, която има пет самолета от този тип, също обяви, че засега спира полетите с тях и \"продължава да следи ситуацията около разследването на причините за инцидентите\". Ще бъде ли спрян моделът завинаги - темата коментира Александър Богоявленски – авиационен експерт и журналист. \"Самолетът Боинг 737 Макс 8 е един от най-популярните в историята на гражданската авиация. Над 5000 самолета са поръчани досега, а над 7000 от предишните поколения вече летят. 350 самолета са произведени към края на януари 2019 г., като производството на модификацията все още не е спряло\", заяви в студиото на БНТ експертът. Той увери, че Боинг 737 Макс 8 в българските авиолинии няма, има такива от предишни модификации. \"Фазата, в която се случват инцидентите, е фазата на излитане, в която самолетите отлепят от земята. Не може обаче да се твърди със сигурност, че има връзка между двата инцидента с тези самолети. Не би следвало да се спекулира на толкова ранен етап с някакви конкретни заключения\", посочи експертът. Черните кутии не дават решения, те просто записват данните от полета. Помагат на разследващите органи да могат да оценят причините, довели до катастрофата, обясни още експертът. Автоматиката измества все повече човешката дейност - затова е изключителна важна взаимовръзката между софтуерния интерфейс и подготовката на пилотите, категоричен е експертът. \"За пътниците няма никакво място за притеснение - въздушният транспорт продължава да бъде най-сигурният. Последните десетилетия са най-сигурните в историята, а всеки един инцидент води до подобряване на ситуацията, до все по-нови знания\", каза още Богоявленски. Турболенцията не е толкова опасна, колкото неприятна за всички. Все повече тежки метеорологични условия се случват на цялата планета и затова все по-често има и тежка турболенция в самолетите. Един самолет обаче е предвиден да издържа над 150% от нормалните си режими, така че е заложена голяма доза сигурност, каза още Богоявленски.", "date": "2019.03.12", "title": "Авиационен експерт: В българските авиолинии няма самолети Боинг 737 Макс 8"}
{"url": "https://www.faktor.bg/bg/articles/sacheva-roditeli-izpolzvat-detsa-koito-ne-hodyat-na-uchilishte-da-poluchavat-pomoshti-na-teritoriyata-na-druga-darzhava", "text": "България не може да има проблем с това, че някой живее по-добре. Ние бяхме първите, които повдигнахме на европейско ниво въпроса за децата, които пътуват в чужбина - това са ангажиментите на министерството на образование. Да обменяме информация за образователния статус на децата, защото липсата на образование става проблем както за човека, който няма образование така и за обществото. Това коментира в студиото на Нова ТВ зам.-министърът на образованието Деница Цачева, а поводът - репортаж, който разказва за български роми, които живеят в Германия при много по-добри условия и са мотивирани децата им да ходят на училище.  През последните две години се следят децата в риск, обвързването им с образователната система. Разработена е и програма за десегрегация за общините - децата да ходят на училище и тяхната реална интеграция. Със създаването на общата информационна система по данни на полицията извън страната, например в Германия, 33 339 деца са в обикновени училища и още 42000 са в техните професионални училища, посочи Сачева.  Тя отчете като недостатък обстоятелството, че парите за деца се получават без ангажимента те да се намират на територията на страната, която отпуска тези помощи.  Децата могат да живеят при баба си в България, но семейството им получава парите за тях в Германия. Това е сериозен проблем за нас, защото по този начин не можем да контролираме децата, които не ходят на училище. Сега работим по това, когато получава документ детето, че напуска страната, да имаме информация от германската страна, че детето е записано в училище, отбеляза зам.-министърът. На финала Сачева обясни, че амбициите им са да оправят образованието в България. Но е факт, че има деца, които не ходят на училище, като се използват от родителите им да получават помощи, и то на територията на други държави.", "date": "2019.03.12", "title": "Сачева: България първа повдига на европейско ниво въпроса за децата, които пътуват в чужбина"}
{"url": "https://www.faktor.bg/bg/articles/maya-manolova-toplofikatsiya-sofiya-uvelichava-razhodite-za-personal-s-19-vapreki-che-e-na-zaguba", "text": "Разходите за персонал в „Топлофикация - София” ще бъдат увеличени с повече от 19%, въпреки че дружеството е на загуба. Това е изводът на омбудсмана Мая Манолова, която представи отговорите на столичната компания на въпросите, поискани по Закона за достъп до информацията. Манолова бе категорична, че има разминаване между предоставените от „Топлофикация” данни и други официални източници. Според предоставената в отговорите информация за 2015 г. дружеството е начислило над 4,2 млн. лева за юридически такси при съдебни, изпълнителни и заповедни производства. „Според отчета на „Топлофикация“ обаче сумата е 6,115 млн. лв. И според „Топлофикация“ от тези суми са събрани 2,2 млн. и са постъпили в касата на дружеството, което ние подлагаме на съмнение“, каза Манолова.", "date": "2019.03.12", "title": "Мая Манолова: „Топлофикация - София” увеличава разходите за персонал с 19%, въпреки че е на загуба"}
{"url": "https://www.faktor.bg/bg/articles/ruskata-armiya-se-zatvarya-v-sobstven-internet", "text": "Армията на Русия създава затворен интернет - \"военен, красив и суверенен\". Цялата важна информация ще се пази единствено на сървърите на министерството на отбраната в Москва, пише в. \"Известия\". Затворената система за размяна на дигитални данни ще се нарича мултисървисна транспортна мрежа за свръзка (МТМС). Първият етап от работата по нея ще приключи още тази година, а до две години тя ще бъде изградена изцяло, съобщи за вестника министерството. МТМС ще разполага със собствена търсачка, а за да работи тя независимо, военните ще прокарат влакнесто-оптичен канал през Арктика. Според експерти опитът от създаването на системата ще се използва и при формирането на национална мрежа. Според експерти по кибернетична сигурност МТМС ще гарантира електронната сигурност на страната наред със защитения руски сегмент от интернет, чието създаване се обсъжда сега във федерацията, пише изданието. Военната мрежа за размяна на информация би могла да стане сегмент от защитения руски интернет сектор и да се използва в бъдеще в народното стопанство на Русия - например за покупки и контрол върху качеството на продукцията, напомня бизнес аналитикът Сергей Вилянов готвения руски закон за \"суверенен интернет\". Предвижда се този закон да обхване гражданската инфраструктура, за да може при поява на сериозни геополитически проблеми руската система да премине към автономна работа, пояснява Урван Парфентиев, координатор на Центъра за безопасен интернет в Русия.", "date": "2019.03.12", "title": "Пълна изолация в интернет: Руснаците прокарват влакнесто-оптичен канал през Арктика"}
{"url": "https://www.faktor.bg/bg/articles/tsvetanov-evropeyskite-ni-partnyori-otsenyavat-ohranata-po-vanshnata-ni-granitsa", "text": "В предизборната кампания и след евровота политиците трябва да сме отговорни по темата миграция, а не да гледаме бързия политически дивидент. Това каза председателят на ПГ на ГЕРБ и на Комисията по вътрешна сигурност и обществен ред Цветан Цветанов по време на кръгла маса „Управление на миграционната политика в контекста на изборите за Европейски парламент“, предаде „Фокус“. „Благодаря, че присъстват представителите от ДПС и от „Воля“. Не виждам представители от БСП. Ние знаем, че те в момента не посещават българския парламент. Искам да благодаря на всички посланици, които са тук, защото смятам, че с тяхната подкрепа можем да направим тази кръгла маса много по-полезна“, каза Цветанов. По думите му темата за миграцията дава възможност на националпопулистките течения в Европа да създадат допълнителни проблеми както по време на европейските избори, така също и след приключването им. Цветанов отчете, че при разговорите за ЕК, за Съвет за европейски парламент темата за миграцията ще бъде много актуална. „Ще бъде за бъдещето на ЕС и тук искам специално да благодаря на всички държави, които днес изпратиха своите посланици. Искам да благодаря на посланика на Турция, защото знаем, че България граничи с нашите съседи от Турция“, каза Цветанов. Той отчете, че България изпълнява своя ангажимент по охрана на външната граница на ЕС. „Ние го показахме както с национално финансиране за изграждане на възпиращото съоръжение, но оценяваме целевата помощ в размер на 160 млн. евро“, подчерта Цветан Цветанов. По думите му в рамките на три години страната ни е успяла да усвои тези средства и да надгради капацитета си. Той отчете, че всичко направено се оценява от европейските ни партньори.  „Чрез агенция „Фронтекс“ по всички инициативи и мисии, които бяха направени, 1040 служители от държави членки на ЕС да бъдат част от охраната на външната граница“, посочи Цветанов. По думите му последните две години има почти нулев миграционен натиск към страната ни. „Когато идват по-топлите месеци, метеорологичните условия позволяват да има засилване на миграционния поток, който вече се забелязва като увеличен през последната една година в Гърция с над 30%. В момента в Турция също така има вече около 200 хил. афгаинстанци, които са потърсили своето бъдеще в момента на територията на Турция, които са тръгнали от Иран“, обърна внимание Цветанов. Според него това означава, че ангажиментът на Турция става по-отговорен, както и на ЕК.", "date": "2019.03.12", "title": "Цветанов: В предизборната кампания и след евровота политиците трябва да сме отговорни по темата миграция"}
{"url": "https://www.faktor.bg/bg/articles/andrey-novakov-zaradi-predstoyashtite-izbori-ne-mozhe-da-se-postigne-balansiran-tekst-po-paketa-mobilnost", "text": "Искаме пакет „Мобилност“ да бъде отложен, защото в момента този ЕП не е способен да постигне балансиран текст заради предстоящите избори. Това каза пред БНР евродепутатът Андрей Новаков. Пред БНР той коментира и публикуван анализ на Еврокомисията за нуждата от безопасни паркинги за камионите. Според ЕК е необходимо изграждането на 400 хил. сигурни и охраняеми зони за паркиране в ЕС. „Този анализ идва много навреме и показва, че пакетът „Мобилност“ е неприложим и не дава решение. Ако се стигне до там ЕС да изгражда такива паркинги - да, но към момента такова предложение не е направено... Ще направя предложение тези 400 хил. паркинга да бъдат оценени, да видим колко средства ни трябват за тях. Моите очаквания са това да бъдат колосални средства. И да го направим така – поетапно, в годишните бюджети на ЕС за следващите 5-10 години, да започне поетапно изграждане, и то най-вече по най-натоварените транспортни коридори в Съюза, но не и да задължаваме общините и държавите да го правят за своя сметка“, каза евродепутатът. „Няма как да задължаваме шофьорите да спират и да почиват в хотели и охраняеми паркинги, защото такива липсват. Второ – не просто липсват, а то е колосална липса. За 400 хил. паркинга в цяла Европа огромна сума трябва да се инвестира и това би отнело много дълго време, за да се изградят. Има дълъг списък от държави, в които няма нито един паркинг, на който може да почиваш. На мен това ми се струва финалният акорд в опита пакет „Мобилност“ да бъде прекаран. Именно вносителят на пакета - това официално признава, че няма как да задължим шофьорите да почиват на такива паркинги - това го казва институцията, която предлага пакет „Мобилност“. Това е голямо признание за това, че българската позиция е била права от самото начало“, добави Андрей Новаков. Той подчерта обаче, че подкрепящите пакета не разбират тези аргументи и продължават опитите да го прокаран отново, за четвърти път. „Три пъти го отхвърляме в ЕП. Знам, че има опити той да бъде прекаран отново. Разбира се, ние не спим по темата. Всички необходими действия сме ги предприели. Остават още 2-3 седмици, в които трябва да удържим на тези опити. Това означава, че пакет „Мобилност“ ще се отложи за неопределено време“.", "date": "2019.03.12", "title": "Андрей Новаков: Три пъти отхвърляме пакета \"Мобилност\", ще го отхвърлим и четвъртия път"}
{"url": "https://www.faktor.bg/bg/articles/zaradi-blizalki-alyosha-i-gey-parad-iskat-ostavkata-na-shefa-na-fondatsiya-plovdiv-2019", "text": "Пловдивското ръководство на ВМРО поиска оставката на артистичния директор на фондация „Пловдив 2019“ Светлана Куюмджиева. От партията заявиха, че свалят кредита си на доверие от нея, след като е станало ясно, че общинската организация ще финансира фондация GLAS (гейове и лесбийки, приети в обществото) със 7 000 лв. за провеждането на гей парад в Пловдив. Категорични сме, че подобни прояви в Европейската столица на културата не трябва да има, заяви лидерът на ВМРО под тепетата Борислав Инчев. По думите му в момента се дават пари на измислени герои. От партията поискаха незабавно да се запознаят с договора между двете фондации, както и информация за различните проекти, как са представени пред обществеността, каква е посещаемостта на събитията и т.н. Ръководството има и питане към кмета Иван Тотев как да се направи така, че работата на „Пловдив 2019“ да бъде по-прозрачна и обществено достъпна. Общинският съветник Стефан Послийски настоя да бъде обявен размерът на заплатите на изпълнителния и артистичния директор на общинската фондация, както и какви допълнителни бонуси и възнаграждения са получавали през 2017 и 2018 г. Другата причина за искането на оставката на Куюмджиева е, цитирам - кичът с близалките със „символа на града“ Альоша. Не фигурата на руския незнаен воин трябва да е символ на Пловдив, а павето, коментира Инчев и предложи със средства на фондацията да се закупят 385 000 павета и да бъдат раздадени на всеки жител на града. Така поне ще знаем къде са паветата, които мистериозно започнаха да изчезват, иронично подметна местният лидер на ВМРО.   Артистичният директор на общинска фондация „Пловдив 2019“ беше изненадана от решението на ВМРО. Тя съобщи, че научава за искането на оставката си от Дарик. Засега не мога да коментирам, нищо официално не е стигнало до мен, каза тя и допълни, че предпочита първо конкретно да се запознае с претенциите им и тогава да изказва мнение. Припомняме, че Куюмджиева скандализира с това, че спираше детски и образователни проекти, а в в същото време пуска гей паради. Вместо пък Пловдив да се срамува с Альоша, тя одобри близалки с неговия образ. Пловдивчани са изумени от поведението ѝ и очакват следващата ѝ изцепка. Очевидно Куюмджиева все още си мисли, че живеем в комунизма и връщането към мракобесните времена на соца ще събудят умиление и носталгия у хората.", "date": "2019.03.12", "title": "Заради близалки \"Альоша\" и гей парад искат оставката на шефа на фондация \"Пловдив 2019\""}
{"url": "https://www.faktor.bg/bg/articles/tsvetanov-se-sreshtna-s-shefa-na-mezhdunarodniya-tsentar-za-razvitie-na-migratsionni-politiki-mihael-shpindeleger", "text": "Председателят на ПГ на ГЕРБ и зам.-председател на партията Цветан Цветанов се срещна днес в Народното събрание с генералния директор на Международния център за развитие на миграционни политики Михаел Шпинделегер. Двамата разговаряха непосредствено преди старта на кръглата маса на тема „Управление на миграционната политика в контекста на изборите за Европейски парламент“, в която Цветанов и Шпинделегер участват. В разговора участва и еврокомисарят по цифрова икономика и цифрово общество Мария Габриел. По време на работната среща Цветан Цветанов, който е и председател на парламентарната Комисия по вътрешна сигурност и обществен ред, подчерта, че България се справя отлично с охраната на външната граница на Европейския съюз. По думите му в момента не може да става дума за миграционен натиск, тъй като вследствие на отличната работа на правителството на Бойко Борисов – натискът е сведен до нулеви стойности.  „Ето защо Европейската комисия отпусна 160 млн. евро на България – за да подсилим вече съществуващото защитно съоръжение по границата с Турция и да се надгради неговият капацитет“, отбеляза председателят на ПГ на ГЕБР. Според него България е изпълнила абсолютно всички критерии за членство в Шенген и мястото на страна ни е в шенгенското пространство. Цветан Цветанов и Михаел Шпинделегер със задоволство отчетоха, че споразумението за бежанците между ЕС и Турция се изпълнява, като оцениха високо тласъкът, който срещата между ЕС и Турция във Варна по инициатива на премиера Борисов даде на този процес и го препотвърди. Председателят на ПГ на ГЕРБ и генералният директор на Международния център за развитие на миграционни политики обсъдиха и Българското и Австрийското председателство на Съвета на ЕС през 2018 г. „Изключително сме удовлетворени, че основният приоритет на България  - осигуряването на европейска перспектива на страните от Западните Балкани, остана водещ и по време на австрийското председателство. Европейска принадлежност на тези държави ще ограничи влиянието на трети страни върху тях, което значително ще допринесе за гарантирането на мира в Европа“, коментира Цветанов.", "date": "2019.03.12", "title": "Цветанов: ЕК отпуска още 160 млн. евро за сигурността на границата ни с Турция"}
{"url": "https://www.faktor.bg/bg/articles/borisov-se-sreshtna-s-nachalnika-na-generalniya-shtab-na-vaorazhenite-sili-na-azerbaydzhan", "text": "Министър-председателят Бойко Борисов се срещна с генерал-полковник Наджмадин Садъков, първи заместник-министър на отбраната и началник на Генералния щаб на въоръжените сили на Република Азербайджан, съобщава правителствената пресслужба. Двамата са обсъдили перспективите за задълбочаването на военното сътрудничество, изпълнението на съвместни учения, както и засилването на партньорството във военно-образователната сфера.  Началникът на Генералния щаб на въоръжените сили на Азербайджан е благодарил на премиера Борисов за възможността да обменят мнение и опит в областта на взаимодействието по линия на партньорството с НАТО и Европейския съюз. Борисов е информирал генерал-полковник Садъков, че като страна член на НАТО, България полага сериозни усилия за развитието на отбранителната способност на въоръжените си сили и работи активно за изпълнение на задачите по колективната отбрана на Алианса. Министър-председателят е изразил надежда, че добрите политически и икономически отношения между България и Азербайджан ще бъдат основа за още по-успешно военно партньорство.  На срещата в Министерския съвет са присъствали и началникът на отбраната генерал Андрей Боцев, и заместник-министърът на отбраната Атанас Запрянов.", "date": "2019.03.12", "title": "Борисов обсъди военното сътрудничество с Азербайджан"}
{"url": "https://www.faktor.bg/bg/articles/parvan-simeonov-1-12", "text": "Шансът за опозицията на местните избори са балотажите. Но това може и да не се случи. Това каза в ефира на Нова ТВ социологът Първан Симеонов. По думите му атмосферата по време на местните избори вече не е същата. Ако някога  кметовете са били тотеми, то сега тази атмосфера и коренно обърната. Той обаче не изключва в малките населени места да има изненади. Симеонов направи и кратък коментар на повдигнатите обвинения на кметовете на Созопол и Златица за присвояване на средства в големи размери.  Не мисля, че кметските истории с присвояването на пари имат нищо общо с изборната кампания. Не виждам и цветовете на кметовете. Хората вероятно ще бъдат доволни, а прокурорите ще прибавят дивиденти. Според мен по места има прагматичен, леко грозноват политически процес. Местната власт изглежда крайно прагматична, цинична, оядена и дебелокожа. Затова може би е добре да продължат такива действия от страна на прокуратурата, като към кметовете на Златица и Созопол. Очевидно е, че атмосферата в България се смени - сега вече се гледа не просто какво се строи, а как се прави и дали се краде. Заради европейските фондове хората стават взискателни и затова това, което някога те е издигало, сега започва да те сваля, посочи социологът.", "date": "2019.03.12", "title": "Първан Симеонов: Шансът на опозицията на местните избори са балотажите"}
{"url": "https://www.faktor.bg/bg/articles/valeri-simeonov-1-23", "text": "Опрощаването на дълговете е порочна практика, при която се насърчава нарушител на закона да не плаща данъци, като те му се опрощават. Мантрата за националната сигурност и тези шаблонни заклинания да няма етническо напрежение, всъщност водят до едно решение, което най-вероятно ще мине и на второ четене. Това коментира по БНТ Валери Симеонов, депутат от ПГ на Обединени патриоти, председател на НФСБ решените на премиера да бъдат опростени дълговете на мюсюлманското вероизповедания \"Много често, да не кажа винаги, когато има някаква непочтена сделка или действие, то се прикрива или под маската на секретност или националната сигурност. В случая става въпрос за един некоректен длъжник, който продължително време не си плаща данъците. Сделката е между Борисов и Доган. Това решение не е съгласувано с Обединените патриоти, което е елементарна коалиционна етика. Това решение е с натиск отгоре и с него държавата се отказва от взимания, които вече е постигнала със съдебни дела. За заплати на имамите се получават по два милиона от Турция\", категоричен е Симеонов. По думите му основната част от тези осем милиона дългове са натрупани от загубени дела по отношение на претенциите на Главното мюфтийство за вакъфските имоти, които са трайно, изконно, собственост на държавата, за които има споразумение между България и Турция, с което турската държава се отказва от тях. Само от тези дела Главното мюфтийство дължи над пет милиона лева - държавата трябва да получи тези пари. Лидерът на НСФБ обвини главния мюфтия Мустафа Алиш Хаджи в изопачаване на истината. По думите му същото важи и за главния секретар на мюфтийството и предупреди никой да не им вярва. Главният мюфтия е лице, което е осъждано, той не може да бъде източник на достоверна информация, категоричен е Симеонов и уточни: Директният ми упрек е към министър-председателя, който стои в основата на всичко това. Партийният лидер смята, че подходът при финансиране на вероизповеданията трябва да бъде променен, защото не счита за резонно всички да са длъжни да плащат данъци, тъй като има хора, които може да са атеисти, например. Може да вземем успешни подходи от други държави, например Унгария. Тук цялата работа е да се прикрие схемата на източване на българската държава от мюфтийството, категоричен е бившият вицепремиер. Той заяви, че директно отправя упрек към министър-председателя, който е в основата на това опрощаване, подчерта още лидерът на НФСБ. По темата за строителство на АЕЦ \"Белене\", Симеонов заяви, че трябва да изчакаме появата на реален инвеститор, който е готов да завърши централата. Медведев каза, че Русия е готова да построи АЕЦ \"Белене\", а не да участва при условията, поставени от българска страна. Що се отнася до предстоящите европейски избори, Симеонов посочи, че партията му ще се яви самостоятелно. Той изрази разочарованието си, че ВМРО са прекъснали възможността за общо явяване с избора на щаб и водач на листата. \"Два месеца и половина водихме преговори с ВМРО, защото с \"Атака\" е много по-трудно. С ВМРО нямаме различия. Но явно едно се говори по медиите и друго се случва\", добави Валери Симеонов.", "date": "2019.03.12", "title": "Симеонов: Опрощаването на дълговете е лоша практика, насърчава нарушаването на закона"}
{"url": "https://www.faktor.bg/bg/articles/yunker", "text": "Великобритания трябва да напусне Европейския съюз преди европейските избиратели да гласуват за нов Европейски парламент между 23 и 26 май, иначе ще трябва да изберат свои евродепутати, заяви председателят на Европейската комисия Жан-Клод Юнкер, цитиран от Ройтерс и БТА. \"Напускането на Обединеното кралство трябва да приключи преди европейските избори, които ще се състоят между 23 и 26 май тази година. Ако Великобритания не е излязла от дотогава, ще трябва да спази законовото изискване да участва в тези избори\", отбеляза Юнкер в писмо до председателя на Европейския съвет Доналд Туск.", "date": "2019.03.12", "title": "Юнкер пише на Туск: Brexit до 23 май или Великобритания ще избира евродепутати"}
{"url": "https://www.faktor.bg/bg/articles/frantsiya-odobri-ideyata-za-obsht-parlament-s-germaniya", "text": "Франция одобри идеята да бъде създаден общ парламент с Германия, пише Дойче веле. Председателят на Долната камара на френския парламент Ришар Феран обяви, че Националното събрание е одобрило предложението, въпреки недоволството на крайнолевите и крайнодесните. Сега се чака решението на Бундестага в Берлин. Идеята за общ парламент предвижда той да има 100 депутати, по 50 от двете страни. Те ще предлагат, обсъждат и приемат съвместни резолюции, които няма да имат статута на закон. Тези резолюции ще влизат за гласуване в Националното събрание във Франция и Бундестага в Германия.", "date": "2019.03.12", "title": "Франция одобри идеята за общ парламент с Германия"}
{"url": "https://www.faktor.bg/bg/articles/venetsuela-obyavi-natsionalno-sastoyanie-na-trevoga", "text": "Заради безпрецедентната криза с електроснабдяването, парламентът във Венецуела обяви национално състояние на тревога. Контролираният от опозицията парламент отхвърли и твърденията на президента Николас Мадуро, че колосалната авария е американски саботаж. Според депутатите, причината за нея е лошото управление и липсата на инвестиции. Във вторник, опозиционният лидер Хуан Гуайдо свиква нови протести срещу режима на Мадуро. Междувременно, Съединените щати обявиха, че изтеглят целия дипломатически персонал, който все още е в посолството в Каракас, заради задълбочаването на кризата във Венецуела.", "date": "2019.03.12", "title": "Венецуела обяви национално състояние на тревога"}
{"url": "https://www.faktor.bg/bg/articles/sled-sreshtata-na-mey-i-yunker", "text": "Европейският съюз и британското правителство са успели да намерят изход от застоя около Brexit. Това стана ясно след среща късно снощи в Страсбург между председателят на Европейската комисия Жан-Клод Юнкер и британския премиер Тереза Мей. Постигнати са правно обвързващи промени в споразумението за развода. Това става само часове преди парламентът в Лондон да гласува новия вариант на сделката за излизане от Евросъюза. Тереза Мей се опитва да намери компромисно решение по спорния въпрос за границата с Ирландия. Предишният вариант беше отхвърлен с голямо мнозинство. „Застраховката, която гарантира, че няма да има твърда граница със Северна Ирландия е абсолютно правилна – тя е в духа на официалните ангажимента на Обединеното кралство, поети със споразумението от Белфаст и Разпети петък. Ако обаче някога прибегнем до тази застраховка, тя не може да остане за постоянно и няма да бъде основа за нашите бъдещи отношения”, заяви министър-председателят на Великобритания Тереза Мей. „Министър-председателят и аз се споразумяхме за взаимен правно обвързващ инструмент, свързан със споразумението за оттегляне. Този инструмент осигурява смислени разяснения и правни гаранции за предпазната мярка за ирландската граница”, коментира председателят на Европейската комисия Жан-Клод Юнкер. „В политиката понякога получаваш втори шанс. Но трети шанс няма да има. Няма да има нови интерпретации на интерпретациите и нови гаранции за гаранциите”, каза още той.", "date": "2019.03.12", "title": "ЕС даде втори, последни гаранции на Лондон за Брекзит"}
{"url": "https://www.faktor.bg/bg/articles/vashington-izteglya-tseliya-si-diplomaticheski-personal-ot-venetsuela", "text": "САЩ ще изтеглят тази седмица целия дипломатически персонал, който все още е в посолството ни в Каракас, поради задълбочаването на кризата във Венецуела, съобщи в Туитър държавният секретар Майк Помпейо, цитиран от Франс прес. Това решение беше взето в резултат на влошаването на обстановката във Венецуела, както и въз основа на заключението, че присъствието на американски дипломатически персонал в посолството се е превърнало в ограничение за политиката на САЩ, посочи в изявление Държавният департамент. В изявлението не се уточнява денят, в който служителите ще напуснат посолството.", "date": "2019.03.12", "title": "Майк Помпео: Изтегляме целия дипломатически персонал на САЩ от Венецуела"}
{"url": "https://www.faktor.bg/bg/articles/dzhim-robinsan-radarnata-sistema-na-f-16-block-d-sledi-20-tseli-ednovremenno", "text": "Радарната система на новите изтребители F-16 Block D проследява едновременно до 20 въздушни и наземни цели денем и нощем, а автоматиката подбира най-подходящото оръжие за поразяването им, включително \"снайперско\" прицелване. Джим Робинсън - директор на кампанията за F-16 в България на компанията-производител \"Локхийд Мартин\", представи в Пловдив характеристиките на изтребителя, предаде БГНЕС.  Робинсън е и пилот-изпитател. Припомняме, очаква се до юли тази година правителствата на България и САЩ да постигнат окончателна договореност за купуване на осем F-16 Block D за българските военновъздушни сили. По думите на Джим Робинсън, това е най-модерният реактивен изтребител с един двигател в света. Наред с усъвършенстваната радарна система, той разполага с единствената засега в света система за превенция от разбиване в земята в случай, че пилотът загуби съзнание за кратко време. Пред медиите бяха демонстрирани не само графики на възможните ситуации, в които самолет приближава опасно земя, вода и скали, но и автентичен запис от кабината в един от осемте случая, при които тази система вече е спасила живота на пилота, а и самолета. Системата отчита не само промяната във височината, но и поведението на човешкия фактор и променя курса на самолета дори при високоскоростно пикиране към земята така, че той да се издигне на безопасна височина, да се изравни и да е стабилен до момента, когато пилотът дойде на себе си и поеме управлението. Обучението на пилотите за управление на този самолет ще бъде девет месеца, в САЩ. Предвиждат се и още три месеца, през които те ще бъдат подготвяни за инструктори. В цената на самолетите влиза и въоръжението, а успоредно ще бъде открита сметка за въоръжение на България, която може да купува боеприпаси от там или от аналогични изделия, производство на страните от НАТО. Очаква се страната ни да получи осемте изтребителя след 4 години. Производствената база в Грийнвил, Южна Каролина, вече е поела ангажимент за изработването на 16 самолета от този тип по поръчка на Бахрейн и 14 - за Словакия.", "date": "2019.03.12", "title": "Джим Робинсън: Радарната система на F-16 Block D следи 20 цели едновременно"}
{"url": "https://www.faktor.bg/bg/articles/tipichno-za-mart-vremeto-se-razsardi", "text": "Днес облачността ще е значителна. В по-голямата част от страната ще вали дъжд, по високите полета на Западна България, в Предбалкана и на места в Североизточна България - сняг. На много места валежите временно ще са интензивни и значителни по количество, но по-късно през деня от северозапад ще започнат да отслабват и постепенно да спират. Ще духа умерен, в източната половина от страната - временно силен вятър от север-североизток. С него ще продължи да нахлува студен въздух. Максималните температури ще са между 3° и 8°. Атмосферното налягане ще се повишава и ще е малко по-високо от средното за месеца, съобщи \"Фокус\".  По Черноморието ще е облачно и дъждовно, с по-значителни валежи по южното крайбрежие. Ще духа умерен до силен североизточен вятър. Максималните температури ще са 6°-9°. Температурата на морската вода е 7-8°. Вълнението на морето ще бъде 3-4 бала. В планините ще е облачно, с валежи от сняг, на места значителни. Ще духа умерен, по билата до силен вятър от север-североизток. Главно по старопланинските проходи ще има условия за навявания. Максималната температура на 1200 метра ще бъде около 3°, на 2000 метра - около минус 3°.", "date": "2019.03.12", "title": "Типично за март: времето се разсърди, сняг и дъжд, та и вятър"}
