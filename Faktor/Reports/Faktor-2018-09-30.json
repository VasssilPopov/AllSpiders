{"url": "https://www.faktor.bg/bg/articles/strelyali-po-zavedenie-v-koeto-e-prezidentat-hashim-tachi-v-kosovo", "text": "През изминалата нощ е стреляно срещу срещу заведението  в  Зубин поток, северно Косово, в което вчера президентът на Косово Хашим Тачи пи кафе. Това съобщи косовската телевизия, цитирана от БНР. Заместник- директорът на косовската полиция за регион Север Бесим Хоти потвърди информацията, като съобщи, че полицията работи за откриване на заподозрените. Собственикът на заведението е сърбин.", "date": "2018.09.30", "title": "Стреляли по заведение, в  което е президентът Хашим Тачи в Косово"}
{"url": "https://www.faktor.bg/bg/articles/novini/svyat/-doyche-vele-i-zapadni-medii-sa-v-primkata-na-kitay", "text": "Все по-често се чуват обвинения, че Китай се меси във вътрешната политика на други държави. Американският президент Доналд Тръмп заяви в речта си пред Съвета за сигурност, че има индикации за китайски опити за намеса в междинните избори в САЩ през ноември тази година. Китайският външен министър отхвърли обвиненията като абсолютно безпочвени. Малко по-късно Доналд Тръмп публикува в Туитър снимки от американски вестници, доказващи, че Китай прави пропаганда, която маскира като новини.   И в Германия зачестяват обвиненията, че Китай се опитва целенасочено да оказва влияние върху общественото мнение. Много показателен в това отношение е например информационният бюлетин на агенция ДПА от края на юли 2018 година. Много клиенти на агенцията получиха съобщение за нов вид услуга: dpa-news Xinhua Silk Road Information Service. Съгласно съобщението, реномираната хамбургска агенция щяла да приема информации от държавната китайска осведомителна агенция Синхуа, за да информира клиентите си за престижния проект „Нов път на коприната“ на китайския президент Си Цзинпин. При това от китайска перспектива??? Експертът за Китай Давид Бандурски каза по този повод за ДВ: „Агенция ДПА е журналистическа институция. И сега сътрудничи с агенция Синхуа, която е задължена да пропагандира китайската външна политика и проекта „Нов път на коприната“. В действителност агенция Синхуа цели, чрез сътрудничеството си с ДПА, да разшири влиянието си в чужбина.\" В прессъобщение от края на май Синхуа подчертава, че сътрудничеството с ДПА ще помогне на клиентите на германската агенция да се убедят в шансовете, които предлага проектът „Нов път на коприната“. По този начин и влиянието на агенция Синхуа ще нараства особено в немскоговорящото пространство. Това не е и първият опит на Китай да засили медийното си влияние на Запад. По правило това става чрез публикации, които изглеждат като новини, а в действителност са реклами. Берлинските научноизследователски институти MERICS (Mercator Institute for China Studies) и GPPI (Global Public Policy) предупреждават за тази опасност в свое общо изследване. Там се посочва, че Китай работи активно „за подобряването на глобалното възприятие на китайската политическа и икономическа система и за позиционирането си като алтернатива на либералната демокрация“. Ключова роля в това отношение играе влиянието върху общественото мнение чрез утвърдените медии, се казва още в документа. Експертите критикуват между другото и някои реномирани западни медии, които редовно публикуват близките до китайското правителство притурки „China Watch\". Сред тях са и такива издания, като Ню Йорк Таймс, Фигаро и германските Ханделсблат и Зюддойче Цайтунг. Въпреки че притурките се обявяват еднозначно за платени реклами, авторите на студията твърдят, че Китай ефикасно използва утвърдените западни медии, защото читателите имат по-голямо доверие в тях, отколкото в китайските. Междувременно Зюддойче Цайтунг прекрати публикациите на специалните притурки. Застрашени ли са журналистическите стандарти?  Deutschland - Deutsche Presseagentur Dpa (picture-alliance/W. Steinberg) От това лято ДПА предлага и материали на Синхуа - правителствената информационна агенция на Китай В отговор на запитване на ДВ, агенция ДПА обяснява, че в случая става дума за „чисто търговски продукт, който няма никаква връзка с информациите на агенцията от и за Китай, или по други теми“. Говорителят на агенцията Йенс Петерсен подчертава, че „ДПА в случая е само технически доставчик на услуги“. И съдържанията не са съставна част от редакционната палитра. Те са „обозначени като отделена услуга и се предлагат и в техническо отношение отделно от другите услуги. При това няма смесване с редакционните“. Йенс Петерсен подчертава още, че чрез това разделение „се запазват високите журналистически стандарти на ДПА“.  Фактът, че агенция ДПА се вижда в ролята на технически доставчик на услуги, не е от решаващо значение, казва медийният експерт Давид Бандурски. Той твърди, че от известно време Китай използва всички възможни начини за намеса в ежедневната дейност на медиите.  „Но партньорите не искат да видят, какво се крие зад тази офанзива.\" В крайна сметка те печелят пари от това. Торстен Бенер, един от съавторите на студията „Authoritarian Advance\", не гледа толкова критично на нещата. Според него, журналистическите стандарти в Германия не са застрашени от подобни сътрудничества с китайските институции. „Досадно е, когато Ханделсблат и сие дават марките си за пропаганда на комунистически Китай. Но това не оказва влияние върху свободата на медиите. Става дума обаче за това, да се противопоставим на засилващото се китайско влияние и да изключим възможността германски медии да попаднат в китайски ръце“, посочва той.", "date": "2018.09.30", "title": "\"Дойче веле\": И западни медии са в примката на Китай"}
{"url": "https://www.faktor.bg/bg/articles/reneta-indzhova", "text": "От 8 страни, които е трябвало да предоговарят условията за доставка на газ от Русия, само България е тази, която до този момент шикалкави и не е направила нищо.     На хората няма да им стигне енергията да излязат на протест тази зима, защото това практически е един механизъм за биологическо унищожаване на хората. Не хората от улицата ще съборят тази власт. Тя е миксирана така, че да бъде свалена от външни сили”. Това заяви Ренета Инджова в предаването „120 минути” по bTV.  Така тя коментира очакваното повишение на цените на газа и парното през предстоящия отоплителен сезон.\"Българските олигарси превърнаха старите енергийни мощности в една златна кокошка. ... От този микс са осигурени порции за абсолютно всички, по думите й. „Може да ни накарат като ползваме топлинна енергия, предварително да я платим или да ни сложат чипове на радиаторите”, каза още Ренета Инджова. По думите й ще е трудно населението на всеки три месеца да понася повишение на цените.", "date": "2018.09.30", "title": "Ренета Инджова: От 8 страни, които е трябвало да предоговарят доставка на газ от Русия, само България не е направила нищо"}
{"url": "https://www.faktor.bg/bg/articles/novini/svyat/-skai-samo-29-05-e-aktivnostta-na-izbiratelite-v-poslednite-chasove-na-referenduma-v-makedoniya", "text": "29,05 % е активността на избирателите в последните часове на референдума в БЮРМ, който трябва да определи отношението към договора с Гърция и към промяната на името на страната, предава гръцката телевизия \"Skai\", цитирана \"Фокус\". Телевизията смята, че въпреки готовността на премиера Зоран Заев да изпълни ангажиментите, поети в Преспа докрай, неизвестността вече чука на вратата, тъй като регистрираните резултати са твърде далеч от заветните 50 %, които дават легитимност на гласуването.", "date": "2018.09.30", "title": "\"Skai\": Само 29,05 % е активността на избирателите в последните часове на референдума в Македония"}
{"url": "https://www.faktor.bg/bg/articles/novini/svyat/merkel-prizova-donald-tramp-da-ne-se-poddava-na-izkushenieto-da-unishtozhi-oon", "text": "Германският канцлер Ангела Меркел призова днес американския президент Доналд Тръмп да не се поддава на изкушението да унищожи многостранния подход и по-специално ООН, предаде Франс прес, цитирана от БТА.     \"Организацията на обединените нации бе основана върху руините на Втората световна война и очевидно далеч не е съвършена. Но да бъде унищожено нещо, без да бъде създадено нещо ново (на негово място), е изключително опасно и това може да унищожи сегашния ред, който гарантира мира, по-бързо, отколкото си мислим\", каза Меркел на предизборна среща на Християнсоциалния съюз, традиционния баварски партньор на нейните християндемократи, преди регионалните избори в южната германска провинция на 14 октомври.     Германският канцлер подчерта, че многостранният подход е пътят, който трябва да бъде следван. \"Сегашният американски президент казва, че мултилатерализмът не е отговорът на проблемите, и за разлика от мен смята, че има само ситуации с един печеливш \", отбеляза Меркел. Тя предупреди, че това поставя под въпрос функционирането на многостранните системи, на ООН.     Във вторник в речта си на годишната сесия на Общото събрание на ООН Тръмп възхвали \"суверенитета\" и разкритикува \"идеологията на глобализацията\", припомня Франс прес.", "date": "2018.09.30", "title": "Меркел призова Доналд Тръмп да не се поддава на изкушението да унищожи ООН"}
{"url": "https://www.faktor.bg/bg/articles/dzheremi-hant-rusiya-shte-plati-visoka-tsena-za-deystviyata-si-ako-se-opitva-da-splashva-velikobritaniya", "text": "Британският външен министър Джереми Хънт предупреди днес Русия, че тя ще плати висока цена за действията си, ако се опитва да сплашва Великобритания и не зачита международните правила, предаде Ройтерс, цитирана от БТА.      Великобритания обвини двама мъже, които според нея са служители на руското военно разузнаване ГРУ, че са извършили тази година в Англия нападение срещу бивш руски двоен агент и дъщеря му, използвайки създадено за военни цели нервнопаралитично вещество.     \"При управлението на консерваторите Великобритания има едно ясно и просто послание към Кремъл: ако се опитате да сплашите тази страна, ако използвате химическо оръжие, ако не играете по международните правила, цената винаги ще бъде твърде висока\", каза Хънт на ежегодната конференция на Консервативната партия. Министърът заяви също, че Великобритания ще \"затегне примката около ГРУ\".", "date": "2018.09.30", "title": "Джереми Хънт: Русия ще плати висока цена за действията си, ако се опитва да сплашва Великобритания"}
{"url": "https://www.faktor.bg/bg/articles/519-435-grazhdani-sa-uprazhnili-pravoto-si-na-glas-v-makedoniya", "text": "Избирателните секции в Република Македония, където гражданите можеха да се произнесат по въпроса \"Подкрепяте ли членство в НАТО и ЕС чрез приемането на договора между Република Македония и Гърция?\" бяха затворени в 19 часа /20 часа българско време/, предаде агенция МИА.    След затварянето на секциите могат да гласуват само лицата, които в този момент са чакали реда си в секциите.    По последни данни на Държавната избирателна комисия избирателната активност до 18.30 часа е била 34,09 процента, или 519 435 граждани са упражнили правото си на глас..      За да бъде валиден референдумът, трябва да гласуват над половината от регистрираните избиратели, т.е. около 903 хиляди души.", "date": "2018.09.30", "title": "519 435 граждани са упражнили правото си на глас в Македония"}
{"url": "https://www.faktor.bg/bg/articles/zoran-zaev-ili-podkrepa-v-parlamenta-ili-izbori", "text": "Министър-председателят на Македония Зоран Заев направи коментар по повод гласуването на референдума за новото име на югозападната ни съседка.  След приключване на изборни ден македонският премиер подчерта, че гласуването е преминало спокойно и по демократичен път, и че ако мнозинството са дали своя глас „за“ промяна на името, тяхната воля ще бъде отразена в парламента. В противен случай Заев обеща организирането на предсрочни парламентарни избори, предава скопската електронна медия Press 24, цитирана от Агенция \"Фокус\". „Волята на онези, които гласуваха на този консултативен референдум трябва да бъде претворена в политическа активност в законодателния орган. Ако наистина, както очакваме всички, имаме видимо голямо мнозинство „за\" от тези, които са гласували, тогава бъдещето. е ясно. Гласът на депутатите в парламента, трябва да бъде решителен и отговорен, за да ускорим процесите за членство в НАТО и ЕС, и за по-добър живот на нашите деца и на всички граждани на Македония. Очакваме депутатите на ВМРО-ДПМНЕ да уважават демократичното решение на мнозинството граждани, които са гласували, а в противен случай ще трябва да използваме друг инструмент, а това означава предсрочни парламентарни избори“, заяви Заев на пресконференция.", "date": "2018.09.30", "title": "Зоран Заев: Или подкрепа в парламента, или избори"}
{"url": "https://www.faktor.bg/bg/articles/kathimerini-niskata-izbiratelna-aktivnost-na-referenduma-v-makedoniya-veshtae-oblatsi-nad-glavite-na-optimistite", "text": "Облаци надвиснат над главите на оптимистите заради ниската избирателна активност на референдума за името в БЮРМ, пише електронното издание на гръцкия \"Кathimerini\", цитиран от \"Фокус\". Ниската избирателна активност на референдума в БЮРМ кара облаците да надвиснат над главите на оптимистите Според изданието съобщените междинни резултати от гласуването до момента трябва да предизвикат загриженост за премиера Заев и неговото правителство. \"Кathimerini\" припомня, че на последните парламентарни избори активността към 13,00 ч. е била 34, 88 % докато сега едва достигнала 16 %. Вестникът цитира мнението на наблюдатели на референдума, според които ако се запазят досегашните темпове на активност, резултатите не само че няма да надхвърлят 50 %, но дори няма да се доближат до бариерата, за да позволят на премиера Заев да ги обяви за успех.", "date": "2018.09.30", "title": "\"Кathimerini\": Ниската избирателна активност на референдума в Македония вещае облаци над главите на оптимистите"}
{"url": "https://www.faktor.bg/bg/articles/novini/balgariya/bzns-s-priziva-si-za-edinenie-radev-pravi-opit-da-spasi-edinstveno-bsp-ot-raztseplenie-i-drugarkata-ninova-ot-izgonvane", "text": "С жалкия си рекламен ход на датата от войнишкото възстание, Радев скрепи единството в партията, която го издигна за президент. Очевидно призивът му сплаши опонентите на Корнелия Нинова вътре в БСП и на вчерашния им форум тя спаси лидерството си. Централата на БСП осъмна с разлепени листовки срещу Нинова, но опонентите й подвиха опашки след изявлението на Радев, който беше номиниран за президент от БСП благодарение на настоящата лидерка. Стратегията в ляво, дирижирана от Кремъл, включва нов проект около Румен Радев, който да партнира в бъдеще на БСП, с цел овладяване на властта в държавата. Така начертаният път не включва разкол в редиците на БСП и Радев се погрижи да го потуши. Политическото движение, което той се подготвя да оглави през октомври по уж спонтанния призив на бивши агенти от ДС за единение е поредната му злоупотреба с дадената му публична власт. Президентът не е избран за да обслужва партията, която го е издигнала, а още по-малко личните си политически амбиции. За да единява нацията Радев трябва да осъди преди всичко кървавата политика и наложения тоталитарен режим от партията, която го направи президент. БЗНС припомня на Радев, че българската нация носи демократично самосъзнание и чувство за национален суверенитет. Ние не се кланяме пред Кремъл и пазим свободата и независимостта на държавата си! За да помири политическата си съвест Радев първо трябва да се поклони пред жертвите на комунизма и да признае съпротивата на тези демократи. Къде беше той, когато отдавахме почит към жертвите на режима, въведен от БКП, избил елита на нацията без съд и присъда и окупирал държавата по поръчение на СССР? Къде беше, когато се отбелязваше годишнината от екзекуцията на Никола Петков и разтурянето на демократичната опозиция от същата партия, която го издигна за президент? Днес на България е нужно национално единство, а не единение на Радев с БСП в политически проект с компрометирани фигури от силовите структури на комунистическия режим! БЗНС", "date": "2018.09.30", "title": "БЗНС: С призива си за единение, Радев прави опит да спаси единствено БСП от разцепление и другарката Нинова от изгонване"}
{"url": "https://www.faktor.bg/bg/articles/pri-intsidenti-na-patya-sa-zaginali-453-dushi-a-sa-6397-raneni-o", "text": "От началото на годината при инциденти на пътя са загинали 453 души, а са 6397 ранени. От 1 януари до 29 септември 2018 г. спрямо същия период на 2017г. загиналите са с 25 по-малко (данните са на база съобщения, постъпили до 24 часа от ОДМВР). През последното денонощие загиналите са трима, а ранените - 17 в общо 19 регистрирани тежки катастрофи в страната през изминалото денонощие, съобщиха от пресцентъра на МВР. В столицата са регистрирани 2 тежки и 50 леки пътни произшествия, при които са ранени двама души.", "date": "2018.09.30", "title": "Войната на пътя! Загинали са 453 души,  6397 са ранени т.г."}
{"url": "https://www.faktor.bg/bg/articles/pleymeytka-tarsi-pomosht-za-dete-s-tserebralna-paraliza", "text": "Меги Колева, която спечели конкурса \"Мис Плеймейт\" 2011, за разлика от колежките си се е заела  с нещо наистина смислено.  Тя прави всичко възможно да помогне на едно дете да проходи. Включила се е в кампанията  \"Да спрем болките на Дани\". \"За проблема и историята на детенцето разбрах благодарение на мой приятел,който също страда от церебрална парализа. Не познавам лично семейството,но ме докосна това,че нещо толкова нормално за всеки от нас е мечта на едно семейство а именно дете им да проходи\", обясни тя пред faktor.bg Дани е прекрасно дете на 11г., което въпреки диагнозите, които има (детска церебрална парализа и епилепсия от бебе) беше щастлив, упорит, борбен и напредваше бавно, но славно до декември 2017г. От тогава Дани започна да плаче с часове, да изпада в истерии, които не можехме да овладеем по никакъв начин. Започна лутане по лекари, изследвания и никой не можеше да каже със сигурност каква е причината за състоянието му. Всички лекари предполагаха, че вероятните причини са епилепсията, възрастта, церебралната парализа, но това не даваше решение как да му помогнем, за да спре да страда. Липсата на решение и ясни отговори, ни доведе до важната крачка да направим преглед в Турция. Посетихме двама специалисти: проф. д-р Бурак Татли - детски невролог, който каза, че лечението на Дани в момента не е добро и че някъде се греши. Според изследванията, които направи, неговото заключение е цитирам: „Той отдавна е трябвало да проходи!“ Та това е нашата най-голяма мечта... къде точно сгрешихме? Всеки ден ходим на рехабилитация, плуване, конна езда, логопед, психолог... Не сме спрели за миг... Препоръчаха ни да направим преглед при ортопед. И ето тук получихме отговори! Отговори, но много страшни отговори! Това, което научихме беше, че Дани изпитва ужасни болки в краката!  Ставите му са се деформирали, капачките на коленете са се изместили, ахилесите са се скъсили, контрактури навсякъде, начална сколиоза... Състоянието му скоро ще стане необратимо, ако не бъде извършена спешна операция! Това са думи, които са способни да сринат всеки родител. Тежестта им убива всяка мечта. Да знаеш, че детето ти страда, да знаеш, че изпитва болка и бъдещето е заложено не в собствените ти ръце, а в желанието на добри хора, които да помогнат за събирането на средствата за операция. Трудно е, но надежда все още има! И борбата пак започва! Мили хора, помогнете да спрем болките на Дани. Вие сте неговото спасение и бъдеще! Всяко дарение и споделяне на историята на Дани са от изключително значение.", "date": "2018.09.30", "title": "Меги Колева търси помощ за дете с церебрална парализа"}
{"url": "https://www.faktor.bg/bg/articles/politika/hlyab-i-pasti/-natsionalno-edinenie-ili-omertata-na-perestroechnata-mafiya", "text": "Целият преход мина под егидата на организираното от БКП и ДС \"национално съгласие\". От самото начало на прехода комунистическата номенклатура се опитваше и за съжаление успя да размие отговорността си за престъпната си и антинационална политика, като размахваше лозунга и пробутваше декларации за национално единение.  Днес, виждаме, че    Дори от администрацията му  няма защо да си губят времето – могат направо да преписват декларациите за национално съгласие на БКП и техния президент от 1990 година. Публикувани са във вестник „Работническо дело“. За улеснение на президентските съветници накрая прилагам и някои от тях, а като бонус предлагам на вниманието им и  Декларацията за национално съгласие приета от 38 Народно събрание  и обнародвана в Д.В. на 13 Май 1997г. И в нея въпросът за вината за икономическата катастрофа е подминат, но има консенсус по въпроса за мерките за излизане от нея. Изобщо мантрата който крал, крал, дайте да не се обръщаме назада, а да гледаме напред е най-консолидиращия фактор за партийните елити на прехода, тя е омертата на перестроечната мафия. Най добре се убива в „името на народа“  и най-добре и безнаказано се граби в името на „националното единение“. Груб цинизъм  е непокаялите се представители на партията, организирала терора, грабежа и разделението на народа ни за да го държат в подчинение и в интерес на една чужда държава, днес да говорят за единение на нацията.   е \"общественици\" и \"историци\", които са слугували на ДС и БКП да  ни поучават, че историята не бива да слугува на политиката. Днес, олигархичните кланове представят корпоративно-мафиотския сблъсък помежду си, като израз на демокрация и като борба на идеи,  чрез управляваната от тях мощна пропагандна машина манипулират избирателите превръщайки ги във свои футболни агитки. Единение на народа около властващата днес олигархия, представляваща  династично възпроизводство на старата  комунистическа  номенклатура е равносилно на самоубийство на нацията! България се нуждае от единение на почтените хора, които милеят за Отечеството ни, точно срещу тази олигархия, окято лъже, граби и продава народа ни. Вината се поема с покаяние и наказание, а не с мезе. Без възмездие, без поемане на отговорност за престъпленията, няма справедливост, а без справедливост няма гражданско общество, а деморализация и израждане на нацията ни в стадо от роби, което я  обрича на позор и изчезване.  Последователно и неотклонно по пътя на националното единство и съгласие Верен път към национално съгласие Партиите да декларират отказ от насилие Пагубно ще бъде, ако ни заслепят чувства за мъст и омраза Изказване на Петър Младенов на честване на годишнина в Батак – България е една и е неприкосновена, казва той. Обн. ДВ. бр.38 от 13 Май 1997г. Ние, народните представители от Тридесет и осмото Народно събрание, с воля да работим за доброто на България, обявяваме своята решителност да преодолеем политическата, икономическата и моралната криза в страната. В името на това ще търсим непрестанно конкретно съгласие помежду ни по основните национални проблеми. Като споделяме убеждението, че обща основа за изход от кризата е спазването на Конституцията на страната и зачитането на правата на всички граждани, като приветстваме постигнатото на 4 февруари 1997 г. с посредничеството на президента на Република България национално политическо съгласие за провеждане на предсрочни парламентарни избори, като потвърждаваме отново Декларацията на политическите сили от 11 февруари 1997 г. за принципите за излизане от кризата и приетото на тази основа Решение на Тридесет и седмото Народно събрание от 13 февруари 1997 г. за даване съгласие служебното правителство да води преговори и сключва договори и споразумения с други държави, международни организации и финансови институции за външни заеми, за финансова стабилизация и социална защита при условия не по-лоши от тези по ратифицираните досега, и като обявяваме готовност в атмосфера на конструктивен парламентарен диалог да приемем незабавно законите, необходими за реализация на споразумението с Международния валутен фонд, посочена в Декларацията на политическите сили от 18 март 1997 г., ЗАЯВЯВАМЕ, ЧЕ ЩЕ ПОДКРЕПИМ: 1. По принцип споразуменията на България с международните финансови институции, включително и въвеждането на Валутен съвет, като необходими за осигуряване на външна подкрепа за излизане от икономическата катастрофа. 2. Справедливото разпределение социалните тежести на реформата. 3. Ускорено и реално възстановяване собствеността на земеделските земи и създаване условия за ефективното им използване. 4. Решителна борба с престъпността и особено с организираната престъпност и корупцията, независимо от политическия цвят, на всички нива и власти в държавата. 5. Отварянето на досиетата на политиците, висшите магистрати и администратори, за да неутрализираме тяхната зависимост от бившите служби за сигурност. 6. Пълноправното членство на България в Европейския съюз и всички конкретни усилия в тази насока. 7. Членството на България в Организацията на Северноатлантическия договор. Декларацията е приета от ХХХVIII Народно събрание на 8 май 1997 г. и е подпечатана с държавния печат.", "date": "2018.09.30", "title": "„Национално единение“ или омертата на перестроечната мафия"}
{"url": "https://www.faktor.bg/bg/articles/voleybolistkite-ni-otnesoha-kuba-na-mondiala", "text": "Женският национален отбор по волейбол постигна първа победа на Световното първенство в Япония! Невероятните „лъвици“ не оставиха шанс на Куба и се наложиха с 3-0 (25-10, 25-20, 25-14) във втория си мач от Група B! Волейболистките водени от селекционера Иван Петков контролираха случващото се на полето от първата до последната точка, предаде Канал 3. В откриващия гейм нашите момичета започнаха ударно и затвориха частта при 25-10, след което продължиха да бъдат по-добрият отбор на полето и се поздравиха с първи три точки в надпреварата! Цели четири състезателки от тима ни завършиха с равен актив от по 11 точки за успеха – Гергана Димитрова, Нася Димитрова, Христина Русева и Мирослава Паскова! 7 Добави Мария Каракашева, а двете разпределителки Лора Китипова и Петя Баракова също се отчетоха с по 1 точка. В понеделник, 1 октомври, волейболистките ни почиват. Следващият им двубой в японския град Сапоро е на 2 октомври, когато се изправят срещу Турция.", "date": "2018.09.30", "title": "Волейболистките ни отнесоха Куба на Мондиала"}
{"url": "https://www.faktor.bg/bg/articles/oranzhev-kod-e-obyaven-za-utre-1-oktomvri-v-5-oblasti", "text": "Оранжев код е обявен за утре (1 октомври) в 5 области в страната заради обилни валежи. Предупреждението важи за областите Кърджали, Хасково, Ямбол, Бургас и Варна. В тези райони се очакват значителни валежи - 25-40 л/кв.м, на места до 50-60 л/кв.м, съобщават от Националния институт по метеорология и хидрология. Жълт код, отново заради валежи, е обявен и в още 13 области: Смолян, Пазарджик, Пловдив, Стара Загора, Сливен, Габрово, Велико Търново, Русе, Търговище, Разград, Шумен, Силистра и Добрич. Там се очакват обема на валежите да е 15-35 л/кв.м. Жълт код важи и за морето край Бургаска област, като вълнението ще е 3-4 бала.", "date": "2018.09.30", "title": "Оранжев код е обявен за утре (1 октомври) в 5 области"}
{"url": "https://www.faktor.bg/bg/articles/zoran-zaev-glasuva-v-uchilishte-nikola-vaptsarov-v-strumitsa", "text": "Македонският премиер Зоран Заев бе сред първите тази сутрин, който гласува в родния си град Струмица, на референдума, който трябва да открие пътя за евроатлантическата интеграция на страната. С него в секцията бе и синът му Душко, като баща и син заедно пуснаха бюлетината в урната. Зоран и съпругата му Зорица Заева имат две деца - Душко и Александра. Премиерът и лидер на СДСМ Зоран Заев гласува в избирателна секция 1730 в началното училище \"Никола Вапцаров\". Веднага след като пусна бюлетината Заев заяви, че днешният ден е хубав и е повод за нов празник за Република Македония. Заев подчерта, че благодарение на действията на България се е насърчила и гръцката страна. Македония подписа две исторически споразумения - първо договора със София за добросъседство, приятелство и сътрудничество, а след това и историческото споразумение с Гърция, с което най-накрая се реши 25-годишният спор за името, каза Заев. \"Това остави трайна следа тук в региона, като се изгради приятелство, което се основава на европейските ценности. Мисля, че това ще повлияе положително на бъдещите поколения\", изтъкна Заев. Той добави, че \"днес гражданите са излезли, за да решат бъдещето на страната. Така те са постъпвали и в миналото, носейки отговорност за сериозни и важни момент, с които са проправили пътя за следващите поколения.\" \"Днес е истински празник. Аз очаквам чрез масовото гласуване, с високата избирателна активност още веднъж да се потвърди и многоетническото единство на нашите граждани и цялостното политическо единство на гражданите извън всяка политическа партия или политически убеждения”, каза още Заев. Допитването в Македония има консултативен характер. Договорът от Преспа не предвижда задължително провеждане на референдум.  Имащите право на глас са 1 806 336 души. 1 725 913 от тях живеят в страната, а 76 060 в чужбина. Те ще пускат бюлетините си в 3 478 избирателни секции в 80 общини. Държавната избирателна комисия е длъжна 24 часа след официалното приключване на вота да обяви официалните резултати. Те трябва да бъдат публикувани в Държавен вестник най-късно 15 дни от деня на гласуването. За нарушителите при вота - гласуване за повече от един избирател или гласуване за друго лице, глобата между 750 и 2250 евро.", "date": "2018.09.30", "title": "Зоран Заев гласува в училище \"Никола Вапцаров\" в Струмица"}
{"url": "https://www.faktor.bg/bg/articles/tereza-mey-da-se-obedinim-i-da-postignem-nay-dobrata-sdelka-za-velikobritaniya", "text": "Британският премиер Тереза Мей призова днес своята Консервативна партия да се обедини зад нея, за да стане възможно правителството да сключи добро споразумение за напускане на ЕС. В изявление за Би Би Си на първия ден от годишната конференция на партията в Бирмингам, тя настоя, че \"планът от Чекърс\" (наречен по името на правителствена резиденция край Лондон) е единственият правилен път да се върви напред, предаде Ройтерс.  \"Посланието ми към партията е да се обединим и да постигнем най-добрата сделка за Великобритания\", каза Мей. Тя подчерта, че \"Планът от Чекърс\" не е мъртъв, както твърдят някои, и че проблемите идват от страна на Брюксел. По думите й нито едно от предложенията на ЕС не е приемливо за Великобритания, но тя разполагала с контрааргументи, предава \"Фокус\". Планът от Чекърс е единственият план, който осигурява Брекзита, и аз вярвам в Брекзита, заяви Мей. Според нея планът от Чекърс няма да разруши единния европейски пазар.  Премиерът консерватор прикани лейбъристите да престанат да политиканстват по темата с Брекзита. Пред Би Би Си Тереза Мей изрази загриженост по повод проблемите, които чуждестранните купувачи имат на британския пазар за жилища. Без сделка е по-добре отколкото лоша сделка, но ако напуснем ЕС без споразумение, правителството ще гарантира, че няма да има \"твърда граница\" с Ирландия, заключи британският премиер.", "date": "2018.09.30", "title": "Тереза Мей: Да се обединим и да постигнем най-добрата сделка за Великобритания"}
{"url": "https://www.faktor.bg/bg/articles/delyan-dobrev-balgariya-veche-vodi-pregovori-s-gazprom-za-tsenite-na-gaza", "text": "ГЕРБ не се притесняват от новия вот на недоверие на правителството, който ще искат от БСП. Това обяви депутатът от ГЕРБ Делян Добрев в интервю за БНР. Вчера на пленума на БСП стана ясно, че левицата ще иска за трети път вот на недоверие от началото на мандата на кабинета Борисов 3. Този път темата е здравеопазване и по-точно готвената здравноосигурителна реформа. „Мисля, че за първи път има идеи, които се обсъждат за здравна реформа. Тези идеи са до голяма степен разработени, съгласувани и вероятно това дава основание на опозицията за този вот на недоверие, но по-добре да има реформи и вот на недоверие, отколкото да няма реформи”, обяви Добрев. Председателят на енергийната комисия в НС коментира и законодателните промени, според които Комисията за енергийно и водно регулиране (КЕВР) ще бъде последната, която ще се произнася по сделките в енергетиката. „КЕВР и първа да се произнася, ако не е съгласна със сделката, тази сделка няма как да стане, т.е. дали ще бъде първа или последна няма особена разлика. Промяната в текста се налагаше, тъй като гласуваният през лятото член, който дава такива правомощия на регулатора, не определяше кога трябва да се произнесе, а ние вече имаме произнасяне от другите регулаторни органи. Единствено уточнихме в текста моментът, в който КЕВР трябва да се произнесе”, каза народният представител от ГЕРБ. Добрев обясни, че се очаква „Обединени патриоти“ или БСП да разработят и внесат критериите, по които КЕВР трябва да се води, за да одобри или не одобри дадена сделка. „Ние не работим в тази посока, защото това не беше наша инициатива още в самото начало, но в противен случай този текст без критерии дава възможност на регулатора сам да ги определи, което не съм сигурен дали е най-добрият вариант“, каза още той. Депутатът обяви и че България вече води преговори с „Газпром“ за цените на газа, който се доставя за страната ни след постигнатия компромис между компанията и Европейския съюз. „Тази седмица шефът на „Булгаргаз“ бе на такива преговори в Русия, т.е. преговорите са започнали на техническо равнище. Нямам информация за резултати, но не мисля, че ще има някакви конкретни резултати на техническите разговори, защото при тях трябва да се включи министърът на енергетиката и той да води разговора за промяна в договора“, обясни шефът на енергийната комисия в парламента. Бившият енергиен министър изрази мнение, че от евентуално обединение на АЕЦ „Козлодуй“ и „Мини Марица-изток“ ще има съществени ползи и значителни намаления на разходите: „Хипотетично от едно такова обединение може да има съществени ползи, защото ще се намалят разходите, бордовете, но погледнато от експертна гледна точка едно такова обединение може да даде възможност на АЕЦ „Козлодуй“ и „Мини Марица-изток“ да предлагат много по-гъвкави продукти. Ако тези две централи търгуват своята електроенергия заедно, те ще могат да постигнат много по-добри резултати, а и могат да се постигнат значителни намаления на разходите“. Делян Добрев отхвърли твърденията на БСП, че от петък сме свидетели на коренно нова политическа ситуация в парламента, след като ДПС осигури кворум за провеждането на заседанието в замяна на отпадането на предложенията за промени в Закона за устройство на територията. „Ако погледнете броя на регистриралите се сутринта народни представители, ГЕРБ и Обединените патриоти с колегите от „Воля“ имахме достатъчно гласове и не ни беше необходима регистрацията на ДПС, за да започне работният ден. Просто ДПС видяха, че ще има работен ден и решиха да се регистрират за разлика от БСП. Тези опити да се каже, че работата на парламента зависи от регистрацията на ДПС просто са несериозни“, коментира народният представител.", "date": "2018.09.30", "title": "Делян Добрев: България вече води преговори с „Газпром“ за цените на газа"}
{"url": "https://www.faktor.bg/bg/articles/ted-tarnar-stradam-ot-dementsiya", "text": "Основателят на CNN Тед Търнър разкри, че страда от деменция с телца на Леви. В интервю за CBS 79-годишният Тед първоначално не успя дори да си спомни името на болестта, с която се бори. \"Това е по-мек случай на това, което имат хората с Алцхаймер. Прилича на него, но не е толкова лошо. Алцхаймер те убива. Но дори и така аз не мога да си спомня името. Даже не мога да си спомня името на болестта ми.\" Търнър добави, че първо е бил диагностициран с депресия, преди лекарите да разберат истинското му състояние.", "date": "2018.09.30", "title": "Тед Търнър: Страдам от деменция"}
{"url": "https://www.faktor.bg/bg/articles/novini/svyat/papa-frantsisk-molya-se-za-zaginalite-v-indoneziya", "text": "Папа Франциск заяви днес, че се моли за жертвите при земетресенията и цунамито, засегнали индонезийски я остров Сулавеси, предаде ДПА, цитирана от БТА.     \"Моля се за загиналите - за съжаление те са много - за ранените и за тези, които са загубили своя дом и препитание\", каза Франциск пред събралите се на площад \"Свети Петър\".      \"Господ да ги утеши и да подкрепи усилията на участващите в спасителните работи. Да се помолим заедно за нашите братя на остров Сулавеси\", добави той.     Индонезия, чието население е около 260 милиона души, е преобладаващо мюсюлманска страна. Около 3 процента от жителите на страната са католици.     Много хора загинаха на остров Сулавеси след две мощни земетресения и цунами в петък. До момента е потвърдена смъртта на 832 души, но властите предполагат, че жертвите може да са хиляди.     Индонезия се намира в Тихоокеанския огнен пръстен - един от най-земетръсните райони на планетата. През август повече от 550 души загинаха, а над 400 000 бяха разселени, след поредица мощни трусове на курортния остров Ломбок.", "date": "2018.09.30", "title": "Папа Франциск: Моля се за загиналите в Индонезия"}
{"url": "https://www.faktor.bg/bg/articles/vigenin-v-stranata-na-sanishtata-bsp-shte-specheli-i-parlamentarnite-i-evropeyskite-izbori", "text": "Хората усещат, че Борисов си отива и промяната в главите на хората много скоро ще се случи и в социологическите проучвания. Сериозен спад отбелязва личният рейтинг на Бойко Борисов, на който се крепи цялата партия. Не изключвам възможността Борисов да хвърли кърпата на тепиха, за да опита да спаси малкото останало за ГЕРБ. Такава  прогноза направи в \"Офанзива с Любо Огнянов\" депутатът от БСП за България Кристиан Вигенин, който очевидно приема мечтите си за реалност. \"Оставането на това правителство, на този парламент оттук нататък ще става само със сделки с ДПС. Ние заявихме, че този парламент е изчерпан\", добави бившият външен министър. Той потрети за лансираните от БСП \"големите противоречия между премиера Борисов и председателя на ПГ на ГЕРБ Цветан Цветанов\", които, по думите му, досега са били добре прикривани. Кристиан Вигенин предрече, че предсрочни парламентарни избори може да има догодина заедно с европейските, като БСП ще спечели и едните, и другите избори. \"Ние ще спечелим тези избори по начин, който да не дава колебания\", каза Вигенин.   Как такива хора изобщо могат да убедят някого да гласува за тях, това е пълна мистерия.  Вигенин очевидно пребивава в страната на сънищата, както и цялата му партия.", "date": "2018.09.30", "title": "Вигенин в страната на сънищата: БСП ще спечели и парламентарните, и евро изборите"}
{"url": "https://www.faktor.bg/bg/articles/izrigna-vulkanat-popokatepetal", "text": "Вулканът Попокатепетъл в южната част на Мексико изригна вчера, изпращайки дим и пепел на над три километра в небето, съобщи ДПА, цитирана от БТА. Ръководителят на агенцията за гражданска защита на столицата Мексико Фаусто Луго каза в \"Туитър\", че няма опасност за населението. Мексиканските власти предупреждават хората да покриват носа и устата си, когато излизат навън, да държат домашните си любимци вкъщи и да ограничат физическите дейности. Разположен на около 60 км югоизточно от град Мексико, високият 5426 метра Попокатепетъл е един от най-активните вулкани в страната. Най-мощното му изригване бе през 2000 г., когато хиляди души бяха евакуирани.", "date": "2018.09.30", "title": "Изригна вулканът Попокатепетъл"}
{"url": "https://www.faktor.bg/bg/articles/deyvid-deyvis-ima-80-90-veroyatnost-london-da-sklyuchi-s-es-sporazumenie-za-brekzit", "text": "Бившият британски министър по въпросите на Брекзит Дейвид Дейвис заяви, че според него има 80-90 процента вероятност правителството да сключи споразумение за излизане с Европейския съюз, но предупреди че очаква преговорите да се проточат максимално дълго, предава Reuters. „Мисля, че ще има споразумение. Мисля, че е 80-90 процента вероятно да се сключи такова“, заяви той пред „Sky News“. Според него настоящият план на британския премиер Тереза Мей не задоволява очакванията на гласувалите за Брекзит и финалното споразумение ще изглежда повече като сделка за свободна търговия. През юли Дейвис подаде оставката си, след като Тереза Мей представи своя план „Чекърс“, в знак на несъгласие с него. Той беше заменен от Доминик Рааб.", "date": "2018.09.30", "title": "Дейвис: Има 80-90% вероятност Лондон да сключи с ЕС споразумение за  Брекзит"}
{"url": "https://www.faktor.bg/bg/articles/v-italiya-arestuvaha-balgarka-obvinena-v-otvlichaneto-na-svoya-sanarodnichka", "text": "Арестуваха българка в Италия. 56-годишната жена е обвинена в отвличането на своя сънародничка и принуждаването й да извършва робски труд. Тя е обещала на 20-годишна българка да работи като гледачка в италианския град Скафати, недалеч от Салерно. Пристигайки в Италия младата българка се озовала под контрола на семейството на арестуваната - също българи, които й взели паспорта и мобилния телефон. Момичето е било бито и заплашвано, че ще бъде продадено като бяла робиня, ако не се подчинява. Тя била принуждавана да работи като гледачка на италианско семейство, а спечелените пари били прибирани от семейството. Италианската полиция е започнала разследване по случая от февруари. До ареста се стигнало преди няколко дни. Срещу 56-годишната жена е образувано дело по бързата процедура, съобщават италианските медии.", "date": "2018.09.30", "title": "В Италия арестуваха българка обвинена в отвличането на своя сънародничка"}
{"url": "https://www.faktor.bg/bg/articles/zhalt-kod-za-silen-vyatar-i-obilni-valezhi-e-obyaven-za-11-oblasti-v-stranata", "text": "Жълт код за силен вятър и обилни валежи е обявен за 11 области в страната, сочи справка в сайта на Националния институт по метеорология и хидрология (НИМХ).  Предупреждението за силни валежи е обявено за областите Пазарджик, Пловдив, Стара Загора и Сливен. В областите Смолян, Кърджали, Ямбол и Бургас е в сила жълт код за обилни валежи и силен вятър. Очакваните количества валежи там са между 20 и 35 литра на квадратен метър, а в отделни райони валежите ще достигнат 50 л/кв.м. Жълт код за силен вятър е обявен в областите Варна и Добрич. А поривите на вятъра в морето ще достигат 18/20 метра в секунда. В сила е и предупреждение за силно вълнение на морето, което ще достигне 3-4 бала.", "date": "2018.09.30", "title": "Жълт код за силен вятър и обилни валежи е обявен за 11 области в страната,"}
{"url": "https://www.faktor.bg/bg/articles/sredizemnomorski-tsiklon-dokara-oblachno-vreme", "text": "Под влияние на преминаващ южно от България средиземноморски циклон, днес ще преобладава облачно време. В югоизточната половина от страната ще има валежи от дъжд, значителни в централните и източните части на Южна България. Ще духа слаб, в Източна България – до умерен вятър от изток-североизток. Минималните температури ще са предимно между 7° и 12°, а максималните ще са от 16° - 18° на места в Северна България и до 10° - 12° в южните райони от страната. Атмосферното налягане ще се повиши и ще е по-високо от средното за месеца. Такава е прогнозата за времето на Националния институт по метеорология и хидрология (НИМХ), съобщи дежурният синоптик Мартин Славчев, цитиран от агенция \"Фокус\". По Черноморието ще бъде предимно облачно, ветровито и с валежи от дъжд, значителни - по южното крайбрежие. Ще духа умерен, временно силен вятър от изток-североизток. Максималните температури ще са 16°-18°. Вълнението на морето ще бъде 3-4 бала. Температурата на морската вода е 21 - 23°.", "date": "2018.09.30", "title": "Средиземноморски циклон докара облачно време"}
{"url": "https://www.faktor.bg/bg/articles/dnes-bratska-makedoniya-reshava-badeshteto-si-na-referendum", "text": "Днес (30 септември) в Република Македония ще се проведе референдум, който трябва да отвори пътя към евроатлантическата интеграция на западната ни съседка. Гражданите ще трябва да отговорят на въпроса дали одобряват започването на преговори за членство в НАТО и ЕС чрез приемането на Договора с Гърция. Допитването има консултативен характер. Договорът от Преспа не предвижда задължително провеждане на референдум. Валидността му зависи от това дали ще бъде достигнат необходимият брой на гласоподаватели - 50% плюс един от имащите право на глас. И тук се крие основният проблем, предаде БГНЕС. В избирателния списък има 1 806 000 души. В същото време според данни на Световната банка в Република Македония живеят около 1 450 000 души. Поне 350 000 души трайно са се изселили от страната и не участват в никакви избори. Проблемът идва и от липсата на преброяване, което бившият режим на Никола Груевски на няколко пъти отложи. Последното преброяване е извършено преди около две десетилетия. Съставянето на правителството на Зоран Заев през юни 2017 г. сложи край на тежката политическа криза в страната, която продължи близо две години. Новото правителство предприе енергични действия за излизането на Скопие от изолацията, в която я беше поставило управлението на Никола Груевски. Едно от първите неща, с които новата власт се захвана, беше нормализирането на отношенията с България. Кулминацията бе подписването на Договора за добросъседство и приятелство на 1 август 2017 г. от премиерите Зоран Заев и Бойко Борисов. Договорът откри перспектива за развитие на отношенията между двете страни във всички области – икономическа, културна, политическа и др. Само за една година има ръст от 12 % в търговията между двете държави. След подобряване на връзките със София, Заев започна преговори с Гърция за разрешаването на спора за името, който има 27-годишна история. Спорът пречеше на страната да се присъедини към НАТО, въпреки че беше изпълнила всички условия за това. Ветото на Гърция на срещата на върха на алианса през 2008 г. в Букурещ забави Македония с 10 години. Преговорите за името стартираха в края на януари след срещата на премиерите Зоран Заев и Алексис Ципрас по време на Световния икономически форум в Давос. Те се водеха основно от външните министри Никола Димитров и Никос Кодзиас с посредничеството на американския дипломат Матю Нимиц. Благоприятен фон за преговорите послужи започналото на 1 януари 2018 г. българско председателство на Съвета на Европейския съюз. София наложи в дневния ред на Европа темата за интеграцията на страните от Западните Балкани, включително и на Македония. Тя бе обсъдена и на голямата среща в София през май с участието на всички правителствени и държавни глави на страните от съюза. В рамките на форума имаше и отделна среща между премиерите Заев и Ципрас, на която бяха обсъдени последните детайли от предстоящото споразумение.  Над 6000 полицаи ще пазят референдума в Македония Над 6000 полицаи ще пазят референдума в Македония Над 6000 полицейски служители ще бъдат ангажирани за съблюдаване на реда при гласуването на референдума за името на Македония, съобщава... На 12 юни двамата министър-председатели обявиха, че са постигнали съгласие новото име на страната да се казва - Република Северна Македония. Самият договор беше сключен в Преспа на 17 юни в присъствието на върховния представител на ЕС по въпросите на външната политика и сигурността Федерика Могерини, еврокомисаря по разширяването Йоханес Хан и международния посредник Матю Нимиц. „Референдумът ще бъде истинското изпитание за процъфтяващата репутация на Зоран Заев като посредник и рядък оптимист в район на замразени конфликти. 43-годишният премиер се превърна в любимец на Запада със стъпките към болезнен компромис с Гърция през юни, за да промени името на страната си в \"Северна Македония\", отбеляза преди дни агенция France Presse. Заев призова избирателите да дадат зелена светлина на името, предупреждавайки, че ако няма мнозинство, ще бъдат смазани мечтите на Македония за евроатлантическо бъдеще. По време на последния митинг в Тетово Заев отново подчерта огромната роля на България през изминалите две години. Най-голямата опозиционна партия ВМРО-ДПМНЕ, която от 2006 година твърди, че всяко решение за спора за името трябва да мине през референдум този път отказа открито да призове симпатизантите си да гласуват. Новият председател на партията Християн Мицкоски призова, “всеки сам да реши как ще постъпи в неделя”. По този начин той затвърди съмненията, че е изцяло под контрола на бившия лидер Никола Груевски. В същото време заместникът на Мицкоски и групата на реформаторите в партията открито призоваха за участие в референдума.", "date": "2018.09.30", "title": "Днес братска Македония решава бъдещето си на референдум"}
{"url": "https://www.faktor.bg/bg/articles/novini/svyat/tramp-iztreshtya-dvamata-s-kim-se-vlyubihme-sled-razmyanata-na-pisma", "text": "Президентът на САЩ Доналд Тръмп доведе ентусиазма около подобряването на отношенията със севернокорейския лидер Ким Чен-ун до нови висоти, обявявайки пред митинг на негови привърженици, че двамата „са се влюбили“ след размяната на писма помежду си, предава Reuters. „Бях наистина твърд – но той също. И отношенията ни вървяха ту напред, ту назад“, заяви Тръмп пред митинг в Западна Вирджиния. „И тогава се влюбихме? Не, наистина – той ми написа красиви писма и те наистина са страхотни“, добави той, изразявайки се с шеговит тон. Неговите привърженици са се смели и го аплодирали, посочва Reuters, цитирана от \"Фокус\".", "date": "2018.09.30", "title": "Тръмп изтрещя: Двамата с Ким се влюбихме след размяната на писма"}
{"url": "https://www.faktor.bg/bg/articles/taynata-diplomatsiya-za-balkanite-kipyala-v-nyu-york", "text": "Балканите са в калкулациите на тайната дипломация в Ню Йорк, пише македонският вестник “Нова Македония“ Информацията, че представители на петте постоянни членки на Съвета за сигурност на ООН в един нюйоркски хотел неофициално са преговаряли за решаване на няколкото актуални световни политически точки, сред които и Балканите, предизвикаха внимание при анализаторите в региона, които смятат, че нещата все още биха могли да станат интересни. Британската телевизия Sky News в интервю с британския външен министър Джеръми Хънт предава изявление, в което се отбелязва, че на среща с ръководителя на руската дипломация Сергей Лавров е разговарял около инцидента в Солсбери, цитира „Фокус“ . Хънт каза, че Москва има голямо влияние в света и подчерта, че те (руснаците) трябва да разберат, че с такова поведение няма да има място за държавата в международната област. Веднага след това руската информационна агенция \"Сптуник\" в свой собствен текст на тази тема опроверга изявлението на Хънт същевременно подчерта, че ставало дума за среща между двамата министри в САЩ и тя не е била на официално и държавнически ниво, а ставало дума за частен разговор. Белградското списание \"Сърбия Данас\" в своя анализ на събитието информира, че неофициалната среща е протекла на ниво министри на външните работи, а на една маса са седнали генералния секретар на ООН Антонио Гутерищ, министрите на външните работи на САЩ Майк Помпео, на Русия Сергей Лавров, на Великобритания, Джеръми Хънт, френския министър Жан-Ив Льо Дриан и Ван И, първият дипломат в Китай. Списанието отбелязва, че онези теми, за които е било дискутирано са преодоляването на ситуацията в Сирия, свързана с инцидентите с руските самолети, нови политически сътресения, свързани с иранската ядрена програма и ситуацията в света с преглед на Балканите. В своя рубрика на тази тема журналиста Мирче Адамчевски пише, че за тази среща имаше малко информация, и ако не беше интервюто на Джеръми Хънт нямаше да знаем, че той е имал среща със Сергей Лавров с \"открит обмен на мнения\". \"Случайно или не известно време преди да достигнат тези новини и опровержение от руска страна бе съобщено в социалната мрежа „Туитър“, че на срещата с Гутериш са били обсъдени въпросите за неразпространение и контрол върху въоръженията, ситуацията в Сирия, в Йемен, Либия и на Балканите. Въпреки че за Сирия, Йемен и Либия наистина има нужда да се говори с оглед на въоръжените действия в тези държави, изненадващо поставянето на дневен ред на Балканите\", пише Адамчевски. Той пита какво се случва на Балканите, че първите дипломати на великите сили са седнали да го обсъждат? Адамчевски в статията си заявява, че първо не е известно кой е поставил Балканите в дневния ред на тази среща. Журналистът в своя преглед изброява няколко възможни теми за балканската дискусия, които, според него, се вземат предвид - ситуацията в Македония, изборите в Босна и Херцеговина, насрочени на 7 октомври, но и отношенията между Сърбия и Косово. Адамчевски прогнозира, че вероятно нещата са отишли до точката, от която няма връщане и изисква вземане на решения, трудни, но които ще донесат мир, или точка, което може да означава съществуване на замразен конфликт още дълги години. „Каквото и да беше казано в Ню Йорк, това показва, че нещата на Балканите са все още интересни и несигурни. Разговорите на външните министри на суперсилите на една маса не са напразни. Но за кого все още трябва да разберем - пише той.", "date": "2018.09.30", "title": "Тайната дипломация  за Балканите кипяла в Ню Йорк"}
{"url": "https://www.faktor.bg/bg/articles/rezultatat-ot-referenduma-v-makedoniya-veshtae-izvanredni-parlamentarni-izbori-v-gartsiya", "text": "Резултатът от референдума в Скопие се очаква да доведе до извънредни парламентарни избори в Гърция. Опозицията отказва да подкрепи споразумението Заев-Ципрас при гласуване в парламента, съобщава Катя Пеева - кор. на БНР в Гърция. Премиерът Ципрас изрази увереност, че ще получи подкрепа в гръцкия парламент за европейското бъдеще на Скопие. Всички опозиционни партии вече съобщиха, че няма да гласуват  за ратифициране на споразумението Заев -Ципрас. От основната опозиционна сила, консерваторите от \"Нова Демокрация\", са категорични, че няма да ратифицират договора дори и в следващия парламент. Левите партии също застанаха на позиция \"нито един глас в подкрепа на Ципрас\". Споразумението за Северна Македония доведе до сътресения в управляващата коалиция. Лидерът на националистите, министърът на отбраната Панос Каменос заяви, че ще се оттегли от правителството, защото партията е против договора със Скопие. В интервю той каза, че \"македонците са българи, славяни\". Кореспондентите на гръцките медии от Скопие съобщават, че днес приключва 27 годишния спор за името на Македония. В първите си репортажи телевизионните медии излъчиха анкети, които показват, че настроението на избирателите в съседната държава е в полза на договора за Северна Македония. Днес  преди приключването на изборния ден в Македония се подготвят масови демонстрации в Гърция с познатия призив \"Македония е Гърция\".", "date": "2018.09.30", "title": "Резултатът от референдума в Македония вещае извънредни избори в Гърция"}
{"url": "https://www.faktor.bg/bg/articles/rekorden-broy-vatreshni-i-chuzhdestranni-nablyudateli-plaznaha-iz-makedoniya", "text": "Рекорден брой вътрешни и чуждестранни наблюдатели ще бъдат в избирателните секции, за да следят процеса на гласуване на гражданите на Македония в референдума за името, предава скопският телевизионен канал „24 Вести“, цитиран от \"Фокус\". Официалният брой на акредитирани вътрешни наблюдатели от Държавната избирателна комисия (ДИК) е 11 907 души, на чуждестранните наблюдатели е 493, а международните организации са акредитирали и 194 преводачи. Покрай вътрешните, референдумът ще бъде следен и от чуждестранни журналисти. ДИК е акредитирала 83 журналисти от 32 медии.", "date": "2018.09.30", "title": "Рекорден брой вътрешни и чуждестранни наблюдатели плъзнаха из Македония"}
{"url": "https://www.faktor.bg/bg/articles/tsiklonat-ksenofont-udrya-i-balgariya", "text": "Средиземноморският циклон „Ксенофонт” преминава вчера през Южна Гърция с най-лошото си време. Оттук нататък той ще се движи през Егейско море – днес от него ще вали на Халкидическия полуостров, особено на Атон. След това очакванията са да тръгне към европейската част на Турция. Постепенно обаче ще отслабва, съобщава bTV. Циклонът ще засегне и нас, главно Югоизточна България. Синоптиците от Националния Институт по Метеорология и Хидрология обявиха код жълто в областите Пазарджик, Пловдив, Стара Загора и Сливен. Очакваните валежи са до 25 л/кв.м. По-значителни обаче ще бъдат валежите в областите Бургас, Ямбол, Хасково, Кърджали, и Смолян. Там утре се очакват до 50 л/кв. м, а също силен и бурен вятър. В областите Варна и Добрич предупреждението е за силен вятър. И у нас ще има вълни, не като в Гърция, но морското вълнение определено ще се усили.", "date": "2018.09.30", "title": "Циклонът „Ксенофонт” удря и България"}
{"url": "https://www.faktor.bg/bg/articles/novini/svyat/bivshiyat-shef-v-tsru-sasht-nyama-da-se-protivopostavyat-na-promyana-na-granitsite-na-balkanite", "text": "Бившият заместник-директор на ЦРУ за Балканите, Стивън Майер заяви, че не вярва Вашингтон да се противопостави на евентуална промяна на границите на Балканите, предава скопското електронно издание „Локално“, цитирано от \"Фокус\". Той добави, че в американската политика спрямо Косово и целия регион, се е случила голяма промяна. „Не вярвам Вашингтон да се противопостави, ако тукашното ръководство пожелае да променя граници“, заяви Майер, визирайки Косово и Сърбия. Според него, Германия иска промяна на границите, но се опасява от нестабилност, докато британците са „50-50“, а Европейският съюз би приел решение, ако се стигне до такова. Обявените намерения за делиенация са всъщност желание за промяна на границите, смята Майер, който твърди че говори за това от 20 години и че то трябва да се случи. „На сръбските ми приятели казах, че трябва да разберат, че голяма част от Косово е невъзвръщаема, тъй като в противен случай това би означавало война. Но, областта северно от река Ибар е друга приказка“, добави той. За южната част от Косово, Майер твърди, че сръбските общности имат опция или да останат, или да се преселят. Той добави, че в Република Сръбска трябва да има референдум с три опции – оставане в Босна и Херцеговина, независимост или присъединяване към Сърбия. Според него, с такива промени държавите биха станали по-хомогенни.", "date": "2018.09.30", "title": "Бившият шеф в ЦРУ: САЩ няма да се противопоставят на промяна на границите на Балканите"}
{"url": "https://www.faktor.bg/bg/articles/kpkonpi-pak-se-izhvarli-nyama-nishto-nezakonno-pri-delyan-peevski", "text": "Няма нищо незаконно при Делян Пеевски, обяви за пореден път председателят на Комисията за противодействие на корупцията и отнемане на незаконно придобито имущество (КПКОНПИ) Пламен Георгиев. Той пожела веднъж завинаги този разговор да приключи. \"Имахме сигнал срещу Пеевски и извършихме една обстойна проверка, но излезе, че не сме го проверявали”, коментира Георгиев пред бТВ.  Едно нескрита заявка за \"индулгенция\".  По думите на Георгиев обемът работа, който КПКОНПИ са свършили, е огромен и никъде не са открити доказателства за незаконна дейност. \"Мога да изляза с лицето си и да кажа, че няма нито един ред за нещо незаконно. Видно е от всички документи. Това проверявано лице е един от най-големите данъкоплатци в държавата”, подчерта Георгиев. Така ще е, Георгиев, ако проверявате само документи.  \"Вероятно това не се харесва на някой и ни изкарват, че не сме си свършили работата. Няма нищо незаконно за него в огромната проверка и обем от документи, които сме анализирали. Не виждам какво повече мога да кажа по този казус”, допълни още Георгиев. \"При Трайчо Трайков се губят 2,4 млн. лв. в доходите му”, коментира Георгиев. Той добави, че ако Трайков не успее да предостави документите, с които да докаже произхода на тези пари в рамките на установения от закона срок, а до седмица - две след това, те отново ще бъдат взети предвид. „Ние налагаме мерки когато видим, че има несъответствие”, допълни още Георгиев. По повод обвиненията от Трайков, че КПКОНПИ изпълнява политически поръчки, Георгиев коментира, че това категорично не е вярно. \"Това е пълен абсурд, няма как - парите оставят следа. Как да кажеш, че едно лице има приход, когато го няма”, коментира Георгиев. \"Проверяваме всичко. Въпросът е, че трябва време”, каза Пламен Георгиев по повод проверките на имуществото на Ветко и Маринела Арабаджиеви и на Миню Стайков. „В момента проверките са на много ранен етап. Това е огромен обем информация и след като се анализира всичко, тогава можем да налагаме някакви мерки”, допълни той. „Като прокурор бих бил много щастлив да работя по такъв лесен случай, защото доказателствата много ясно показват, че Десислава Иванчева е поискала и е взела дар, който не ѝ се полага”, коментира Пламен Георгиев задържаната екскметица на „Младост“. Той уточни, че не може да коментира в детайли, защото тече дело в момента, но доказателствата и специалните разузнавателни средства с в огромен обем.", "date": "2018.09.30", "title": "КПКОНПИ: Няма нищо незаконно при Делян Пеевски"}
