{"url": "https://www.faktor.bg/bg/articles/germaniya-rusiya-da-predotvrati-humanitarna-katastrofa-v-idlib", "text": "Германия призова Русия да предотврати хуманитарна катастрофа в последната крепост на бунтовниците в Сирия - северозападната провинция Идлиб, докато силите на правителствения режим се готвят за офанзива там, предаде ДПА, цитирана от БТА.     \"Идлиб е толкова чувствителен въпрос, защото там живеят 3 млн. души\", каза германският външен министър Хайко Маас на руския си колега Сергей Лавров. \"Вече има прекалено много цивилни жертви в Сирия\", посочи Маас и допълни: \"Ние не искаме още хиляди цивилни да загинат\".     Първият дипломат на Германия настоя Русия да използва влиянието си върху сирийското правителство, за да предотврати унищожение.     Министър Лавров изтъкна, че Русия потвърждава намеренията си да елиминира терористите в Сирия, докато силите на президента Башар Асад се готвят да отвоюват Идлиб от бунтовниците.     \"Задачата преди всичко е да елиминираме терористичните организации\", като намаляваме риска за цивилното население, каза Лавров в Берлин.     Срещата между двамата министри беше съсредоточена върху Сирия, най-вече върху обсадения регион на Идлиб, каза Лавров, определяйки Германия като \"важен партньор\" на Русия.     Лавров увери, че Москва работи със сирийското правителство за създаване на условия за завръщането на бежанците по родните им места.     Заседание на руско-германската междуведомствена работна група на високо равнище по въпросите на политиката на сигурност може да се проведе до края на годината в Берлин, каза още Лавров след разговорите си с германския си домакин. Групата не се е събирала от 2012 г.     Работната група ще е полезна, тъй като ще обсъжда мащабни предизвикателства и заплахи, преди всичко тероризма, трафика на наркотици, организираната престъпност, разпространението на оръжия за масово унищожение, каза руският външен министър, цитиран от ТАСС.", "date": "2018.09.14", "title": "Германия: Русия да предотврати хуманитарна катастрофа в Идлиб"}
{"url": "https://www.faktor.bg/bg/articles/novini/balgariya/nikolay-nenchev-mladite-shte-napusnat-stranata-ako-tryabva-da-se-yavyavat-na-naborna-voenna-sluzhba", "text": "Младите хора ще напуснат страната, ако отново бъде въведена наборна военна служба, както предлагат от ВМРО и министър Красимир Каракачанов. За това предупреждава бившият  военен министър Николай Ненчев. Ето и целия му коментар: „Откраднаха четири милиарда от КТБ! Краде се от всичко по много! Пари за отбрана, естествено – няма! И сега, децата ни трябва да платят сметката! И още: - Нецелесъобразно е въвеждането на задължителна наборна военна служба, предвид невъзможността за осигуряване на качествено изпълнение на възложените мисии и задачи на въоръжените сили, поддържането на необходимите отбранителни способности за изпълнение на съюзните задължения, както и осигуряване на непосилни допълнителни финансови ресурси. - Въвеждането на наборна военна служба на доброволен принцип ще изисква значителни допълнителни финансови ресурси и би бил приложим единствено за определени длъжности (извън състава на декларираните военни формирования), свързани с изпълнение на задачи по мисиите отбрана на страната и оказване помощ на населението. - Възложените мисии и задачи на МО, както и поддържането на изградените отбранителни способности на необходимото ниво ще се изпълняват най-качествено и ефективно при комплектуване на въоръжените сили с професионални военнослужещи. Попълване на длъжностите некомплект по този вариант ще изисква осигуряването на най-малко допълнителни финансови ресурси. Средства за издръжка на един кадрови военнослужещ за месец: - за основна месечна заплата – 808 лв. - допълнително възнаграждение за специфични условия на труд - 15% (121.20 лв.) - държавно обществено осигуряване - 321, 63 лв. - здравно осигуряване - 55,94 лв. - порцион - 90 лв. Всичко 1396,77 лв. за един кадрови войник на месец. 2. Средства за издръжка на един наборен военнослужещ за месец: - за основна месечна заплата – 420 лв. - здравно осигуряване – 18,48 лв. - логистично осигуряване (квартирен инвентар за първоначално оборудване, вещево, храна, медицинско осигуряване, отопление, къпане, пране, снаряжение) (9317 лв. за 12 мес.) - 776,41 лв. - определяне годността за военна служба (200 лв. за 12 мес.) - 16,67 лв. - военна подготовка и бойно сглобяване (12053 лв. за 12 мес.) - 1004,42 лв. (Стойността на това перо зависи от различните специалности. Заложеното е за най-популярните длъжности. Цифрата може и да бъде значително по-голяма.) Всичко 2235,98 лв. за един наборен войник на месец. Съгласно статистиката на МО при въвеждане на задължителна наборна военна служба, от един набор можем да очакваме около 20 - 25 хиляди младежи и девойки на година, които са годни за наборна военна служба. И тогава и сега позицията ми остава непроменена! Много млади хора биха напуснали страната ни пред перспективата да се явяват на наборна военна служба. Предлаганите 6 месеца са крайно недостатъчни за подготовка, а ние се нуждаем от една критична маса обучени войници във всеки един момент. Идеята е практически неосъществима, тъй като липсва инфраструктура за настаняване, липсват финансови средства за ежедневна издръжка, както и за облекло, бойна техника и снаряжения. Народното събрание промени конституцията и отмени наборната военна служба, считано от 1 януари 2008 г. Убеден съм, че мотивите за това решение остават валидни и днес и не е необходима нова промяна на конституцията. Българските граждани, които имат желание могат да преминат първоначанлна и/или специална военна подготовка на доброволен принцип. В този смисъл усилията ни трябва да се насочат по-скоро към осигуряване на повече средства за доброволната подготовка, така че всички, които искат да могат да преминат такава подготовка”.", "date": "2018.09.14", "title": "Николай Ненчев: Младите ще напуснат страната, ако трябва да се явяват на наборна военна служба"}
{"url": "https://www.faktor.bg/bg/articles/novini/svyat/orban-ima-kovaren-plan-na-bryuksel-chrez-naemnitsi-da-pusne-migranti-v-ungariya", "text": "Правителството на Унгария в понеделник ще прецени какви конкретни правни мерки ще предприеме във връзка с решението на Европейския парламент да започне наказателна процедура срещу Будапеща за нарушаване на демократичните стандарти, заяви премиерът на страната Виктор Орбан в петък, предава Reuters.  В сряда, припомня британската агенция, ЕП започна санкционна процедура за нарушаване на демократичните правила, гражданските права и за корупция. Орбан, който е един от най-отявлените противници на мюсюлманската миграция към Европейския съюз, отбеляза, че предвид европейските избори, които трябва да се проведат през май догодина, дните на настоящия парламент са преброени.  Той също разкритикува германския канцлер Ангела Меркел, след като тя призова страните-членки на Съюза да осигурят достатъчни права на европейската гранична служба ФРОНТЕКС, чрез които тя да се опита да спре нелегалната миграция, в съответствие с плана на Европейската комисия.  „Значи, планът е, тъй като Унгария не може да бъде принудена да приема мигранти, да й бъдат отнети правата да защитава границите си“, заяви Орбан. „Те искат да изпратят тук наемници от Брюксел и да отнемат това ... от нашите унгарски синове... които защитават границите. И ние не трябва да имаме никакви илюзии, те ще пуснат вътре мигрантите“, убеден е унгарският лидер.  След като Полша категорично защити вчера Унгария, днес чешкият министър-председател Андрей Бабиш заяви, че правителството му стои зад Орбан.  \"Тази глупост само поражда отрицателни нагласи срещу ЕС\", каза Бабиш по повод гласуването в ЕП. \"Затова заставам зад Орбан. Ние сме съюзници\", заяви той. Чехия и Полша са част от Вишеградската група, включваща още Словакия и Унгария. Срещу Полша също беше започната подобна наказателна процедура от Европейската комисия през 2017 г., но Унгария я блокира.", "date": "2018.09.14", "title": "Орбан: Има коварен план на Брюксел чрез наемници да пусне мигранти в Унгария!"}
{"url": "https://www.faktor.bg/bg/articles/okolo-60-000-se-ochakva-da-sa-parvoklasnitsite-v-stranata", "text": "Около 60 000 се очаква да са първокласниците в страната за новата 2018/2019 учебна година и те ще са по-малко с няколко хиляди. Това каза пред журналисти министърът на образованието и науката Красимир Вълчев при посещението си в училище \"Митрополит Авксентий Велешки\" в Самоков. Той съобщи, че екипите за обхващане на децата и учениците в образователната система работят на територията на цялата страна. Те проследяват обхващането на децата на 5 и 6 години в детските градини, на учениците от първи до седми клас, както и на учениците от гимназиалния етап. По думите на министър Вълчев около 50 000 - 60 000 са децата в риск в образователната система. Сред тях има деца, които не са открити от мобилните екипи на техните адреси, има такива, които са открити и не са записани в училище, има и записани ученици, но има и много ученици, които не посещават редовно училище. От следващата година ще има проект за допълнителна подкрепа за детските градини, които са с концентрация на деца от уязвимите групи - за допълнително обучение по български език, съобщи министър Вълчев.", "date": "2018.09.14", "title": "Около 60 000 се очаква да са първокласниците в страната"}
{"url": "https://www.faktor.bg/bg/articles/mashtabnite-ruski-ucheniya-prodalzhavat-s-parashutisti-i-raketi-zemya-vazduh", "text": "Спускане на парашутисти, изстрелване на ракети земя-въздух и военноморски маневри в Берингово море – така продължават руските военни учения в далечен Сибир. Те са най-мащабните след Студената война и са планирани да продължат до понеделник. Във “Восток 2018” участват близо 1000 самолета, 36 хиляди танка, два военноморски флота и 300 хиляди войници само от руска страна. Към тях в определени маневри се присъединяват и китайски части. Експерти смятат, че целта е задълбочаване на сътрудничеството между руската и китайската армия. Според доклад на американското разузнаване до 2020-а година Москва планира да модернизира 70% от военното си оборудване.", "date": "2018.09.14", "title": "Мащабните руски учения   продължават с парашутисти  и ракети земя-въздух"}
{"url": "https://www.faktor.bg/bg/articles/novini/balgariya/hristomir-branzov-do-sporazumenie-s-ban-ne-se-stigna", "text": "До споразумение с БАН не се стигна, решението ще се вземе в понеделник. Това каза пред  Агенция \"Фокус\" бившият директор на Националния институт по метеорология и хидрология проф. Христомир Брънзов след срещата между БАН, НИМХ, Националния браншов синдикат „Висше образование и наука” – КНСБ и МОН в сградата на Министерството на образованието. По думите му по време на тази среща са изготвили протокол. „Колегите от БАН нямаха мандат да водят преговори, уточнявахме разни текстове. Накрая се разбрахме, че в понеделник ще продължим, след като председател на БАН получи мандат от Управителния съвет“, посочи още Брънзов. Той обясни, че НИМХ също трябва да направи Общо събрание на учените за коригираните предложения по споразумението. „Надяваме се в понеделник, най-накрая да има някакъв резултат и да бъде подписано споразумението“, заяви той. Според него тази спогодба ще разреши два основни проблема: „Първият е за отделянето на НИМХ от БАН, а вторият е решаването на кризата в Института с липсата на директор“, каза още той.", "date": "2018.09.14", "title": "Христомир Брънзов: До споразумение с БАН не се стигна"}
{"url": "https://www.faktor.bg/bg/articles/merkel-germanskata-koalitsiya-shte-ostane-tsyala", "text": "Правителствената коалиция в Германия няма да се разпадне. Това заяви германският канцлер Ангела Меркел, цитирана от РИА Новости. В момента управляващите консерватори имат спор със своите партньори от социалдемократите във връзка с бъдещето на шефа на вътрешното разузнаване. Социалдемократите настояват Меркел да уволни Ханс – Георг Маасен. Маасен предизвика недоволство, след като даде интервю, в което се усъмнява в автентичността на видеоматериали, които показват как крайнодесни екстремисти гонят имигранти. Маасен има подкрепата на вътрешния министър Хорст Зеехофер. Социалдемократите вече призоваха Меркел да уволни ръководителят на разузнаването. Меркел заяви, че ще се намери решение по въпроса.", "date": "2018.09.14", "title": "Меркел: Германската коалиция ще остане цяла"}
{"url": "https://www.faktor.bg/bg/articles/tsvetan-tsvetanov-gerb-nikoga-ne-e-delila-obshtinite-na-nashi-i-vashi", "text": "Стабилното финансово състояние на държавата и добрите постъпления в бюджета дадоха възможност с постановление на Министерски съвет да се отпуснат 600 000 лв. за Община Гърмен. Това заяви в Гърмен председателят на ПГ на ГЕРБ и зам.-председател на партията Цветан Цветанов на среща със симпатизанти и общинското ръководство на ГЕРБ-Гърмен. „ ПП ГЕРБ никога не е делила общините на наши и ваши, защото с тези средства ще се подобрят условията за живот на всички хора в съответната община. С отпуснатите от правителството на Бойко Борисов средства общините реализират важни проекти”, коментира още Цветан Цветанов. Активистите на ГЕРБ в Гърмен коментираха, че средствата, получени с министерското постановление, са разпределени несправедливо от общинския кмет и населените места с кметове, избрани от ГЕРБ, са лишени от средства. „ГЕРБ прави всичко в името на хората и подобряването на жизнения им стандарт и среда на живот“, подчерта Цветан Цветанов. Според него от съществено значение е общините да привличат и средства от европейската солидарност и като добър пример в тази насока даде Благоевград, където в момента се извършва основна реконструкция на площадното пространство, на улици, изграждат се и велоалеи. По време на срещата председателят на ПГ на ГЕРБ подчерта, че усилията на кабинета са насочени към подобряване на жизнения стандарт на работещите във всички сфери. „Обявихме, че ще има увеличение с 10% на възнагражденията на работещите в бюджетната сфера. Работещите в местната власт също ще получат увеличение на заплатите и така експертите в местните администрации ще получат по-адекватно заплащане”, каза още Цветан Цветанов. Според него е изключително важно партийните структури по места да бъдат все по-активни, защото предстоящите европейски и местни избори през следващата година ще са от ключово значение.", "date": "2018.09.14", "title": "Цветан Цветанов: ГЕРБ никога не е делила общините на наши и ваши"}
{"url": "https://www.faktor.bg/bg/articles/novini/balgariya/karakachanov-vavezhdaneto-na-dobrovolnata-voenna-sluzhba-tryabva-da-bade-prieto-sled-shirok-obshtestven-debat", "text": "От няколко месеца се работи по създаването на законопроект, с който да се въведе доброволната военна служба и аз смятам, че той трябва да бъде обсъден в професионалните среди, в редовете на армията, сред хората като вас, които имат правилно разбиране за нуждите на отбраната, както и в цялото общество. С тези думи министърът на отбраната Красимир Каракачанов се обърна към участниците в конференцията на тема „Ролята на доброволната служба в армията и службата в резерва и запаса за укрепване отбраната и сигурността на страната“, която се провежда днес, 14 септември, в гр. Казанлък, съобщиха от пресцентъра на МО. Форумът е организиран от Съюза на офицерите и сержантите от запаса и резерва (СОСЗР), Военна академия „Г. С. Раковски“ и Централното военно окръжие. Министър Каракачанов посочи, че въвеждането на доброволната военна служба трябва да бъде съпътствано от определен набор от стимули, един от които може да бъде ползване на предимство при постъпване на работа в държавната администрация и особено в структурите за сигурност. Той изтъкна и необходимостта от повишаване на знанията на младите хора за функциите и задачите на армията. „Ако искаме да мотивираме младото поколение да служи в армията, ние трябва да ги запознаем с нейната историческа заслуга за съществуването на българската държава“, категоричен беше министър Каракачанов. „За тази цел трябва да бъдат въведени повече часове за военно обучение в училищата“, посочи той.", "date": "2018.09.14", "title": "Каракачанов: Въвеждането на доброволната военна служба трябва да бъде прието след широк обществен дебат"}
{"url": "https://www.faktor.bg/bg/articles/novini/balgariya/kmetitsata-na-mladost-se-zhalva-v-aresta-e-kato-v-kontslager-tarpim-fizicheski-i-psihicheski-tormoz-no-oshte-ne-sa-ni-ubili", "text": "Бившият кмет на „Младост” Десислава Иванчева и нейната заместничка – Биляна Петрова, в специално интервю за първи път след ареста им в центъра на София, заявиха, че никога не са искали пари от бизнесмена Александър Ваклин и определиха ареста си като престой в съвременен концлагер.  Месеци след зрелищния арест и минути след като състав на специализирания наказателен съд отказа да промени мярката им за неотклонение и ги остави в ареста, Иванчева и Петрова заявяват, че за тях това е Адът. „Арестът е много по-тежък и вредящ, отколкото самият затвор, колкото и странно да звучи. Ние стоим на аварийно осветление, затворени на аварийно осветление, това просто е кошмар”, разказва Иванчева пред bTV.  Петрова допълва: „Вероятно сте гледали филми за концлагерите, не случайно казвам, че това е съвременен концлагер. Двете твърдят, че прокуратурата е благосклонна към бизнесмена Александър Ваклин, който подаде дигнала за подкуп срещу тях и който свободно разгласявал данни по делото. „Това твърдение на г-н Ваклин е отявлена лъжа. Че му е поискано от наше име подкуп, дари, пари, каквото и да е!”, категорична е Иванчева. Кой стои зад целия сюжет? „Това е офанзива на група строители, които не са съгласни, че ние спазваме правилата за застрояване и една група строители, които са свикнали да си плащат напред и да получават услуги, но в нашия район няма такива неща”, обяснява Иванчева.  Въпреки перипетиите до тук, вярата им в правосъдната система е жива. Иванчева подчертава: „Не вярвам на прокуратурата и не вярвам на следователите”. „Надявам се да е вярна поговорката, че всичко, което не ни убива, ни прави по-силни. Засега не са ни убили. Това е защото имаше включително и физически тормоз върху нас, не само психически. Все още се страхувам да кажа, защото не съм изведена от тази среда”, коментира Биляна Петрова. Тя отказа да назове конкретни лица, които да са й оказвали физически и психически натиск. П", "date": "2018.09.14", "title": "Кметицата на \"Младост\" се жалва: В ареста е като в концлагер.  Търпим физически и психически тормоз, но още не са ни убили"}
{"url": "https://www.faktor.bg/bg/articles/protest-blokira-v-10-ch-patya-plovdiv-smolyan-za-krastova-gora", "text": "Хиляди преспаха тази нощ на поляните на Кръстова гора в очакване на чудодейни изцеления и по-добри дни, а днес пътуват обратно за родните си места. Точно в този натоварен ден жителите на няколко села в община Баните блокират в 10 часа пътя Пловдив - Смолян в района на Юговското ханче, където е и отбивката за Кръстова гора. Протестиращите, организирани от инициативен комитет и сдружение \"Горди Загражденци\", настояват да започне най-сетне ремонта на пътя между Загражден и Белица, който е дълъг 7.5 км и за което има отпуснато финансиране още преди повече от една година.  Състоянието на пътя кара хората да пътуват до Асеновград не 60 км, а цели 200, обикаляйки през Пампорово. Странно или не, точно днес в АПИ отварят ценовите оферти за ремонта на този път, а срокът за изпълнение на строително- монтажните работи е 365 календарни дни. Общата прогнозна стойност на обществената поръчка е 3 785 000 лв без ДДС. Третокласният път Белица- Загражден преминава през област Смолян и осигурява бърза връзка на жителите на селата Баните, Давидково и Загражден с Пловдивска област. На практика се явява алтернатива на главния път Пловдив- Смолян.", "date": "2018.09.14", "title": "Протест блокира пътя Пловдив-Смолян за Кръстова гора"}
{"url": "https://www.faktor.bg/bg/articles/energiyniyat-operator-i-borsata-se-vklyuchiha-v-proekt-za-obedinenie-na-pazarite", "text": "В резултат на активната си дейност за пазарна интеграция на регионално и европейско ниво и в изпълнение на разпоредбите на Европейското законодателство Електроенергийният системен оператор и Българската независима енергийна борса се присъединиха към проект за обединение на пазарите „В рамките на деня“ (IDM) в съответствие с изискванията на Регламент (ЕС) 2015/1222 за установяването на насоки относно разпределянето на преносната способност и управление на претоварването, съобщиха от пресцентъра на дружеството. В регионалния проект, наречен „Локален проект за внедряване 15“ (Local implementation project 15, участват пазарните оператори и операторите на преносни мрежи на Румъния, Унгария, Хърватска, Словения, Чехия, Полша, Австрия, Германия. Включването на България има за цел присъединяването на българската пазарна зона за времеви хоризонт „В рамките на деня“ към Европейското единно пазарно обединение XBID (Cross Border Intraday), чрез границата България – Румъния, заедно с т.нар. „втора вълна на присъединяване“ (XBID second wave). Планираният срок е месец юни 2019 г. Българската независима енергийна борса и Електроенергийният системен оператор ще фокусират усилията си и всички необходими ресурси за успешното приключване на проекта в предвидения срок. В съвместната ни работа разчитаме на безрезервната подкрепа на българските институции за преодоляване на пречки от нормативен и организационен характер, както и на подкрепа от страна на участниците в пазара на електроенергия.", "date": "2018.09.14", "title": "Енергийният оператор и борсата се включиха в проект за обединение на пазарите"}
{"url": "https://www.faktor.bg/bg/articles/eksperti-tseni-na-benzina-ot-2-50-2-60-lv-ca-napalno-pealictichni", "text": "Цeнaтa нa бeнзинa и ocтaнaлитe гopивa пo poднитe бeнзинocтaнции дo гoлямa cтeпeн e oбвъpзaнa c цeнaтa нa мeждyнapoднитe пaзapи. Πo-тoчнo - oĸoлo 40% oт цeнaтa нa гopивaтa нa дpeбнo ce пpeдoпpeдeля oт пeтpoлa и нeгoвoтo пpeдcтaвянe нa cтoĸoвитe пaзapи. A пocĸъпвaнeтo нa \"чepнoтo злaтo\" нa мeждyнapoднитe пaзapи ce yceщa c пълнa cилa. Бeнзинът ce пoвиши дo нaй-виcoĸитe cи нивa oт тpи гoдини нacaм, cлeдcтвиe нa пocĸъпвaнeтo нa пeтpoлa, пише money.bg. Kъм днeшнa дaтa, cpeднaтa цeнa нa нaй-мacoвoтo гopивo - бeнзин A95 e пpи нивo oт 2.27 лeвa зa литъp (cпopeд дaнни нa fuеlо.nеt). Зa пocлeднo, бeнзинът ce пpoдaвaшe пpи пoдoбнa цeнa - oт 2.26 лeвa зa литъp, пpeз aвгycт нa 2015-тa гoдинa.Bcичĸи пoмним лятoтo нa 2014-тa гoдинa, ĸoгaтo пeтpoлът зaпoчнa дa пoeвтинявa oт нивa oт oĸoлo 120 дoлapa зa бapeл, тип бpeнт. Toгaвa литъpът бeнзин A95 бeшe близo дo peĸopдни нивa oт oĸoлo 2.60 лeвa. Tpябвa дa ce oтбeлeжи oбaчe, чe тoгaвa eвpoтo ce тъpгyвaшe cпpямo дoлapa пpи нивa oт 1.39 дoлapa. Toecт в мoмeнтa eвpoтo e c 16.5% пo-eвтинo oт нивaтa cи тoгaвa. Kaĸвo щe ce cлyчи, aĸo бpeнтът дocтигнe нивa oт 100 дoлapa, a ĸypca нa eвpo-дoлap ce зaпaзи пpи тeĸyщитe cи нивa oт 1.1600? Πoвишeниe oт 25% cпpямo нacтoящитe нивa нa бpeнтa oт 80 дoлapa би oтвeлo пeтpoлa дo 100 дoлapa. Bъз ocнoвa нa фaĸтa, чe пeтpoлнaтa ĸoмпoнeнтa e 40% и пpи пpeдпoлoжeниe, чe цялoтo пocĸъпвaнe ce пpexвъpли въpxy пoтpeбитeлитe, пpeдвид нa вeчe cпoмeнaтaтa липca нa cepиoзeн бyфep, тo нивa нa бeнзинa oт 2.50-2.60 ca нaпълнo peaлиcтични. Cитyaциятa мoжe дa ce пoдoбpи или влoши oт пocĸъпвaнeтo нa дoлapa cпpямo eвpoтo. Πoвишeниe нa eвpoтo мoжe дa нeyтpaлизиpa чacт oт pъcтa или пъĸ дa ce изпoлзвa oт ceĸтopa, ĸaтo бyфep cpeщy пo-нaтaтъшнo пoвишeниe в цeнaтa нa пeтpoлa и oбpaтнoтo - пocĸъпвaнe нa дoлapa мoжe дa дoвeдe дo нaближaвaнe дo гopнaтa гpaницa. Πpи вcичĸи пoлoжeния oбaчe, зaпaзвaнeтo нa цeнaтa нa бeнзинa пpи тeĸyщитe cи нивa, eдвa ли щe e възмoжнo, aĸo пeтpoлът пpoдължи дa пocĸъпвa нa мeждyнapoднитe пaзapи.", "date": "2018.09.14", "title": "Експерти: Цени нa бeнзинa oт 2.50-2.60 лв. ca нaпълнo peaлиcтични"}
{"url": "https://www.faktor.bg/bg/articles/voynata-na-iztoshtenie-s-ban-prodzhava-numh-pak-predlaga-za-direktor-prof-branzov", "text": "НИМХ ще предложи две кандидатури за поста временно изпълняващ длъжността директор на НИМХ, заяви главен асистент Лилия Бочева, която е от протестния щаб на НИМХ. Учените отново издигат бившия си шеф проф. Христомир Брънзов, който беше отстранен от този пост. Втората кандидатура е на проф. Пламен Нинов, който е зам.- директор на Института. \"От проведените срещи и договорки с БАН към този момент не можем да имаме гаранции за нищо, защото много пъти в рамките на тези месеци се договарят някакви решения, които на следващия ден са променяни\", каза Бочева пред БНР. \"Преди да пристъпим към предлагане на двете кандидатури, днес има обявена пресконференция от страна на профсъюзите в централата на КНСБ. С помощта на профсъюзите и МОН има подготвено споразумение как да се случи отделянето на НИМХ, което ние ще настояваме да бъде подписано преди да се предложат кандидатурите“, обясни Бочева. По думите й по този начин ще се гарантират правата както на учените, които искат да напуснат БАН, така и на тези, които евентуално биха искали да останат в рамките на Академията. \"Ако това споразумение не бъде подписано от страна на БАН, във вторник поетапно ще започнем да съкращаваме дейности, защото ние сме на границата на ресурса си и не можем да продължим сагата по този начин. Най-вероятно ще се премине към нормален работен ден, защото няма как да се разпишат графици за нощни смени, други задължения. Работното време на института ще стане от 8.30 до 17 ч. Всички дейности, извън този интервал от време, ще бъде прекъснато. Няма да имаме пълни наблюдения. Надявам се това да не се случи\", предупреди Лилия Бочева.", "date": "2018.09.14", "title": "Войната на изтощение с БАН продължава: НИМХ пак предлага за директор проф. Христомир Брънзов"}
{"url": "https://www.faktor.bg/bg/articles/obshtestvo/zakon-i-red/spetsprokuraturata-vleze-v-ofisi-na-druzhestva-stopanisvashti-dve-zavedeniya-v-sofiya", "text": "Рано тази сутрин Специализираната прокуратура започна извършването на претърсвания и изземвания в офиси на дружества в гр. София, стопанисващи заведенията „Везувий“ и „Сръбски ресторант Бест“, обиски на лица и разпити на свидетели на територията на гр. София, с цел задържане на ръководните нива на организираната престъпна група. Специализираната прокуратура извършва следствени действия срещу организирана престъпна група, занимаваща се с незаконно производство на цигари и пране на пари. Действията на Специализираната прокуратура са по разследване, прието по компетентност от Окръжна прокуратура – Пловдив, предвид събрани доказателства за престъпления, извършени от организирана престъпна група. На 24.08.2018 г. Окръжна прокуратура - Пловдив привлече като обвиняеми 23 лица за държане на акцизни стоки без бандерол – цигари. Лицата бяха установени в четири незаконно работещи фабрики на територията на страната – в гр. Дупница, в гр. Горна Оряховица и в гр. Тутракан. Общото количество на акцизните стоки без бандерол, които са били установени и иззети тогава е 42 тона тютюн на стойност близо 7 млн. лева, както и 190 000 кутии цигари от различни марки, на стойност 1 млн. и 500 хил. лева, съобщиха от прокуратурата. Иззети бяха всички машини и съоръжения от четирите фабрики за производство на крайния продукт – цигарите, обслужващата ги техника – мотокари, агрегати, климатични системи, охладители и др. Иззети бяха още 11 тежкотоварни автомобила, превозвали суровината за производство на цигарите и готовата продукция, която е била открита в тях, както и над 10 леки автомобила, свързани с производството и държането на акцизните стоки без бандерол и други веществени доказателства. Установено бе, че всяка една от фабриките за незаконни цигари е произвеждала средно около 100 000 кутии на ден. Към настоящия момент две от задържаните лица са с мярка за неотклонение „задържане под стража“, а четири лица са с мярка „домашен арест“. В хода на разследването на Окръжната прокуратура в Пловдив са събрани доказателства за това, че откритите четири фабрики на територията на страната се ръководят от лица, които не са били сред задържаните първоначално от прокуратурата в Пловдив и че производството на цигари без бандерол се осъществява от организирана престъпна група.", "date": "2018.09.14", "title": "Спецпрокуратурата влезе в офиси на дружества, стопанисващи две заведения в София"}
{"url": "https://www.faktor.bg/bg/articles/dzhambazki-kam-zaev-balgariya-vodi-bratskiya-makedonski-narod-napred-ne-gartsiya", "text": "Няма да преувелича ако кажа, че вчерашният ден е ден, който ще остане в историята. За пръв път беше даден шанс на лидер на Република Македония да се обърне с изявление към представителите в Европейския парламент, коментира заместник-председателят на ВМРО и български представител в Европейския парламент Ангел Джамбазки по повод изказване на македонския премиер в залата на ЕП в четвъртък. Това съобщиха от пресцентъра на партията. Според Джамбазки преди всичко това е огромна стъпка в правилната посока за Македония и бъдещия й европейски път. ,,Зоран Заев в Страсбург каза, че се чувства като у дома си. Въпреки това обаче е очевидно, че трябва да му се напомнят няколко неща'', допълва той. Заев неколкократно похвали гръцкия премиер комунист Алексис Ципрас за „компромисите“, които са договорени в Преспа. ,,И наистина прогресът там е по-скоро положителен, въпреки че никога няма да чуете от мен да използвам името „Северна“ Македония, макар и да е подходящо географски. Твърде вероятно е подобен прогрес да би бил невъзможен при друго управление в Атина'', заявява българският евродепутат. Джамбазки намира за нужно обаче да уточни няколко важни въпроса. ,,Не Атина беше тази, която започна сериозния, важен и устремен дебат относно бъдещето на Западните Балкани в ЕС. Не Ципрас беше този, който постави на дневен ред присъединяването на Р. Македония към НАТО и ЕС. Не! Заслугата за това принадлежи изцяло на българския народ и управляващата коалиция. Няма да е нескромно, ако кажа и че ВМРО има най-голяма заслуга, защото Македония е нашата вечна, безапелационна и историческа кауза'', допълни той. ,,Нека напомня на г-н Заев и още нещо - началото на прогреса на Р Македония започна не от договора от Преспа с Гърция, а от Договора за добросъседство с България. Още веднъж в историческата съдба на независима Р Македония, именно България беше тази, която първа подаде ръка на своя братски народ. Нека нашите братя от двата бряга на Вардар знаят, че ние никога няма да ги изоставим'', продължава заместник-председателят на ВМРО. Той е на мнение, че е положително, че Заев избра в този исторически момент да стане и първият македонски лидер, който да признае, че в Р Македония в крайна сметка живеят и българи. ,,Съзнателно или не, ни сложи на последно място в изброяването на народите, живеещи в Македония -  след турците, сърбите, албанците и „египтяните“ - наследници на Клеопатра. И все пак може да се каже, че това е крачка напред. Досега изобщо ни подминаваше'', заявява Джамбазки. ,,Винаги може да е и по-добре. Важното е, че Македония върви напред. Не благодарение на Гърция, а въпреки нея. България обаче винаги ще бъде добър съюзник на своят братски народ. И ако господин Заев иска да бъде успешен лидер и наистина да запише името си в историята, е добре да го знае'', завършва коментарът на евродепутата от ВМРО Ангел Джамбазки.", "date": "2018.09.14", "title": "Джамбазки след изказването на Заев в Европарламента: България води братския македонски народ напред, не Гърция!"}
{"url": "https://www.faktor.bg/bg/articles/izpalnitelniyat-direktor-na-agentsiyata-po-gorite-shte-podade-ostavka", "text": "Изпълнителният директор на Агенцията по горите Григор Гогов ще подаде молба да бъде освободен от поста. Това съобщи земеделският министър Румен Порожанов. \"Появиха се едни упреци по отношение на изпълнителния директор на Агенцията по горите. То беше отразено в определени медии. По отношение на сигнал, който беше изпратен, ние направихме проверка. Проверката, която за енти път се прави, не установи пряк конфликт на интереси. Независимо от всичко, аз съм го изпратил на компетентната комисия за извършване на независима проверка по отношение на всички данни, които се съдържат в сигнала. Мога да ви кажа, че независимо от всичко, по искане на самият господин Гогов, той ще подаде молба за освобождаване. Предполагам, че това ще се случи днес или в понеделник\".", "date": "2018.09.14", "title": "Изпълнителният директор на Агенцията по горите ще подаде оставка"}
{"url": "https://www.faktor.bg/bg/articles/sadat-ostavi-v-aresta-shofyora-blasnal-i-ubil-baletista-martin-chikalov", "text": "Варненският окръжен съд остави в ареста 25-годишният Петър Здравков, който блъсна балетиста от Варненската държавна опера Мартин Чикалов. Петър Здравков, освен че не е имал книжка, два пъти е бил глобяван, защото е карал автомобила с доста слабо зрение и без очила, но все още медицинската експертиза не е готова. В съдебната зала Петър Здравков каза, че изключително много съжалява. Адвокатът му поиска по-лека мярка за неотклонение, което беше отхвърлено, тъй като стана ясно, че по свидетелски показания, в момента на престъплението той е карал със скорост между 70 и 80 километра в час. Точната скорост ще бъде установена след излизане на автотехническата екпертиза. Стана ясно, че Здравков е бил монтьор на климатици. Имал две криминални регистрации, които са прекратени, затова е с чисто съдебно минало. Адвокатът каза, че мярката за неотклонение ще бъде обжалвана в тридневен срок. 14 неправителствени организации поискаха среща с премиера Борисов по време на предстоящия протест в подкрепа на памет на загиналия велосипедист Мартин Чикалов. Те искат работещи институции, които да предприемат адекватни действия за прекратяване на войната по пътищата.", "date": "2018.09.14", "title": "Шофьорът, убил балетиста Мартин Чикалов, е с много слабо зрение, но карал без очила и с висока скорост"}
{"url": "https://www.faktor.bg/bg/articles/zhurnalistat-dimitar-stoyanov-zadarzhaha-ni-po-signala-koyto-nie-sami-podadohme", "text": "\"С полицията се получи една поредица от неразбирателства, тип развален телефон, така или иначе ние бяхме задържани по сигнала, който ние самите подадохме\". Това каза журналистът от сайта „Биволъ“ Димитър Стоянов в интервю за БНР. Стоянов и румънският му колега Атила Биро, както и един адвокат, тази нощ са били отведени за снемане на обяснения в РПУ Радомир, докато провеждали журналистическо разследване. Стоянов разказа точно какво се е случило. По думите му, на двамата журналисти не е било позволено да се обадят по телефон по време на задържането им: „Получих информация, че след публикуването на статията с #ДжиПиГейт от офисите на фирмата започва целенасочено изнасяне на техника и документи, което е предполагаемо унищожаване  на доказателства. Успяхме да проследим трасето на документите и разбрахме, че те се унищожават в района на Радомир и с наш колега, румънски партньор Атила Бирo, тръгнахме да валидираме това унищожаване. Респективно, за да има законова стойност работата, която вършим, подадохме сигнал и към МВР, че се унищожават предполагаеми доказателства за много тежка корупция и за злоупотребени с европейски фондове. В момента, в който успяхме да локализираме мястото, където намерихме изгорени документи, свързани с европейски фондове, се появи полицейски патрул, накараха ни да легнем на земята, да си сложим ръцете на гърба, сложиха ни белезници. Обяснихме, че ние сме журналисти и не сме извършители на нищо нередно, но около час прекарахме с белезници, после около още 3 часа бяхме задържани, но все пак не свалиха белезниците, въпреки че имаше яснота кой сме, какви сме и какво правим там. Всеки от нас имаше журналистическа карта, колегата също, имахме лични карти, валидни документи, но въпреки това не получихме право на телефонно обаждане и екипите, с които работим бяха много разтревожени. Когато се разследва корупция на високо ниво, това не е безопасно.“ Стоянов беше категоричен, че много от горящите документи все пак са били спасени от полицаите: „Нашата информация беше, че тези документи се изнасят от офисите на \"Джи Пи груп\", товарят се на автомобили, карат се в района на Радомир и се изгарят. Ние намерихме и документи, нарязани на шрайдер, в чували. Всичко сочи в посока унищожаване на доказателства“. Журналистът обясни и защо с тях е имало адвокат: „Помолихме го да използваме неговата кола, за да се опитаме да намерим мястото, където се изгарят тези документи. Адвокатът също е с протокол за задържане.\" От МВР междувременно съобщиха, че на 11 септември т.г. в ГДБОП е получен сигнал от журналист за намерение за извършване на действия, които ще прикрият корупционни престъпления - унищожаване на материали, свързани с обществени поръчки. След създадената необходима организация и проверка на сигнала, през вчерашния ден на територията на Перник са проведени оперативни действия от служители на ГДБОП и ОДМВР-Перник. В района на установеното място са задържани три лица, които в последствие са се представили като двама журналисти и адвокат. Те са отведени  в районното управление и след установяване на самоличността им и снемане на обяснения за целта на пребиваването им в района, са освободени.", "date": "2018.09.14", "title": "Журналистът Димитър Стоянов разкри фрапиращи подробности как се унищожават доказателства за тежка корупция"}
{"url": "https://www.faktor.bg/bg/articles/obshtestvo/zakon-i-red/arestuvaha-trafikant-opital-da-prekara-15-afganistantsi", "text": "Криминално проявен мъж е задържан и обвинен за незаконен превоз на 15 чужди граждани. Това съобщиха от ОДМВР-София.  Около 0.00 часа на 13 септември в района на пътен възел „Ихтиман“ на автомагистрала „Тракия“ служители на РУ- Ихтиман предприели проверка на лек автомобил „Мерцедес“, управляван от криминално проявен и осъждан мъж на 27 години от Димитровград. В колата били установени 15 чужденци от мъжки пол, без документи за самоличност, самоопределящи се като афганистанци. Непосредствено след задържането на автомобила и возещите се в него мъже, съвместно със служители от група „Контрол на пътното движение по главни пътища и автомагистрали“ към областната дирекция, били предприети действия по установяването и на придружаващия автомобил. Служещият за „отцепка“ лек автомобил „Ауди“ бил спрян на пътен възел „Мухово“, а водачът и неговият спътник - задържани за срок до 24 часа. Двата автомобила били иззети и по случая образувано досъдебно производство за извършено престъпление. След доклад на материалите в районната прокуратура на 27-годишния мъж е повдигнато обвинение и му е наложена 72-часова мярка за неотклонение „задържане под стража“. Действията по разследването продължават.", "date": "2018.09.14", "title": "Арестуваха  трафикант, опитал да прекара 15 афганистанци"}
{"url": "https://www.faktor.bg/bg/articles/rumen-radev-1-7", "text": "Бъдещето на Европейския съюз зависи от способността да бъдат приобщени гражданите към вземането на важните за Европа решения. Един от големите проблеми на ЕС днес е затвърждаващото се впечатление, че бъдещето на Европа се определя от малък елит. Това заяви президентът Румен Радев в изказването си на втория ден от срещата на държавните глави от групата \"Арайолуш\", която се провежда в столицата на Латвия Рига, съобщи прессекретариатът на президента. Българският държавен глава подчерта, че демократичните институции в Европа са факт, но въпреки това те не съумяват да изпълнят приобщаващата си роля за гражданите и голяма част от европейците не се чувстват представени в тях.  По думите на Румен Радев икономическото и социално сближаване между \"стари\" и \"нови\" членки е задължително условие за съхраняването на потенциала на съюза да бъде единен и да действа като общност. \"Разликите в социалното и икономическото развитие на европейските държави водят и до различни приоритети в тяхната политика за развитие. Когато подобни различия надхвърлят определена степен, те могат да застрашат солидарността, единството и дори процеса на европейска интеграция\", категоричен беше държавният глава. Той призова за реална интеграция в социалната сфера, икономиката и образованието като най-ефективна мярка за отстояване на европейските принципи и ценности. \"За мен привличането на чуждестранни инвестиции не се изчерпва с размера на средствата, но и с модела на обществени отношения, подобряване на бизнес средата и качеството на живот, което носят за обществото\", подчерта президентът.  Европейският съюз може да бъде успешен  в бъдеще , само ако олицетворява успех не само като общност, но и на всички свои държави членки, заяви още в изказването си на форума Румен Радев. \"Ако ЕС не е единен и не успее да утвърждава своите ценности в съседните на Европа региони, то рано или късно ще започне да внася външни за съюза модели\", категоричен беше президентът. По думите на държавния глава това изисква интеграция и в областта на външната политика и дипломацията, изграждането на адекватен отбранителен капацитет, с който ЕС да гарантира своите интереси. По-късно днес президентът Румен Радев ще се срещне с представителите на българската общност в Латвия.", "date": "2018.09.14", "title": "Румен Радев: Остава впечатлението, че бъдещето на Европа се определя от малък елит"}
{"url": "https://www.faktor.bg/bg/articles/pochina-zhenata-koyato-padna-na-relsite-na-metrostantsiya-opalchenska-v-stolitsata", "text": "Жената, която падна на релсите на метростанция „Опълченска” в столицата, е починала. Най-вероятно тя е вървяла по ръба, прилошало ѝ е или е загубила равновесие и е паднала пред идващия влак. Директорът на „Метрополитен” инж. Стоян Братоев също заяви, че жената е паднала пред влака, след като най-вероятно ѝ е прилошало и не става въпрос за самоубийство.  Движението на влаковете на станцията е спряно. На мястото тече оглед на полицията. Специализирана техника се опитва да вдигне мотрисата. Метрото се движи от станция „Сердика“ до станции „Летище София“ и до „Бизнес парка“ и от станция „Витоша“ до станция „Сливница“.   От общината са осигурили временни извънредни автобуси заради инцидента. Те ще се движат с маршрут от метростанция „Сливница” до Софийския университет, Орлов мост, НДК и обратно до метростанция „Сливница”, двупосочно.", "date": "2018.09.14", "title": "Почина жената, която падна на релсите на метростанция „Опълченска” в столицата"}
{"url": "https://www.faktor.bg/bg/articles/cnn-sasht-i-nato-sledyat-vnimatelno-15-ruski-boyni-korabi-v-iztochnoto-sredizemnomorie", "text": "САЩ и НАТО следят внимателно присъстващите около 15 руски бойни кораби в Източното Средиземноморие, съобщава CNN, като добавя, че плавателни съдове от Нидерландия, Канада, Гърция и Испания наблюдават руските си колеги, пише електронното издание на вестник Kathimerini. Американският телевизионен канал цитира говорителя на Пентагона, Ерик Пахън, който заяви, руския флот „планомерно увеличава контингента си от кораби в близост до Сирия с повече от дузина кораби“. Много от тях, добави той, са оборудвани с крилати ракети. „Руснаците твърдят, че това е направено във връзка с военните учения, които те обявиха, че са приключили. Въпросът остава, защо руското военноморско присъствие продължава да е увеличено в региона? Има ли друга причина?“ – коментира Пахън пред CNN във връзка с твърденията на Министерството на отбраната на Русия, че 26 кораба и 34 самолета са прехвърлени в района за провеждането на маневри.", "date": "2018.09.14", "title": "CNN: САЩ и НАТО следят внимателно 15 руски бойни кораби в Източното Средиземноморие"}
{"url": "https://www.faktor.bg/bg/articles/predsedatelyat-na-evropeyskata-komisiya-pier-moskovisi-v-evropa-se-poyaviha-malki-musolincheta", "text": "В Европа може да се появят малки мусолинчета. Това заяви заместник - председателят на Европейската комисия Пиер Московиси, което предизвика недоволството на властите в Италия. Мoсковиси обяви, че в момента популистки и крайно десни сили са във възход в много държави. Той сравни политическата ситуация с тази от края на 30-те години. „За щастие няма звук от военни ботуши. Все пак има малки мусолинчета тук и там“, заяви Московиси. Изявлението беше коментирано от Матео Салвини. Той е лидер на крайно дясната партия „Лига“ и вътрешен министър на Италия. „Той трябва да измие устата си, преди да обижда Италия, италианците и тяхното легитимно правителство. Защо той не коментира своята Франция, която отхвърля имигранти и бомбардира Либия? Те нарушиха европейските изисквания за бюджетния дефицит. Вместо това се занимава с Италия“, заяви Салвини. Московиси призова Италия да намали разточителните си разходи. Според него страната трябва да стимулира растежа и производителността. ЕС настоява за по-стабилни финанси на страната.", "date": "2018.09.14", "title": "Председателят на Европейската комисия Пиер Московиси: В Европа се появиха малки мусолинчета"}
{"url": "https://www.faktor.bg/bg/articles/otmeteno-e-ryazko-uvelichenie-na-vlezlite-po-susha-migranti-v-es", "text": "Около 18 000 нелегални мигранти са се добрали в Европейския съюз по суша тази годината, което е 7 пъти повече в сравнение със същия период на миналата година, предаде АФП, позовавайки се на данни на ООН. Най-популярният маршрут е от Турция до Гърция, по който минали 12 000 души от 1 януари до началото на септември, обяви Международната организация по миграцията (МОМ). От останалите 6000 повечето стигнали Европа през Сеута и Мелия – две испански територии в Северно Мароко, където е единствената сухопътна граница на ЕС с Африка. Ръстът на пристигналите мигранти по суша контрастира с намаляването на хората, опитващи да се доберат до Европа по море. Най-значимата причина са усилията на либийската брегова охрана, която патрулира в Средиземно море, за да блокира корабите с мигранти. Според МОМ около 74 500 мигранти пристигнали в Европа по море от началото на годината, докато за същия период миналата година са били 129 000. „Знаем, че когато се блокира един маршрут, друг се отваря“, заяви шефа на мисията на МОМ в Турция Ладо Гвилала, визирайки увеличението на мигрантите по суша. Макар че ЕС успя рязко да ограничи пристигането на мигранти след пика им през 2015 г., съюзът продължава да е под силен натиск да намали още новопристигнащите. Шефът на Еврокомисията Жан-Клод Юнкер призова тази седмица за създаване на европейски гранични и крайбрежни сили с численост от 10 000 служители до 2020 г. с цел да ограничи миграцията.", "date": "2018.09.14", "title": "Отчетено е рязко увеличение на влезлите по суша мигранти в ЕС"}
{"url": "https://www.faktor.bg/bg/articles/sasht-hvarlyat-f-35-sreshtu-ruskiya-su-57-v-siriya", "text": "САЩ може да използват изтребителите от пето поколение F-35 в Сирия, съобщи „Правда“. F-35 са единствените корабно базирани изтребители в Близкия Изток. Само те могат да участват в мисии на територията на Сирия, Ирак и Афганистан. Припомня се, че тези изтребители до сега не са участвали в бойни действия. На този етап това са единствените достъпни изтребители за ВМС и пехотинците в региона. САЩ имат сравнително спокойствие във въздушното пространство над Афганистан и Ирак, но не и над Сирия. Изтребителите може да бъдат разположени в район, където Русия е разположила Су-57 и ПВО системи. Според експерти F-35 ще достигне пълната си мощност след разработки през следващите 10 години. Те смятат, че той няма да е достатъчни ефективен при сблъсък със СУ-57.", "date": "2018.09.14", "title": "САЩ хвърлят F-35 срещу руския Су-57 в Сирия"}
{"url": "https://www.faktor.bg/bg/articles/korneliya-ninova-s-tarzhestvo-na-populizma-osvobodihme-choveka-koyto-ni-zavede-na-spa", "text": "Нито един лев от парите на българските граждани не е изхарчена за СПА-комплекса, където имахме семинар. Не сме харчили и от партийната субсидия. Забраних да се ползват парламентарни коли и да се отчита бензин в парламента, защото това са народни пари. Не, всеки да си пътува с личен...  Категорична съм, че всеки от нас си плати хотел , храна престой. Но намирам обаче, че изборът на 4 звезден хотел е подходящ. Освободих човека, който го избра.  Това заяви лидерът на БСП Корнелия Нинова в „Лице в лице“ на Би Ти Ви. Едно тържество на популизма, което е уникално, дори за нея.  Докато сме в провинцията,няма да получаваме заплати. Не можеш да напуснеш парламента и да получаваш заплата, обясни тя.  Може би,защото няма и начин.   Искаме смяна на модела, защото философията на ГЕРБ е ключови държавни предприятия да се дават на концесия, каза Нинова. \"Искаме смяна на модела на управление, новият министър на транспорта ще спре ли концесията на \"Летище София\", който и да дойде на власт ще прави същото нещо\", допълни лидерът на БСП. \"Големият проблем е, че  за пране на пари никой няма да влезе в затвора. Нека всички богати да бъдат разследвани, но дали това не е само една ПР акция. После може нищо да не стане с тези хора, само шум\", попита Корнелия Нинова.   Битка на различни групи и лобита в ГЕРБ и Патриотите за влияние и постове. Умишлено прехвърлиха проблема за указа на Младенов  върху президента. Нещо в ГЕРБ?! Цялата тази ситуация е пародия на държавно управление. Новият министър ще смени ли философията, че МВР трябва да прехвърли охраната на частни фирми? Сбъркана е философията. Хвърляш частни фирми да пазят живота, имота, границите. Новият министър на транспорта ще спре ли концесията на летище София? Няма. Нашето предложение е да сменим модела. Правителството е изчерпано в този вид. Трябва да се мисли за смяна на модела на управление.  Спомняте ли си, че по времето на Борисов се снимаха палати, хеликоптери. Приветстваме всички действия за борба с престъпленията. Да видим как ще приключат последните акции. Доверието го няма в институциите. Нашите 20 човека не остават за кворум, а да защитават позиции. Гласуването за АПК е най-тежкият удар по правовата държава през последните години. Затова го внасяме в КС.  Голямата цел изисква повече усилия, а то е до края на декември ида обиколим всички общини и да се срещнем с максимален брой хора. Искаме обратната връзка. С максимално широка подкрепа в края на декември да кажем какво да направят политиците-три- четири неща. Със Сергей Станишев имаме различно мнение за ситуацията с Орбан. Грешка е да се наложи санкция на Унгария. Това е поредната стъпка за разделяне на Европа. Това заяви лидерът на БСП Корнелия Нинова в предаването \"Лице в лице\" по БТВ.  \"Унгария не е най-корумпираната и лишена от свобода на слово страна в Европа. Наказват ги срещу мнението им за джендър-идеологията, като го прикриват с корупцията\", каза още тя. \"В бъдещия бюджет на Европа се предвиждат 8 милиарда евро повече за чиновниците в Брюксел. Бих увеличила парите за връщането на мигрантите в страните им, и устройването на живота им там\", допълни Нинова.  \"ЕНП също са разделени за гласуването срещу Унгария. Всички партии гласуваха така, нямаше леви и десни\", коментира лидерът на БСП. \"Ако да защитаваш българската Конституция и нашите деца, е популизъм, значи съм популист\", категорична бе тя.  \"Борисов трябва да гласува против санкциите за Унгария. Знам, че ще му е трудно, тъй като трябва да застане срещу своето политическо семейство\", каза Нинова. \"Можехме да гласуваме оставките и по-късно да се издаде указа за новите министри. Нещо се случи в ГЕРБ\", коментира Нинова вчерашното заседание на НС.", "date": "2018.09.14", "title": "Нинова с тържество на популизма: Освободих човека, който ни заведе на СПА"}
{"url": "https://www.faktor.bg/bg/articles/v-holandiya-arestuvaha-ruski-agenti-opitali-da-vlyazat-v-himicheska-laboratoriya", "text": "Властите в Холандия са заловили двама руски агенти, които са се опитали да проникнат в химическа лаборатория в Швейцария, съобщи ДПА. Агентите са се опитвали да влязат в правителствена лаборатория. Там са били извършвани анализи във връзка с отравянето на бившия двоен агент Сергей Скрипал и химическите атаки в Сирия. От швейцарското разузнаване са обявили, че са запознати със случая. Шпионите са били изведени от Хага. По случая разследване водят холандските, швейцарските и британските разузнавателни агенции. От лабораторията обявиха, че тя е била мишена на хакерски атаки. Данни обаче не са били присвоени в нито един случай.", "date": "2018.09.14", "title": "В Холандия арестуваха руски агенти - опитали да влязат в химическа лаборатория, работеща по случая \"Скрипал\""}
{"url": "https://www.faktor.bg/bg/articles/za-parvi-pat-borisov-se-sreshta-s-tramp-na-24-septemvri-v-nyu-york", "text": "Премиерът Бойко Борисов ще се срещне в Ню Йорк с президента на САЩ Доналд Тръмп на 24 септември в рамките на Инициативата на американския държавен глава за борба и ограничаването на наркотиците. Това съобщи началникът на кабинета на премиера Румяна Бъчварова. Това ще е първата среща на двамата държавници, която ще бъде увековечана и със снимка, увериха от екипа на Борисов. За първи път посещението в ООН се превърна в ябълката на раздора между президента Румен Радев и премиера. Оказа се, че между администрациите на двамата първи мъже в държавата в последните 3 месеца е вървяла тежка кореспонденция за това кой да представлява България при откриването на 73-ата сесия на Общото събрание на организацията в Ню Йорк, пише епицентър.бг. Сагата започва още през юли, когато във Външно министерство идва поканата към България за участие в най-престижния световен форум, на който нивото на присъствие е президент, премиер или външен министър. От Външно се обръщат към администрацията на премиера за становище кой да води делегацията. Документът е изготвен от Румяна Бъчварова, началник на кабинета на министър-председателя. В него се казва, че е добре тази година делегацията да бъде ръководена от министър-председателя, тъй като отдавна той не е ходил на този форум и \"сега е негов ред\". Справката сочи, че последното посещение на Бойко Борисов на сесия на ООН е през 2010 година. Оттогава винаги президентите ни са били начело на българската делегация - Първанов, Плевнелиев и Радев. Според Румяна Бъчварова този неписан ред се е наложил, защото в годините след 2010-та по времето, когато са били сесиите на ООН, у нас е имало или избори, или оставки, което налагало присъствието на Борисов в страната. Миналата година, когато отново дошла поканата, Борисов \"джентълменски\" предложил на президента Радев като новоизбран на този пост той да отиде в ООН.", "date": "2018.09.14", "title": "За първи път: Борисов се среща с Тръмп на 24 септември в Ню Йорк"}
{"url": "https://www.faktor.bg/bg/articles/ruskata-tsarkva-prekratyava-uchastieto-si-v-strukturite-pod-upravlenieto-na-konstantinopolskata-patriarshiya", "text": "Руската православна църква прекратява участието си в структурите под управлението на Константинополската патриаршия, се казва в решение на Светия синод на Църквата, предава РИА Новости. В допълнение, ще бъдат преустановени службите с йерарсите на Константинополския патриарх. Уточнява се, че това включва „епископските асамблеи в страните с така наречените диаспори и богословски диалози“. Било е решено и да се прекрати възпоминанието на патриарх Вартоломей по време на богослуженията в руските православни църкви, заяви председателят на отдела за външни църковни отношения на Московската патриаршия митрополит Иларион. „Евхаристичното общуване между църквите не се прекъсва. Това решение не лишава от възможност Константинополската патриаршия и Руската православна църква да извършват съвместни богослужения“, поясни пред РИА Новости прессекретарят на руския патриарх Кирил, свещеник Александър Волков. В допълнение, Синодът е призовал предстоятелите на другите поместни църкви да инициират общоправославно обсъждане на ситуацията в Украйна. Прекратяването на възпоминанието означава, че Московският патриарх ще престане да произнася името на Вартоломей по време на литургиите си, тоест ще престане да се моли за него по време на главните богослужения.", "date": "2018.09.14", "title": "Руската църква прекратява участието си в структурите под управлението на Константинополската патриаршия"}
{"url": "https://www.faktor.bg/bg/articles/mvr-burtkazliya-strelya-s-pistolet-po-avtobus-prevozvasht-rabotnitsi", "text": "Задържан е 30-годишен мъж, стрелял с въздушен пистолет по автобус, превозващ работници. Това съобщиха от пресцентъра на ОДМВР – Бургас. На 13 септември т.г. около 08.20 часа в 4-то Районно управление – Бургас е получено съобщение за инцидент, при който спрямо автобус с бургаска регистрация, превозващ работници към базата на частна фирма, разположена в Южната промишлена зона, е произведен изстрел вероятно с въздушен пистолет. При извършения оглед е констатирано, че вследствие на изстрела е напукан задният прозорец на автобуса. По думите на водача му – 67-годишен мъж, около 07.40 часа непосредствено след пътен възел „Юг“ в посока к-с „Меден Рудник“ е застигнат от лек автомобил с пазарджишка регистрация, чийто водач му казал неприличен жест и произвел изстрел с пистолет към задната част на автобуса. В резултат на незабавните полицейски действия е установен и задържан водача на лекия автомобил – това е криминално проявен 30-годишен мъж от Бургас, който направил пълни самопризнания и заявил, че произвел изстрела с въздушен пистолет, след като е засечен от водача на автобуса. При извършеното претърсване е намерен и иззет въздушния пистолет, както и множество метални сачми. Мъжът е задържан за срок до 24 часа. Работата по случая продължава", "date": "2018.09.14", "title": "МВР: Бургазлия стреля с пистолет по автобус, превозващ работници"}
{"url": "https://www.faktor.bg/bg/articles/ivan-geshev-proveryavame-dali-parite-ot-nezakonnite-fabriki-za-tsigari-e-izpiran-prez-restorantite", "text": "Имаме информация, че в ресторантите може да има вещи и книжа в интерес на разследването. Проверяваме дали финансовият ресурс от незаконните фабрики за цигари е „изпиран“ през ресторантите. Това каза зам.-главният прокурор Иван Гешев за акцията на Специализираната прокуратура в София, предаде  Агенция „Фокус“.  Вероятно ресторантите са част от легалния бизнес на хората, които проверяваме. Теоретично е нормално, когато човек генерира определен финансов ресурс от незаконна дейност, той да бъде „изпран“ и вложен в нещо“, коментира той. „За акцията в София имахме информация за около 20 адреса. В хода на работата излязоха други адреси на територията на Сливница и област Перник. Какво ще се намери там, ще е ясно към края на деня“, каза още Иван Гешев.", "date": "2018.09.14", "title": "Иван Гешев: Проверяваме дали парите от незаконните фабрики за цигари са изпирани през ресторантите"}
{"url": "https://www.faktor.bg/bg/articles/politika/hlyab-i-pasti/zashto-savetskiyat-sayuz-i-dosega-ne-e-vazstanoven-ot-putin", "text": "В тази текст няма да стане дума за 5 дневната руско-грузинска война, а за поглед върху тези събития като една от най-мощните акции, насочени към реставрация на предишната съветска империя. Реставрационните мероприятия започват дълго преди началото на 5-дневната война, фактически едновременно с разпада на СССР. 2008-ма беше репетиция за 2014-та, също както 2014-та стана продължение и \"творческо\" развитие на 2008-ма година. Абхазия и Южная Осетия, признати тогава в качеството им на самостоятелни държави, изцяло се намират в сферата на руския военен и икономически контрол. Понякога ги наричат \"частично признати държави\", но това, разбира се, е от учтивост. Нито една от получилите самостоятелност бивши съюзни републики на СССР не ги признава. Но все пак през 2008 година основната част на Грузия не е превърната със сила във васална държавна структура.  От перспективата на днешния ден става ясно, че това решение, взето с големи колебания от Кремъл, позволява тогава на Русия да избегне  Грузия не рухна, преживя смяната на правителствата и сега съществува като напълно жизнеспособна страна, чиято зависимост от Москва е много по-малка отколкото преди войната. Макар че, \"орязаната\" Грузия е малка, но в нея все пак живеят 12 пъти повече души (3,7 млн), отколкото в \"отсечените\" Абхазия и Южна Осетия (там живеят около 0,3 млн). Много по-рано, в началото на 90-те, статут подобен на абхазкия и южноосетинския, беше даден с въоръжена ръка на Приднестровието (броят на жителите му устойчиво намалява и едва ли наброява днес 0,5 млн), но заради отдалечеността на метрополията контролът над него е по-слаб. През 2014-та в този клуб влязоха така наречените Донецка и Луганска народни републики (ДНР и ЛНP), които в момента наброяват общо около 3 милиона души.   Крим (2,3 млн. жители, включително Севастопол) е единственият случай, в който \"разширяването\" на Русия е оформено по официален начин (с референдум), и именно това, леко опростявайки, се смята за причината за разрива със САЩ и Европа. В действителност разривът се превърна в самоподдържащ се процес малко по-късно, когато плановете да бъде разделена Украйна по \"лингвистичната и граница\" изглеждаха готови за изпълнение. Но по-късно се наложи да се откажат от тях, доколкото цената за осъществяването им започна да изглежда явно прекалено висока дори в особената атмосфера на 2014—2015 години. Всичко изброено тук, сумирано заедно, е много по-малко от реставрацията на старата държава. Почти трийсе годишните усилия дадоха твърде умерен резултата, като при това радикално скараха бившата метрополия с половината бивши провинции на СССР. Естествено, паралелно с грубата сила се използваше и това, което е прието да се нарича \"мека сила\".  С Белорусия и Казахстан, а също така и с някои неголеми и отдалечени постсъветски републики беше създаден икономическия и политически Евразийски икономически съюз.  Но той, макар и неизгоден за Русия материално, по никакъв начин не е  Номиналните съюзници са самостоятелни във вътрешните си работи (включително смяна на режима, както стана наскоро в Армения) и не помагат на руската реставраторска политика в мащабните и проекти, още по-малко пък в силовите. Характерно е, че всечки те се опитват да се измъкнат от категоричното признаване на Крим за част от Русия, като се опитват да се отърват с различни двусмислици. От времето на разпада на предишната империя измина повече от поколение, а тя така и не е възстановена. Това донякъде наистина е изненадващо  като се има предвид, че в Русия не просто е прието да си носталгичен към времето на СССР, но и да смяташ неговото \"разпускане\" за нещо случайно, случило се в резултата на заговора на няколко злоумишленика.  Предвидения само от малцина взрив на \"кримски ентусиазъм\" през пролетта на 2014 година показа, че тези чувства са живи. При това Русия все още и явно е много по-силна от останалите бивши републики, дори взети заедно.  Разпадналата се царска империя беше възродена, а след това и радикално разширена от болшевикитке — през 1919 — 1920, и 1940-та година.  Защо този път резултатът е толкова скромен?   в днешния свят имперските проекти срещат много по-голяма съпротива, отколкото в епохата на световните войни. И работата не е само в настроенията на Запада. Например, опитът на Иран да \"привлече\" източното Средиземноморие създаде срещу него пъстра коалиция, включваща съвсем не \"западните\" саудитци и не особено \"западните\" турци. А мащабите на международната криза, която би последвала опит за връщане на Украйна в империята или дори само едната и половина, просто не се поддават на прогнозиране.  държавните чувства на руснаците, дори в своя пик, не бяха съпроводени от масова готовност да жертват живота си за тях. Кримската операция предизвика възторг, включително и с това, че тя беше представена като преминала без нито една жертва. Ентусиазмът по отношение на донбаската операция беше много по-слаб, доколкото веднага стана ясно че това е война, при това - с жертви.  върхушката по силата на своята осведоменост, а масите - интуитивно, знаят, че империята е скъпоструващо начинание. Всички земи, взети под контрол по един или друг начин, трябва да бъдат издържани. Ако те са големи и много населени, това би съкрушило руските финанси. Евразийският съюз също не излиза евтино, въпреки неговата полуфиктивност.  А историята с Чечня, единственият вътрешноруски регион, който се откъсна за известно време, показва, че за връщането трябва да се плаща не само    но и със собственото достойнство. Говори се, че с нарастването на вътрешните проблеми руските власти ще започнат да подгряват отново имперските страсти. Още повече, че в Минск и Астана управниците остаряха и са възможни кризи на режимите там. Но ако една и съща супа се подгрява отново и отново, тя губи всякакъв вкус. Масите в Русия са раздразнени от пропагандата, уморени от постоянната принуда да правят материални жертви и преминават от настъпателн тип на държавност към отбранителен. Да се върне екзалтацията от 2008 и 2014 година ще бъде трудно, дори ако много им се иска. Вечни империи няма. И вечен имперски реставрационизъм - също.", "date": "2018.09.14", "title": "Защо Съветският съюз и досега не е възстановен от Путин?"}
{"url": "https://www.faktor.bg/bg/articles/spetschengeta-spipaha-gorski-sluzhitel-ot-parvomay-v-moment-na-razfasovane-na-kanabis", "text": "Горски служител е арестуван в петричкото село Първомай. Спецченгета нахълтали в дома на известния в селото В. Манзуков и заварили група от трима души, сред които и горския Борислав Ангушев, който работи в ДГС Първомай. Групата разпределяла канабис в пакети за продажба и мерили сухата дрога. Трима са арестуваните.", "date": "2018.09.14", "title": "Спецченгета спипаха горски служител от Първомай в момент на разфасоване на канабис"}
{"url": "https://www.faktor.bg/bg/articles/strashen-intsident-na-metrostantsiya-opalchenska-zhena-padna-pred-motrisa-dvizhenieto-e-blokirano", "text": "Временно е спряно движението на влаковете на метростанция „Опълченска“ заради инцидент на станцията. Това съобщиха от пресцентъра на Столична община. Метрото се движи от станция „Сердика“ до станции „Летище София“ и до „Бизнес парк“ и от станция „Витоша“ до станция „Сливница“.  На мястото на инцидента има линейка, полиция и пожарна. По непотвърдена информация жена е паднала пред мотрисата и вероятно е загинала. Свидетели съобщават, че всички пътници са били свалени на метростанция \"Вардар\".", "date": "2018.09.14", "title": "Страшен инцидент на метростанция \"Опълченска\" - жена падна пред мотриса, движението е блокирано"}
{"url": "https://www.faktor.bg/bg/articles/prof-bliznashki-vchera-predsedatelyat-na-parlamenta-se-zastrahova-sreshtu-ataka-v-ks-otgovorat-mozheshe-da-e-neochakvan", "text": "\"Отсъствието на указ на държавния глава към момента на гласуването на номинацията на главния секретар на МВР Младен Маринов за министър на вътрешните работи не е пречка този избор да се осъществи, защото става дума за две длъжности от различен порядък – главният секретар е висше длъжностно лице в администрацията, докато министърът на вътрешните работи е политическа фигура\". Това каза бившият служебен премиер проф. Георги Близнашки в интервю за БНР. „Народното събрание можеше да вземе решението си и без да дочака указа на президента, още повече, че за разлика от редица западноевропейски държави, у нас няма изискване за неизбираемост. Подозирам, че в случая председателят на Народното събрание се е застраховал, защото, ако се стигне до питане до нашия Конституционен съд, не се знае какъв ще бъде отговорът. Малко са конституционалистите там и поведението на този състав носи много изненади напоследък“, обясни още той. По повод на оттеглянето на кандидатурата на Александър Манолев за министър на транспорта, информационните технологии и съобщенията проф. Близнашки коментира, че преди да бъде издигната номинацията е задължително да бъде проверено лицето: „Това говори за твърде много пропуски в дейността на днешните управляващите. Борисов наблюдава този феномен – твърде много случайни фигури, които среща на странни места. Мисълта ми е, че очевидно това е лоша практика.“ „Твърде много хора от администрацията станаха министри в последните 10 години и това също поставя под съмнение отговорността на политическия елит в страната“, заяви още проф. Георги Близнашки.  Според него управляващата коалиция не изглежда стабилна и тепърва ще има нови проблеми: \"Мисля, че този път Борисов няма да рискува с предсрочни избори, защото му е ясно, че ако подаде оставка, ще му е за последен път.\"  Проф. Близнашки коментира и отхвърленото вето на президента Румен Радев по повод на текстове в АПК: \"Жалко, че не се вслушаха в съображенията на президента. Доста гласове надигнаха от различни обществени среди. Има един факт и той е, че всяка държава трябва да осигури достъпно правораздаване\".", "date": "2018.09.14", "title": "Проф. Близнашки: Вчера председателят на парламента се застрахова срещу атакуване на гласуването, отговорът на КС можеше да е неочакван"}
{"url": "https://www.faktor.bg/bg/articles/gotvi-li-se-rusiya-za-golyama-voyna", "text": "С 300 хиляди войници, повече от хиляда самолета, хеликоптера и безпилотни летателни апарата (БПЛА), 36 хиляди танка и други бронирани машини и 80 бойни кораба, Русия демонстрира военната си мощ в най-големите маневри в съвременната си история, пише електронното издание на турския консервативен ежедневник Yeni Safak. Ученията „Восток-2018“, които започнаха във вторник идват след първите военни маневри на страната в Средиземно море след разпада на Съветския съюз, които се състояха в периода между 1 и 8 септември, припомня вестникът, цитиран от \"Фокус\". В мащабните учения ще се включат и подразделения от Китай и Монголия, а самият председател на Китай Си Дзинпин ще наблюдава действията на военните заедно с руския президент Владимир Путин. Всичко това се случва в източната част на Русия, отбелязва изданието. „Руските власти са сигурни, че след 2020 година вероятността за конфликти, свързани с борбата за жизнено пространство ще се увеличат драматично, което е отразено в Плана за отбрана на Руската Федерация до 2020 година“, коментира руският военен анализатор Павел Фелгенхауер пред „Анадолската агенция“. „На първо място, това ще бъде война за ресурси, а Русия има много от тях, така че руските власти очакват страната да бъде нападната от всички страни и именно това е причината за укрепването на всички отбранителни линии“, уверен е експертът. Фелгенхауер заяви още, че разговорите за възможна война срещу Русия са започнали да циркулират по време на събитията в Украйна през 2014 година. „През 2015 година бяха направени внезапни проверки в руската армия, които показаха ниска степен на бойна готовност“, обяснява военният анализатор. „След това бе пусната мащабна програма за превъоръжаване и обучение на руските Въоръжени сили. „Восток-2018“ са заключителната фаза от тази подготовка, генерална проверка на свършената работа“ вярва Фелгенхауер. Той подчертава, че ситуацията в Сирия, където, както твърди той, вероятността от директен конфликт между Русия и САЩ е много висока, влошава ситуацията. „Не казвам, че ще започне Трета световна война. Но вероятността от избухването на война е по-висока от нула. Може би ще бъде, както по време на Студената война, която беше „студена“ само в Европа, но в Близкия Изток, Африка, Южна Америка и Азия бе придружавана от сериозни военни конфликти“, обяснява още Фелгенхауер, като отбелязва, че един от начините за предотвратяване на война е да покажеш на потенциалния враг военната си мощ. Според мнението на военния експерт Сергей Ишченко, целта на Русия е да предотврати възможен конфликт. По неговите думи, именно това е причината Москва да проведе подобни мащабни маневри далеч от границите на НАТО. Ишченко също е съгласен с мнението, че военните учения целят да демонстрират военната мощ на страната. „През следващите дни, американците в Аляска ще имат уникалната възможност да видят отблизо корабите от Северния флот през своите бинокли“, коментира анализаторът. Експертът от Руския съвет по международни отношения Антон Мардасов отбелязва делът на участващите войници от общия състав на руските въоръжени сили в маневрите. „Въоръжените сили на Руската Федерация имат численост 1 902 758 души, включително 1 013 628 войници. Така че, около една трета от всички руски военнослужещи ще участват в ученията“, констатира експертът. По думите на Мардасов, трябва да държиш армията си заета, за да бъде тя във форма. „Когато няма войни, военните маневри ги заместват. Колкото по-големи са ученията, толкова повече задачи трябва да изпълнят военните и като изпълняват задачите, те повишават нивото на бойните си способности“, заяви той.", "date": "2018.09.14", "title": "Готви ли се Русия за голяма война?"}
{"url": "https://www.faktor.bg/bg/articles/grandiozen-seks-skandal-vzrivi-izraelskiya-kabinet-14-sluzhitelki-se-zhalvat-che-sa-opipvani", "text": "Мащабен секс скандал се разгоря в израелския кабинет.  Кандидатката за сенатор в американския парламент от щата Ню Йорк Джулия Салазар обвини съветника на премиера на еврейската държава Бенямин Нетаняху Давид Киц в сексуален тормоз.  \"Този мъж при всяка среща с мен ме опипваше и ми правеше неприлични предложения\", заяви 27-годишната представителката на Демократическата партия.  Твърденията на Салазар бяха подкрепени и от журналистка от \"Уолстрийт джърнъл\". Аз заставам зад всяка една дума на тази жена, която не познавам лично. Киц ме преследваше\", посочи  Шейнди Рейс. По-късно към обвиненията се присъединиха още 12 жени. Днес правителството на близкоизточната държава посочи, че сътрудникът на Нетаняху, който отговаря за връзките на кабинета с чуждестранни медии, излезе в безсрочен отпуск. \"Аз няма да идвам на работа, докато тези фалшиви твърдения не бъдат опровергани от съда\", заяви Киз.", "date": "2018.09.14", "title": "Грандиозен секс скандал взриви израелския кабинет  - американски дипломат и чуждестранни журналистки се жалват, че са опипвани от съветник на Нетаняху"}
{"url": "https://www.faktor.bg/bg/articles/nyama-zadarzhani-sled-dneshnata-aktsiya-na-spetsializiranata-prokuratura-v-sofiya", "text": "Няма задържани лица след днешната акция на Специализираната прокуратура в София срещу организирана престъпна група. Претърсени бяха офиси на дружества, стопанисващи заведения \"Везувий\" и сръбски ресторант \"Бест\". Собствениците им се свързват акцията на прокуратурата в Пловдив на 24-ти август, когато бяха обвинени 23 лица за незаконно производство на цигари. Сред тях не бяха открити ръководителите на 4 фабрики, произвеждали цигари без бандерол, което доведе до днешната акция в София. Шефът на Специализираната прокуратура Иван Гешев коментира:  \"Към момента няма задържани лица, защото в адресите, където са налице собствениците и хората, които ползват имота, съгласно Наказателно-процесуалния кодекс, те присъстват до приключване на действията по разследването, до приключване на претърсването. Те в момента текат и тези хора, които са установени на място, присъстват на съответното действие по разследването. Няма да цитираме имена. След приключването наблюдаващите прокурори ще извършат анализ кои от тях са събрани доказателства и кои не са събрани доказателства и към края на деня евентуално или ще бъдат привлечени към наказателна отговорност някои лица и ще бъдат задържани за 72 часа. До момента няма данни за лицата, които ни интересуват, да са напуснали страната\". Рано тази сутрин от спецпрокуратурата започнаха претърсвания и изземвания в офиси на дружества, стопанисващи заведенията \"Везувий\" и сръбски ресторант \"Бест\", обиски на лица и разпити на свидетели с цел задържане на ръководители на престъпна група. На 24 август Окръжната прокуратура в Пловдив привлича като обвиняеми 23 лица, задържани за цигари без бандерол. Конфискувани са били 42 тона тютюн на стойност 7 милиона лева и 190 хиляди кутии цигари на стойност 1 милион и 500 хиляди лева. В хода на разследването става ясно, че задържаните лица не са ръководители на откритите четири фабрики за незаконно производство на цигари, затова днес спецпрокуратурата извършва следствени действия срещу организирана престъпна група, която се занимава с незаконно производство на цигари и пране на пари. Поредната акция на спецпрокуратурата е в заведения, свързани с Евлоги Станоев, известен като \"Бирмата\", и с Лидия Станоева. Ресторант \"Везувий\" се свързва с две фирми, показва справка на \"Хоризонт\" в Търговския регистър. Едната е с управител Лидия Станоева, а другата – с Евлоги Станоев. И двете са с капитал от 5000 лева и са подали годишните си финансови отчети за миналата година. И Лидия, и Евлоги Станоеви имат участие в различни фирми. Евлоги Станоев разпростира бизнеса си с в различни сфери – освен ресторантьорството и хотелиерството, участва в магазини за спортни стоки и във финансови услуги. С неговото име се свързва и сръбски ресторант \"Бест\", който преди това е бил известен като \"Кошарите\". След като Станоев го купува, сменя облика му.", "date": "2018.09.14", "title": "Няма задържани след днешната акция на Специализираната прокуратура в София"}
{"url": "https://www.faktor.bg/bg/articles/turski-uchen-ima-risk-ot-silen-trus-7-7-po-rihter-v-rayona-na-istanbul-kakto-i-opasnost-ot-tsunami", "text": "Нараства рискът от голямо земетресение в Истанбул, което според сеизмолозите ще бъде с магнитуд около 7,5 - 7,7 по Рихтер. Това заяви турски учен от Центъра за природонаучни изследвания на университета Йълдъз в Истанбул, съобщава турската частна телевизия СиЕнЕн-Тюрк. Проф. Шукрю Ерсой говори по повод годишнината днес от катастрофално земетресение в района на Истанбул през 1509 г. Отбелязвайки, че тогавашният трус е предизвикал цунами в Мраморно море, той предупреди за подобна опасност и при нов земен трус в района. \"Мраморно море има история на цунами\", посочи той, добавяйки, че за четири хиляди години има свидетелства за стотина случая на цунами, а учените откриват следите от тях при разкопки. Според него вълните при това явление може да достигнат до брега както само за пет минути, така и за час, дори във вътрешни морета, каквото е Мраморно море. \"Според група изследователи до 30 години с 65 процента сигурност (в района на Мраморно море) ще има земетресение с магнитуд над седем. 19 години вече минаха. Рискът за опасността нараства. Може да е утре, а може и след 11 години\", заяви проф. Ерсой.", "date": "2018.09.14", "title": "На хвърлей от България: Вече има сериозен риск от трус 7,7 по Рихтер и цунами в района на Истанбул"}
{"url": "https://www.faktor.bg/bg/articles/knsb-yabalkata-na-razdora-mezhdu-nimh-i-ban-sa-imotite", "text": "Ябълката на раздора между НИМХ и БАН са имотите на БАН, а не науката, каза доц. д-р инж. Лиляна Вълчева, председателят на Националния браншов синдикат \"Висше образование и наука“ – КНСБ. \"Трябва да се реши въпросът с имотите. Сега биваме нападнати и заради това“, допълни тя. \"Ръководните органи на БАН са хвърлили в тази игра много държавни институции. Ние влязохме в този спор, помолени от тях – за да им окажем помощ\", поясни доц. Вълчева. \"На първо място тази седмица БАН казват, че научните институти не са автономни, после казват, че са. Друга лъжа – първо ни казват „помогнете“, после ни казват \"кои сте вие да ни помагате със споразумението“. Звънна ми председателят на БАН и казва: \"Напишете го – вие имате повече опит“. Договаряме се да го поднесат на управителен съвет и въпреки това не пожелаха да го подпишат. Следваща лъжа – казват \"дайте предложение за временно изпълняващ длъжността. директор на НИМХ“, после изведнъж имат техен кандидат“, заяви още тя. \"Договорихме се за споразумение, което е съгласувано вече със НИМХ, МОН и БАН и те пак го отхвърлиха. Много е некоректно да информираш хората по твой начин. , допълни още тя. „Ситуацията, която се случва в НИМХ не е под отговорността на НИМХ, а е под отговорност на БАН. Казусът има не само обществен, но и икономически, социален и международен характер“, каза още Вълчева. Борба се води и кой да бъде временно изпълняващ длъжността директор на НИМХ след като бе отстранен проф. Христомир Брънзов. \"БАН ни даде ултиматум да изберем който и да е кандидат за в.и.д. директор на НИМХ, само не и проф. Христомир Брънзов\", разкри Антон Петров от НИМХ на пресконференция на синдикалната организация на КНСБ в НИМХ. \"Вчера на събранието в НИМХ всички единодушно приехме споразумението. Приемайки го, направихме и другата стъпка по т.11 от това споразумение, а именно да изберем двама кандидати за в.и.д. директор на НИМХ. Това, което видях на сайта на БАН като предложение показва, че на нас искат да ни наложат отвън някакви правила и да ни кажат вместо нас кой човек може да управлява по-добре. Ние от НИМХ сме зад проф. Христомир Брънзов и настоявахме той да поеме длъжността в.и.д. директор, при което БАН ни даде ултиматом да изберем който и да е кандидат без проф. Христомир Брънзов“, допълни той. По думите му, ако не се постигне консенсус и от БАН откажат да подпишат това споразумение, отговорността за катастрофата, която би последвала и която ще разруши служба със 128 години история ще лежи на плещите на ръководството на БАН.", "date": "2018.09.14", "title": "КНСБ: Ябълката на раздора между НИМХ и БАН са имотите"}
{"url": "https://www.faktor.bg/bg/articles/novini/svyat/viktor-orban-dnite-na-tozi-evropeyski-parlament-sa-prebroeni", "text": "\"Дните на този Европейски парламент са преброени\", прогнозира унгарският премиер Виктор Орбан пред държавното радио. Орбан съобщи, че в понеделник ще бъде взето решение какви правни мерки да предприеме, за да оспори решението на ЕП срещу страната, обвинена в пренебрегване на демократичните стандарти.  Депутатите в Страсбург гласуваха в сряда за налагане на санкции срещу Унгария, обвинена в пренебрегване на правилата на блока за демокрацията, човешките права и корупцията. Той коментира,  че очаква решението да доведе до сериозен правен дебат, предаде Ройтерс, цитирана от БТА. Унгарският премиер е един от най-твърдите противници на миграцията към ЕС. Той отправи критики и към германския канцлер Ангела Меркел, която вчера призова страните от ЕС да гарантират, че граничната агенция Фронтекс има достатъчно правомощия, за да помогне за спиране на нелегалната имиграция в съответствие с плановете на Европейската комисия. \"Значи планът е, че щом Унгария не може да бъде принудена да допусне мигранти на своя територия, трябва да ѝ се отнеме правото да защитава границите си\", заяви Орбан.  \"Те искат да изпратят тук наемници от Брюксел и да отнемат това право от унгарските синове, които защитават границите\", посочи Орбан и заяви, че неговите съграждани не бива да хранят илюзии за Брюксел, който по думите му ще позволи имигранти да влязат в Унгария.", "date": "2018.09.14", "title": "Виктор Орбан: Дните на този Европейски парламент са преброени"}
{"url": "https://www.faktor.bg/bg/articles/novini/svyat/bivshiyat-shef-na-predizbornata-kampaniya-na-donald-tramp-se-e-saglasil-da-se-priznae-za-vinoven", "text": "Бившият ръководител на предизборната кампания на американския президент Доналд Тръмп Пол Манафорт е постигнал предварително споразумение със специалния прокурор Робърт Мълър да се признае за виновен, посочва телевизия ABC news, като цитира информирани източници. Това може да доведе до отпадане на второто дело срещу него. Според източниците споразумението ще бъде оповествено съда по-късно днес. Все още обаче не е ясно дали Манафорт се е съгласил да сътрудничи на обвинението, или просто е решил да направи признание за вина, отбелязва медията. Телевизията съобщава още, че той и адвокатите му са прекарали няколко часа в обсъждания с екипа прокурори, ангажирани с разследването на евентуална руска намеса в изборите. Миналия месец Пол Манафорт беше осъден по осем точки от съд във Вирджиния, сред които банкови и данъчни злоупотреби. В понеделник трябва да започне изборът на съдебен състав за втория процес във Вашингтон, където той е обвинен за заговор за пране на пари, заговор за измама и липса на регистрация за работа като чужд агент.", "date": "2018.09.14", "title": "Бившият шеф на предизборната кампания на Доналд Тръмп се е съгласил да се признае за виновен"}
{"url": "https://www.faktor.bg/bg/articles/zemetresenie-razlyulya-vrancha-1", "text": "Земетресение с магнитуд 3 по скалата на Рихтер е регистрирано тази нощ в румънския сеизмичен район Вранча. Трусът е бил на дълбочина 120 км, съобщава Националният институт по геофизика, цитиран от БТА. Най-близките градове до епицентъра на земетресението са Одобещ, Панчу, Ръмнику Сърат, Фокшани и Онещ в радиус от 50 км. Най-силното земетресение във Вранча тази година стана на 14 март и бе с магнитуд 4,6 по Рихтер. Трус със същата сила бе регистриран и на 25 април.", "date": "2018.09.14", "title": "Земетресение разлюля Вранча"}
{"url": "https://www.faktor.bg/bg/articles/siriets-ubi-balgarska-prostitutka-v-germaniya", "text": "Труп на 35-годишна българска проститутка бе открит в немския град Хам, съобщава \"Велт\". Аутопсията на тялото е показала, че жената е била убита, посочват от полицията. Заподозрян по случая е бежанец на 24 години от Сирия. Той е бил арестуван в сряда вечерта на жп гарата в Хам. \"Заподозреният не е направил самопризнания до този момент\", каза Феликс Гийзенреген - прокурор на Дортмунд. Все още не е изяснен и предполагаемият мотив за убийството. Трупът на българката е намерен на улица в края на града, която се използва за сборен пункт на проститутките. Убитата жена преди това е живяла в Холандия.", "date": "2018.09.14", "title": "Сириец уби българска проститутка в Германия"}
{"url": "https://www.faktor.bg/bg/articles/novini/svyat/y-han-kam-makedoniya-bez-reshenie-za-imeto-vratata-na-es-shte-se-zatvori-za-desetiletiya", "text": "\"Ако не бъде използвана тази възможност, вратата на ЕС ще се затвори за десетилетия, ако не и завинаги\", заяви в интервю за МИА еврокомисарят по разширяването Йоханес Хан. По думите му, ако бъде изпълнено условието за смяна на името, Македония ще може да започне преговори още в средата на 2019 година. Според него, процесите за интеграция вече са започнали още с новата стратегия на ЕС за разширяването. \"В случая със Западните Балкани решението е взето и потвърдено и трябва да се работи, за да бъде постигнато\", коментирал Хан. В интервюто си той заявил, че не е изключена размяна на територии или корекция на границите между Сърия и Косово, а всяко решение трябва да допринася за стабилността в региона, като добави, че решението може да бъде постигнато още в средата на следващата година.", "date": "2018.09.14", "title": "Й. Хан към Македония: Без решение за името вратата на ЕС ще се затвори за десетилетия"}
{"url": "https://www.faktor.bg/bg/articles/aleksandar-vuchich-poiska-garantsiya-che-sarbiya-shte-vleze-v-es-prez-2025-ako-podpishe-dogovor-s-kosovo", "text": "Президентът на Сърбия Александър Вучич заяви в интервю пред агенция Reuters, че ще иска гаранция за влизане на Сърбия в Европейския съюз през 2025 година като част от сделката с Косово, която ще отвори пътя и на двете страни за влизане в Съюза. „Ако някога стигнем до споразумение (с Прищина), Сърбия трябва да получи ясна гаранция, че ще стане страна-членка на ЕС през 2025 година“, заяви Вучич . Той и косовският му колега отмениха преговорите помежду си миналия петък в Брюксел, на които страните трябваше да обсъдят идеята за размяна на територии за първи път. Сега се очаква те да се видят следващия месец, отбелязва британската агенция. По мнението на Вучич, постигането на сделка между Белград и Прищина може да отнеме до 10 години заради многото различия помежду им. „Понякога се усмихвам, когато чувам как хората опростяват нещата и казват, че сделката се свежда до - ‚Давам ти три села и получавам шест села (за тях)“, заяви сръбският лидер. „Ако някога стигнем до сделка (с Прищина), това трябва да бъде цялостно споразумение, което ще включва не само отношенията между нас и албанците в Косово, но ще трябва да включва резолюция за нашия европейски път и по-нататъшното ни икономическо развитие“, отбеляза той. Във връзка с това, че международната общност е разделена по въпроса за размяна на територии – САЩ и някои представители на ЕС я подкрепят, а Германия, Русия и други се противопоставят, Вучич заяви: „Невъзможно е да имаме окончателен договор без подкрепата на Германия, Русия, САЩ или Франция“, уверен е държавният глава. Освен това, президентът посочи, че нарастването на подкрепата за десните политически сили в Европа и предстоящите избори за Европейски парламент през май 2019 година, могат да заличат перспективите за постигане на договор между Белград и Прищина. „Мислите ли, че гражданите на тези (европейски) страни ще искат да чуят за възможно присъединяване на Сърбия?“ – заяви Вучич. Освен това сръбският лидер обясни, че „в момента не знам, къде са нашите граници“ и добави, че евентуален договор между Прищина и Белград ще допринесе за стабилността в региона. „Никой в региона не трябва да се страхува от споразумение между сърбите и албанците в Косово, регионът ще е по-стабилен, силен и по-атрактивен икономически“, сигурен е Вучич.", "date": "2018.09.14", "title": "Александър Вучич поиска гаранция, че Сърбия ще влезе в ЕС през 2025 г. като част от сделката с Косово"}
{"url": "https://www.faktor.bg/bg/articles/novini/balgariya/porozhanov-u-nas-ima-ognishta-na-chuma-po-svinete", "text": "В пограничните зони на България, където имаме сухоземна граница с Румъния, също са установени огнища на африканската чума по свинете. Това съобщи земеделският министър Румен Порожанов след заседание на Централния епизоотичен съвет, цитиран от Нова телевизия. Причината е разпространението на заразата в северната ни съседка – там 12 от двадесет и няколко области са засегнати, те са под възбрана на ЕС.", "date": "2018.09.14", "title": "Порожанов: У нас има огнища на чума по свинете"}
{"url": "https://www.faktor.bg/bg/articles/ataka-i-volya-iskat-borisov-da-vzeme-yasna-pozitsiya-protiv-sanktsiite-sreshtu-ungariya", "text": "В декларация от парламентарната трибуна лидерът на партия „Атака“ Волен Сидеров поздрави евродепутатите от ГЕРБ, които не са подкрепили решението на ЕП за наказателна процедура срещу Унгария. \"Двете свръхсили в момента са оглавени от президенти, които имат консервативно мислене. Започват да влияят върху Европа така, че Европа също се променя. Нека да бъдем в час с тези промени, да продължим тази политика, която представителите на ГЕРБ в Европарламента показаха, че могат, и да гласуват против новото течение, което казва: \"Хайде да накажем Унгария\". Волен Сидеров обяви, че група депутати от \"Воля\" и \"Атака\" са подписали проекторешение парламентът да възложи на премиера Бойко Борисов да вземе ясна позиция против санкциите срещу Унгария.  Правителството в Будапеща ще реши в понеделник какви съдебни стъпки да предприеме, за да оспори решението на Европейския парламент за санкции срещу Будапеща по обвиненията, че кабинетът на Виктор Орбан нарушава гражданските права.", "date": "2018.09.14", "title": "\"Атака“ и \"Воля“ искат Борисов да вземе ясна позиция против санкциите срещу Унгария"}
{"url": "https://www.faktor.bg/bg/articles/parlamentat-odobri-promeni-v-sastava-na-delegatsiite-v-saveta-na-evropa-i-v-nato", "text": "В началото на пленарното заседание депутатите одобриха промени в състава на делегациите в Парламентарната асамблея в Съвета на Европа и в НАТО. На мястото на напусналия Парламентарната група на „БСП за България“ Спас Панчев, депутатите избраха народния представител Петър Витанов за член в Делегацията на парламентарната асамблея на НАТО. За заместващ член в Парламентарната делегация в Парламентарната асамблея на Съвета на Европа на мястото на Петър Витанов, бе избран  Явор Божанков от БСП.", "date": "2018.09.14", "title": "Парламентът одобри промени в състава на делегациите в Съвета на Европа и в НАТО"}
{"url": "https://www.faktor.bg/bg/articles/erdogan-otiva-pri-putin-da-govori-za-primirie-v-idlib", "text": "Турският президент Реджеп Ердоган ще разговаря в понеделник с руския си колега Владимир Путин, съобщи днес турският външен министър Мевлют Чавушоглу, който каза, че Турция работи за примирие в последната бунтовническа крепост в Сирия – провинция Идлиб, предаде Ройтерс. Срещата ще е в Сочи, посочи АФП, позовавайки се на турски представители. На съвместна пресконференция в Исламабад с пакистанския си колега Чавушоглу заяви още, че Турция е готова за сътрудничество в битката с терористичните групи в Идлиб. Ердоган разговаря с президентите на Иран и Русия миналата седмица в Техеран, но не успя да получи от тях обещание за примирие.", "date": "2018.09.14", "title": "Ердоган отива на крака при Путин да говори за примирие в Идлиб"}
{"url": "https://www.faktor.bg/bg/articles/novini/svyat/florans-dostigna-iztochniya-bryag-na-sasht-nad-100-000-domakinstva-sa-bez-tok", "text": "Флорънс бушува по източното крайбрежие на САЩ. Мощта на урагана отслабна и той вече е първа категория, но продължава да бъде опасен. Вече има наводнени райони, а близо 190 хиляди домакинства са без ток. Специалисти коментират, че сега не силата, а размерът му са опасни, и не толкова заради ураганните ветрове, а заради поройните дъждове. Във Вирджиния, Южна и Северна Каролина най-сериозно усещат приближаването на Флорънс. Периферията на стихията навлезе в сушата с обилни валежи и силен вятър, въпреки че поривите в окото на бурята намаляха до 150 км/ч. Заради относително ниската скорост на въздушните маси Флорънс ще се задържи над сушата между 24 и 36 часа, а това прави стихията много опасна. Почти всички реки в района вече преливат, а нивото на океана продължава да се покачва. Днес по обяд се очаква ураганът да се стовари с цялата си мощ в Северна Каролина. В рамките на 2-3 дни ще се извалят количества, които обикновено падат за 8-9 месеца, предупреждават синоптици. \"Най-лошото все още предстои. Но виждаме какво ни очаква през следващите дни. Оцеляването в тази буря ще бъде проверка за издържливост, екипна работа, здрав разум и търпение\", заяви Рой Купър, губернатор на Северна Каролина. Близо един милион души са евакуирани. Благотворителни организации се опитват да подсигурят всичко най-необходимо в специализираните центрове, но въпреки това хората са неспокойни. И най-голямото им притеснение е, че няма да има къде да се върнат. Въпреки призивите на властта за своевременна евакуация, има хора, които остават по домовете си. Енергийните компании предупредиха, че около 3 милиона домакинства може да останат без ток, а възстановяването на авариите да отнеме дни, дори седмици. Повече от 1 400 полета са отменени, а местните летища не работят. Към трите най-застрашени щата вече се стичат подразделения на гражданска защита, военни и пожарникари. Екипите са в готовност и ще помагат на колегите си. Своевременно за ситуацията е осведомяван и Белият дом.", "date": "2018.09.14", "title": "Флорънс достигна Източния бряг на САЩ, над 100 000 домакинства са без ток"}
{"url": "https://www.faktor.bg/bg/articles/novini/svyat/mazh-opita-da-se-vrezhe-s-kolata-si-v-peshehodtsi-v-nim", "text": "Мъж рани леко двама души при опит да се вреже с колата си сред клиенти на бар във френския град Ним. 32-годишният мъж подкарал автомобила си към 50-ината клиенти, които били пред заведението. Двама от тях били леко ранени, преди колата да се блъсне в охранителна бариера. Свидетели твърдят, че мъжът е крещял „Аллах Акбар”, докато се е опитвал да прегази хората. Шофьорът се е опитал да избяга, но е бил хванат и бит от тълпата. Откаран е в болница.  Започнало е разследване за опит за убийство.", "date": "2018.09.14", "title": "Мъж опита да се вреже с колата си в пешеходци в Ним"}
{"url": "https://www.faktor.bg/bg/articles/novini/svyat/v-holandiya-sa-zadarzhani-dvama-ruski-agenti", "text": "През пролетта на тази година в Холандия са били арестувани и екстрадирани впоследствие двама руски агенти, които имали намерение да проникнат в компютърната мрежа на лаборатория, разследваща престъпления, свързани с използване на химическо оръжие. Лабораторията се е занимавала и с разследването на отравянето на бившия руски агент от ГРУ сергей Скрипал с нервно-паралитичен агент \"Новичок\" и използването на химическо оръжие в Сирия, съобщава  .  По данни на изданието, двамата са офицери от военното разузнаване на Русия ГРУ.  Швейцарското разузнаване потвърждава ареста на двамата руснаци в Хага и екстрадирането им извън страната. Те са заподозрени в шпионска дейност в Швейцария. Личността им е установена. Както пише изданието, от прокуратурата на Берн са потвърдили, че от март 2017 година се води разследване срещу двамата агенти.", "date": "2018.09.14", "title": "В Холандия са задържани двама руски агенти"}
{"url": "https://www.faktor.bg/bg/articles/germanski-evrokomisar-prizova-za-frenski-prezident-na-etsb-sled-kraya-na-mandata-na-dragi", "text": "Европейският комисар Гюнтер Йотингер подкрепя идеята французин да поеме ръководството на Европейската централна банка, след като приключи мандатът на настоящия президент Марио Драги през октомври 2019-а година,  съобщава германският вестник \"Ханделсблат\", цитиран от Ройтерс. \"Най-добре би било да имаме германски президент на Европейската комисия и способен французин като ръководител на ЕЦБ\", коментира Йотингер предстоящите догодина рокади във върховете на европейските институции. Трябва да се има предвид, че в началото на годината германските властимащи сякаш бяха готови да подкрепят кандидатурата на президента на Бундесбанк Йенс Вайдман за следващ управител на Европейската централна банка. Избирането на управителя на Бундесбанк за председател на ЕЦБ обаче може да се окаже трудна задача, въпреки че Вайдман е смятан за първокласен централен банкер, тъй като той притеснява част от европейските политици с несъгласието си по отношение на прекалено стимулиращата парична и лихвена политика на централната банка, която допринесе за настоящото възобновяване на икономическия растеж в еврозоната. Шансовете на Вайдман или на друг германски виден финансист да поеме кормилото на ЕЦБ обаче се сведоха до нулата, след като по-рано този месец лидерът на ЕНП в Европейския парламент Манфред Вебер се кандидатира официално за следващ председател на Европейската комисия след края на мандата на Жан-Клод Юнкер, който също изтича през октомври догодина. Днешното изказване на германския еврокомисар Гюнтер Йотингер потвърждава, че шефското място в ЕЦБ няма да бъде заето от негов сънародник.", "date": "2018.09.14", "title": "Йотингер: Най-добре е германски президент на Европейската комисия и способен французин за шеф на ЕЦБ"}
{"url": "https://www.faktor.bg/bg/articles/daniel-smilov-deystvieto-na-rumen-radev-e-drebnavo-ministrite-sa-pravomoshtie-na-pravitelstvoto", "text": "Несъмнено умишлена е липсата на указ на президента, въпросът е какво е целял. Това каза за Радио „Фокус“ политологът доц. Даниел Смилов по повод отложеното гласуване на оставките на тримата министри и номинациите за нови лица на тези постове, заради липсващ указ на президента Румен Радев за освобождаване на предложения за нов министър на вътрешните работи Младен Маринов от сегашния му пост на главен секретар на МВР. Трябва да четем това действие в контекста на все по-изострените отношения по оста правителство-президент, уточни политологът. Според него това действие или по-точно липса на такова може да се разглежда от една страна като урок към управляващите, а от друга – като дребнавост.  „Президентът цели да даде някакъв урок на правителството, тъй като не е бил консултиран преди подписването на указа. От моя гледна точка това действие на Румен Радев в известна степен е дребнаво, защото министрите са правомощие на правителството – там президентската институция няма особена роля и не би било редно държавният глава да се опитва да се намесва в съставянето на новия кабинет чрез административни спънки. От политическа гледна точка хода на президента Радев изглежда странен, защото в сегашната ситуация конфузното за правителството е това, че то само си причини тази криза. Вместо държавният глава да демонстрира, че управляващото мнозинство, дори оставено само, има трудности да изпълнява управленските си функции, Румен Радев допълнително и леко дребнаво реши да задълбочи кризата“, обясни политологът. Указът в крайна сметка ще бъде подписан, прогнозира доц. Даниел Смилов, като се аргументира с конституционната логика, според която съставянето на правителство е в компетенциите на премиера Борисов. Ролята на президента Румен Радев в процедурата е маргинална, затова и не се очакват решаващи последици от действията му, допълни политологът. Според него обаче сме свидетели на нецивилизовани отношения между двете водещи институции в страната.", "date": "2018.09.14", "title": "Даниел Смилов: Действието на Румен Радев е умишлено и дребнаво, министрите са правомощие на правителството"}
{"url": "https://www.faktor.bg/bg/articles/novini/svyat/jpmorgan-prognozira-nova-finansova-kriza-prez-2020-godina", "text": "Десет години след като крахът на Lehman Brothers предизвика срив на световните финансови пазари и предизвика трудно връщане на икономиката към ръст, аналитиците на най-голямата американска банка JPMorgan Chase & Co. създадоха модел за оценка на етапите, през които преминава света, преди да попадне в следващата финансово-икономическа криза. Според тях, началото на следващата криза ще е през 2020 година. Добрата новина е,че тази криза ще е по-слаба от преживяната от 2008 година. Ето и нейните основни характеристики: -срив на цената на акциите в САЩ с около 20% -ръст на премиите по доходността на облигациите на САЩ с около 1.15 процентни пункта -срив на цената на енергоносителите с около 35%, а на цветните метали- с около 29% -срив на цените на акциите на развиващите се държави с 48%, обезценка на техните валути с 14.4% Това са показатели, които изглеждат умерени на фона на вече преживяното от световната икономика през 2008-2010 година. Тогава акциите в САЩ паднаха с 54% и доведоха до \"ефекта на доминото\" за повечето от икономиките в света.", "date": "2018.09.14", "title": "JPMorgan прогнозира нова финансова криза през 2020 година"}
{"url": "https://www.faktor.bg/bg/articles/novini/balgariya/v-siderov-viktor-orban-pokaza-kak-tryabva-da-se-raboti-no-mu-pokazaha-prachkata", "text": "В специална декларация председателят на ПГ на Обединените патриоти и лидер на \"Атака\" Волен Сидеров коментира от парламентарната трибуна наказателната процедура на ЕП към Унгария. Според него този въпрос е останал на заден план за депутатите, тъй като те са вгледани в \"някои кухненски проблеми\".  \"Пропускаме сериозни раздвижвания в европейското пространство\", добави той и заяви:  \"Унгария е пример за държавите от Източна Европа, Орбан направи неща, които показват как може да се защитават гражданите, християнските ценности. Виктор Орбан показа как трябва да се работи, но веднага му беше показана пръчката на наказанието\". Сидеров благодари на евродепутатите от ГЕРБ, които не подкрепиха накзателната процедура срещу Унгария.", "date": "2018.09.14", "title": "В. Сидеров: Виктор Орбан показа как трябва да се работи, но му показаха пръчката"}
{"url": "https://www.faktor.bg/bg/articles/novini/balgariya/pernishki-politsaii-arestuvali-balgarski-i-rumanski-zhurnalisti-mvr-malchi", "text": "Български и румънски разследващи журналисти са били арестувани по време на работа от полицаи в Областна дирекция Перник.. От до ози момент отказват всякаква информация и коментар по случая..Румънският журналист е  Атила Биро от RISE Project , а българският Димитър Стоянов от „Биволъ”. За ареста алармираха първо от „Биволъ”: \"Тази вечер нашите колеги Димитър Стоянов и Атила Биро (Attila Biro) от RISE Project Romania бяха задържани от радомирски полицаи по време на журналистически репортаж. Атила днес е говорил на международна конференция в София за измамите и злоупотреби с обществени средства: \"Заедно срещу завладяването на държавата\" и за #ДжиПиГейт.\" Колегите ни са отведени в ОДП Перник, защото се опитаха да заснемат как на дупка в полето край с.Егълница, община Ковачевци, се изгарят документи, свързани с разследването ни за аферата #ДжиПиГейт. От РПУ Радомир, РПУ Перник и ОДП Перник отказват да ни съдействат, за да се свържем с тях. Никаква връзка с колегите ни няма вече 3 часа. От ОДП Перник с най-циничен тон отказват да ни дадат каквато и да било информация и затварят телефона. Свидетели сме на безпрецедентен полицейски произвол над журналисти! Тази репресия ще бъде направена достояние на всички международни организации и институции, които се занимават със свободата на словото и погазването на демокрацията в света! Скандалът е колосален!”  Асоциацията на европейските журналисти (АЕЖ), също обяви на страницата си във Фейсбук, че са получили сигнали за ареста. Ето и позицията им: „Получихме многобройни сигнали от България и Румъния, че журналистът Димитър Стоянов от \"Биволъ\" и румънският му колега Атила Биро от RISE Project са задържани от полицията в Радомир, докато правят разследване. Опитахме се да получим повече информация по случая, но дежурният в Областна дирекция на полицията в Перник ни затваря телефона. Обърнахме се към централата на Министерството на вътрешните работи в София, откъдето се опитаха да съдействат, но ни казаха, че дежурният в ОДП Перник е затворил телефона и на тях с аргумента, че \"не е говорител, за да дава изявления\". До този момент от пресцентъра на МВР не са обявили какви са причините за ареста.", "date": "2018.09.14", "title": "Пернишки полицаи арестували български и румънски журналисти, МВР мълчи"}
{"url": "https://www.faktor.bg/bg/articles/parlamentat-zadalzhi-avtobusite-da-badat-oborudvani-s-kolani-i-videoregistrator", "text": "Парламентът задължи автобусите да бъдат оборудвани с обезопасителни колани и видеорегистратор. Текстът бе внесен от депутатите от ГЕРБ Александър Ненков и Станислав Иванов, заложен в преходните и заключителни разпоредби на Закона за пътищата. Той изменя Закона за автомобилните превози.  „За“ текста гласуваха 79 народни представители, „против“ – 0 и „въздържали се“ -20 , с което той бе приет. Съгласно приетия текст превозните средства от категории D1, D1Е, D или DE се задължават да се оборудват с видеорегистратор и обезопасителни колани. Освен че с текста се въвежда задължението за обезопасителни колани и видеорегистратор, се предвиждат и наказания, ако това не се изпълнява. С глоба или с имуществена санкция от 3000 лв. ще се наказва лице, което разпореди или допусне извършването на превози на пътници с моторно превозно средство, за което се изисква да е оборудвано с обезопасителни колани и то не е оборудвано или не е спазен установеният ред за това. Със същата санкция се наказва и лице, което разпореди или допусне извършването на превози на пътници с моторно превозно средство, за което се изисква да е оборудвано с видеорегистратор и то не е оборудвано. Наказва се с глоба или с имуществена санкция 1500 лв. превозвач, който не спазва изискванията за съхранение на записите от видеорегистраторите на моторните превозни средства. В мотивите към предложението се посочва, че към сега действащата нормативна уредба e предвидено пътниците и водачът да използват обезопасителни колани в превозните средства, които са оборудвани с такива.", "date": "2018.09.14", "title": "Парламентът задължи автобусите да бъдат оборудвани с колани и видеорегистратор"}
{"url": "https://www.faktor.bg/bg/articles/balgariya-i-portugaliya-spodelyat-obshta-pozitsiya-za-badeshteto-na-evropa", "text": "България и Португалия споделят обща позиция в дебата за бъдещето на ЕС, който трябва да се утвърждава като общност, насърчаваща растежа, заетостта, социалната и икономическа интеграция. На среща в Рига президентите Румен Радев и Марселу Ребелу де Соуза разговаряха в рамките на срещата на държавните глави от групата \"Арайолуш\". Двамата отбелязаха, че преодоляването на различията в развитието между \"старите\" и \"новите\" членки на ЕС е важно условие за заздравяване на единството на съюза, съобщи прессекретариатът на българския държавен глава. Разширяването на двустранното сътрудничество за справяне с проблемите, произтичащи от миграцията, в сферата на отбраната и сигурността, борбата с тероризма, между службите за сигурност и съдебната система, също бяха сред темите на разговора. По покана на Радев Марселу Ребелу де Соуза ще бъде на посещение в България през първата половина на 2019 г. Португалия подкрепя присъединяването на България към Организацията за икономическо сътрудничество и развитие, посочи на срещата португалският президент, като българският държавен глава изрази очакването си страната ни да започне преговори в кратък срок. Румен Радев благодари на своя португалски колега за доброто отношение към българската общност в Португалия. В страната живеят около 13 000 български граждани, които са добре интегрирани в икономическия и културен живот.", "date": "2018.09.14", "title": "България и Португалия споделят обща позиция за бъдещето на Европа"}
{"url": "https://www.faktor.bg/bg/articles/novini/svyat/kremal-skri-litsata-na-obvinenite-za-otravyaneto-na-skripal-v-miga-v-koyto-gi-pitat-rabotite-li-v-gru", "text": "По-малко от 24 часа след като руският презиеднт Владимир Путин изненадващо заяви, че руските власти са открили обвинените за отравянето на Сергей Скрипал и дъщеря му Юлия с нервно-паралитичния агент \"Новичок\" и ги обяви за \"нищо особено, цивилни\" двамата се \"вслушаха\" в призива му и дадоха интервю за главния редактор на кремълските пропагандни медии Sputnik и RT. Двамата очаквано заявиха, че са били в Солсбъри като туристи, нищо не знаят за бащата и дъщерята Скрипал и работят във фитнес-индустрията. По думите им, не не са носили никакви отровни вещества и дори не са знаели къде в Солсбъри се намира дома на Скрипал.  Руснаците твърдят, че са пристигнали в Солсбъри на 3 март, за да разгледат знаменитата готическа катедрала от XIII век, както и други исторически забележителности, включително Стоунхендж. Петров обяснява, че двамата прекарали в Солсбъри не повече от половин час, тъй като валял сняг, улиците били затрупани, навсякъде имало киша и мръсотия. Двамата премръзнали, върнали се на гарата и заминали за Лондон с първия възможен влак. На следващия ден двамата отново се върнали в Солсбъри, за да доразгледат забележителностите, тъй като времето се оправило, било топло и слънчево. Този път те прекарали в Солсбъри около час. Припомняме, че в същия ден, 4 март, бившият полковник от ГРУ Сергей Скрипал и дъщеря му Юлия бяха открити в безпомощно състояние, а впоследствие стана ясно, че двамата са отровени с нервно-паралитичното вещество \"Новичок\" нанесено на бравата на входната врата на дома им. Двамата обаче не обясниха как и къде са получили задграничните си паспорти, както и защо те са с поредни номера и се различават само по една цифра. Двамата са имали закупени билети от Лондон до Москва едновременно за два полета, което също не беше обяснео по време на интервюто. Въпреки че твърдят, че работят във фитнес индустрията двамата нямат нито сайт, нито профили в социалните мрежи, макар че за този бизнес е характерен агресивният маркетинг именно в социалните мрежи. На 14-тата минута от интервюта на двамата е зададен ключовият въпрос - работят ли в ГРУ. В този момент обаче камерата фиксира не лицата на Петров и Боширов, а на лицето на интервюиращата ги Симонян, така че детайлите от поведението и мимиката на двамата остават извън кадър и не би могло да бъде наблюдавано и анализирано от експерти. Изненадващо, но те реагират нервно: \"А Вие работите ли в ГРУ?\" - настъпателно попита единият. Боширов и Петров се опитват да се представят за туристи, увлечени от британската архитектура, което е доста специфично хоби, но през цялото време нарича световноизвестната катедрала в Сълсбъри \"солсбъриЦката\" катедрала. Разказвайки за новогодишното си пътуване в Швейцария нарича Монблан \"монТбланК\". На 5 март Великобритания разпространи снимките на двамата заподозрени за отравянето на Скрипал, като предварително съобщи, че имената Алексай Петров и Руслан Боширов са \"легенда\" за прикритие, както и, че двамата са агенти на ГРУ. Междувременно Министерството на външните работи на Великобритания определи интерюто \"пореден пример на лъжи от страна на Русия\" и припомни, че в хотелската стая на двамата са открити следи от \"Новичок\". \"Лъжите и грубите фалшификации в това интервю са грубо оскърбление на здрпавия разум. Но, което е по-важно, е оскърблние за пострадалите от това ужасно нападение\", заяви по същия повод и представител на кабинета на британския премиер Тереза Мей и добавил, че Лондон е очаквал такова развитие на събитията.", "date": "2018.09.14", "title": "Кремъл скри лицата на обвинените за отравянето на Скрипал в мига, в който ги питат: Работите ли в ГРУ?"}
{"url": "https://www.faktor.bg/bg/articles/novini/balgariya/politolozi-prezidentat-se-opitva-da-pokazhe-che-e-faktor", "text": "„Не може само оставките да са отговор и реакция на определени кризи”, коментира пред бТВ  политологът Димитър Ганев.  Той и доц. Татяна Буруджиева бяха категорични, че предсрочни избори напролет няма да има. Двамата политолози коментираха в студиото и оттеглянето на номинирания за транспортен министър Александър Манолев. „Цялата история е, че в транспорта, за разлика от регионалното министерство, изглежда „не са наместени интересите на някои важни фактори”, заяви политологът доц. Татяна Буруджиева. Според нея става въпрос за „доста големи пари”.  „Лютата битка е в тази посока, а не толкова с чисто политически измерения”, коментира тя. „Всяка оставка идва да отговори на някакви обществени напрежения. Едно ново назначение трябва да е нов тласък и нов кредит на доверие. Когато министърът е атакуван в деня, преди да встъпи в длъжност, неговото назначение не може да изиграе тази роля”, заяви Ганев. Според Буруджиева в случая някой не си е свършил работата по кадровия подбор.  „Такива неща са публични. В момента, в който ги знаеш, трябва да представиш кандидатури, които или са безкрайно чисти, или поемаш ангажимента да водиш битката докрай”, изтъкна тя. „Бих подкрепила идеята да се борим и да доказваме на общественото мнение правотата на определени казуси”, допълни Буруджиева. По въпроса с неподписания от президента указа за освобождаването на Младен Маринов като главен секретар на МВР Буруджиева изрази надежда, че това е просто въпрос на лошо съгласуване. Според Ганев обаче неслучайно указът не е подписан и това е продължение на битката между „Дондуков” 1 и „Дондуков” 2.  „Президентът се опитва да покаже, че е фактор”, коментира политологът.", "date": "2018.09.14", "title": "Политолози: Президентът се опитва да покаже, че е фактор"}
{"url": "https://www.faktor.bg/bg/articles/maya-manolova-s-povishavaneto-na-zdravnite-vnoski-ne-se-pravi-reforma", "text": "С повишаването на здравните вноски не се прави реформа. Никой от нас не е виждал документа на здравния министър, с който ще се прави конкретната реформа в здравеопазването. Всъщност изглежда, че нищо не е ясно. Това сподели по Нова телевизия националният омбудсман Мая Манолова. ,,Не виждам никаква заявка за промени относно цените на лекарствата, отношенията между лекарите и пациентите, за нивата на компетентност на медицинските лица. А тази идея да се събират отново пари от гражданите ми се струва като Гражданската отговорност при колите. Не е ясно какво ще получи гражданинът срещу тази застраховка. В крайна сметка идеята е нещата в здравеопазването да станат по-добри, срещу тая застраховка какво се променя реално в системата? На практика цялата тази неяснота прави лоша услуга на здравния министър. Тези слухове създават негативна среда. Нещата явно не са съгласувани на всички нива'', коментира Манолова. ,,Разтревожена съм, защото имам жалби от болници с натрупави задължения. Здравният министър трябва да предприеме спешни мерки, особено за болницата във Враца. Има лошо управление на болничните заведения като цяло. Наложително е да има промяна в контрола'', посочи още омбудсманът. ,,Гражданите плащат течовете в системата и нежеланието на институциите да се заемат с проблема'', каза Манолова относно раздутите сметки за вода. ,,Не за първи път се сблъсквам с този проблем. Във всеки годишен доклад отправям препоръки към министерство на енергетиката да се променят нещата'', допълни тя и заяви, че има информация, че “Софийска вода” ще направи проверка как са формирани тези сметки. ,,Искам да благодаря на Европейския парламент, който даде важен знак за голяма европейска солидарност относно двойния стандарт при храните. Издадоха препоръки към Европейската комисия, с които да се промени тази обидна практика да се предлагат храни с по-лошо качество на гражданите от Източна Европа. Оптимист съм, че проблемът ще бъде решен. Той е ясен, разпознат е и единодушно евродепутатите искат да го решат. От две години се занимаваме с този проблем. Очакването на гражданите за реална промяна е наистина огромно в това отношение. Смятам, че в тази връзка трябва да бъде създаден и Единен европейски орган за контрол при храните, защото контролът е един в Румъния и съвсем друг в Словакия например'', заключи националният омбудсман.", "date": "2018.09.14", "title": "Мая Манолова: Благодарна съм на Европейския парламент за солидарността относно двойния стандарт при храните"}
{"url": "https://www.faktor.bg/bg/articles/novini/balgariya/anketa-vyarvate-li-che-ahmed-dogan-e-kupil-tets-varna-s-chestni-pari", "text": "Вярвате ли, че Ахмед Доган е купил ТЕЦ\"Варна\" с честни пари? Да Не Нямам мнение", "date": "2018.09.14", "title": "Анкета: Вярвате ли, че Ахмед Доган е купил ТЕЦ\"Варна\" с честни пари?"}
{"url": "https://www.faktor.bg/bg/articles/mark-zukarbarg-feysbuk-veche-e-po-podgotven-za-borba-s-izborni-manipulatsii", "text": "Фейсбук вече е по-добре подготвен срещу опитите за манипулация на избори, увери шефът на социалната мрежа Марк Зукърбърг в обстановка на нови заплахи за изборите за Конгрес на САЩ през ноември, предаде Франс прес. Зукърбърг от месеци е критикуван, че не е приел достатъчно сериозно приписваните на близка до Кремъл фирма кампании по дезинформация и манипулация по време на президентските избори в САЩ от 2016 г. и редовно заявява, че Фейсбук е осъзнал мащабите на проблема и изразходва средства за борбата с него. През 2016 г. \"бяхме подготвени за традиционни кибератаки, но не очаквахме, че чуждестранни играчи ще извършват съгласувани информационни операции с мрежи от фалшиви акаунти с цел разделение и дезинформация\", призна отново Зукърбърг. \"Днес Фейсбук е по-добре подготвен за такива атаки\", увери той и припомни, че най-голямата социална мрежа в света вече е \"идентифицирала и премахнала фалшиви акаунти преди изборите във Франция, Германия, щата Алабама, Мексико и Бразилия\", заявява Зукърбърг в дълъг пост в страницата си във Фейсбук. Освен приписваните на Русия дезинформационни кампании Фейсбук е идентифицирал и \"мрежа в Иран, свързана с иранските държавни медии, която се опитва да разпространява пропаганда в САЩ, Великобритания и Близкия изток\", припомни Зукърбърг. \"Премахнали сме общо над един милиард фалшиви акаунта, в повечето случаи няколко минути след създаването им, между октомври и март\", изтъкна той и отбеляза, че Фейсбук блокира \"милиони фалшиви акаунти всеки ден\". Освен това социалната мрежа предоставя на всичките си партньори по фактологическа проверка на информацията (факт-чекинг) в света технологичен инструмент, който позволява по-добро засичане на подправени или лъжливи снимки и видеоклипове.", "date": "2018.09.14", "title": "Марк Зукърбърг: Освен руските дезинформационни кампании Фейсбук идентифицира и \"мрежа в Иран\""}
{"url": "https://www.faktor.bg/bg/articles/novini/balgariya/slanchevo-i-vetrovito-vreme-dnes", "text": "Ще преобладава слънчево време с временни увеличения на облачността, но без съществени валежи. Вятърът ще отслабне, като само в източните райони ще се задържи до умерен от североизток. Максималните температури ще бъдат между 25 и 30 градуса, съобщават от НИМХ-БАН.", "date": "2018.09.14", "title": "Слънчево и ветровито време днес"}
{"url": "https://www.faktor.bg/bg/articles/novini/svyat/poreditsa-eksplozii-i-pozhari-do-bostan-desetki-sa-raneni", "text": "Най-малко един човек е загинал, а 12 са ранени след поредица от експлозии и пожари в няколко градчета северно от Бостън в щата Масачузетс. Според местните власти причината е пробив на газопровод заради повишено налягане. Жителите на населените места са приканени да се евакуират. Щатската полиция съобщи, че най-малко 39 пожара са избухнали в градчетата Лорънс, Андовър и Северен Андовър, които се намират на около 40 км северно от Бостън. Общото им население е близо 150 хиляди души.", "date": "2018.09.14", "title": "Поредица експлозии и пожари до Бостън, десетки са ранени"}
{"url": "https://www.faktor.bg/bg/articles/novini/balgariya/shte-podpishe-li-dnes-rumen-radev-ukaza-za-osvobozhdavaneto-na-mladen-marinov", "text": "Очаква се днес президентът Румен Радев да подпише указа за освобождаване на главния секретар на МВР Младен Маринов, който на практика блокира вчера освобождаването на министрите на вътрешните работи, на транспорта и на регионалното развитие. Оставките на тримата министри бяха записани като основна точка в дневния ред на парламента и на тяхно място трябваше да бъдат одобрени наследниците им. Заради неподписания указ обаче рокадата във вътрешното министерство беше блокирана, а това спря и останалите две назначения. Междувременно номинираният за поста в министерството на транспорта се оттегли. От администрацията на президента обясниха, че Конституцията не предвижда срок за подписване на указа и че не може да се очаква от държавния глава да взима кадрови решения под натиск. Румен Радев се прибира днес от посещение в чужбина", "date": "2018.09.14", "title": "Ще подпише ли днес Румен Радев указа за освобождаването на Младен Маринов"}
{"url": "https://www.faktor.bg/bg/articles/sasht-planirat-novi-zhestoki-sanktsii-sreshtu-rusiya", "text": "Съединените американски щати възнамеряват да наложат на Русия нови „жестоки“ санкции заради предполагаемото участие на Кремъл в отравянето на бившия руски разузнавач и британски шпионин Сергей Скрипал и дъщеря му, предава АФП. Помощник държавният секретар Маниша Сингх заяви по време на изслушване пред Конгреса, че Русия все още не е признала участието си в опита за убийство на двойния агент Скрипал и дъщеря му на 4 март в английския град Солсбъри. Съединените щати определиха ноември като краен срок Москва да допусне инспектори до военни обекти, за които се твърди, че имат връзка с производството на нервнопаралитичното вещество „Новичок“ и да предостави уверения, че няма да го използва отново. „Сериозни сме относно крайния срок през ноември и възнамеряваме да наложим много жесток втори пакет санкции“, заяви родената в Индия Сингх. Първите американски санкции, свързани с инцидента в Солсбъри, Великобритания, бяха наложени през август. Москва продължава да отрича всякаква връзка с опита за убийство на Скрипал и дъщеря му. Лондон вече посочи лично президента на Руската федерация Владимир Путин като „отговорен“ за инцидента, а властите в Канада, САЩ, Франция и Германия обявиха, че имат „пълно доверие“ в британските твърдения.", "date": "2018.09.14", "title": "САЩ готвят много \"жесток\" втори пакет санкции срещу Русия"}
{"url": "https://www.faktor.bg/bg/articles/novini/svyat/partiite-na-makron-i-lyo-pen-s-ednakva-elektoralna-podkrepa", "text": "Партията на френския президент Еманюел Макрон \"Република, напред!' се изравни по популярност с крайната десница на Марин льо Пен. Според социологическо проучване двете партии събират подкрепата на около 21 процента от французите. Консервативната партия заема трета позиция с 14 процента. Социалистическата партия на бившия президент Франсоа Оланд е подкрепена от 4,5 на сто от запитаните.", "date": "2018.09.14", "title": "Партиите на Макрон и Льо Пен с еднаква електорална подкрепа"}
{"url": "https://www.faktor.bg/bg/articles/georgi-harizanov-delegatsiite-za-oon-ne-se-vodyat-ot-opozitsiyata-rumen-radev-se-pozitsionira-kato-takav", "text": "Политическият анализатор от Центъра за дясна политика Георги Харизанов и социологът Андрей Райчев коментирака в студиото на Нова тв министерските оставки. \"Тая история с трите оставки е малко като фойерверк за началото на сезона. И изведнъж това се превърна в история, която гръмна\", заяви Райчев. ,,Историята обаче е странна\", зачуди се той. \"Има детайл, който не разбирам. Смущава ме това, че Александър Манолев щеше да е министър, ако не беше станало закъснението с указа на президента. Та той не е ли знаел преди това, че ще го правят министър? Какво е чакал досега?’’, продължи с въпросите Райчев. Според Георги Харизанов всички губим от неговото решение да не стане министър на транспорта. \"Виждам желание в управлението да бъдат включвани по-добри хора от досега. Беше намерен изключително качествен човек. Рядко кадърен и можещ човек е Александър Манолев, но изведнъж определени медии преоткриха личността на Александър Манолев и срещу него започна антимедийна кампания. Заради определени публикации той не пожела да влиза в обяснителен режим\", коментира Харизанов. На въпрос дали продължава влошаването на вазимоотношенията между Румен Радев и управляващи, Райчев посочи: ,,Виждам тежък конфликт между премиера и президента. Президентът е отстранен от делегацията ни за ООН. Това в никакъв случай не е подобряване на отношенията. Изглежда, че Борисов не пуска Радев да се изявава на международната сцена.\" Георги Харизанов посочи, че желанието на Румен Радев да се позиционира като опозиционер на управлението е негово собствено решение. За това, че не Румен Радев ще води делегацията на ООН за Общото събрание той каза, че това е тежък шамар за президента. \"Но президентът сам се позиционира като опозиционер, а такива делегации винаги се водят от тези, които управляват\", коментира с чувство за хумор Харизанов.", "date": "2018.09.14", "title": "Георги Харизанов: Делегациите за ООН винаги се водят от управляващите, а Румен Радев пожела да е опозиция"}
{"url": "https://www.faktor.bg/bg/articles/novini/balgariya/r-hristov-dyasnoto-tryabva-da-tarsi-edinenie", "text": "\"Не бива да се очаква, че функциите на президента са само декларативни. По Конституция той има важни правомощия. Смятам, че в близките дни ще бъде изчистен този казус. Няма указан срок, в който трябва да се произнесе президента. Борисов и Радев са сериозни държавни мъже и ще намерят формулата на разбирателството\", коментира пред бТВ казмуса с указа на главния секретар Младен Маринов председателят на СДС Румен Христов. По думите му неразбирателството между двете администрации е необяснимо, още повече, че са близо една до друга.  \"Резервната скамейка явно не е много дълга. Един специалист го предлагат на 4-5 поста. Това говори за изчерпване на идейните и кадрови ресурси на ГЕРБ. Но това е нормално - една партия, която управлява 10 години започва да се изхабява\", каза лидерът на СДС по повод кандидатурата на Александър Манолев за транспортен министър. \"Дясното трябва да търси единение. Показахме, че когато не сме заедно - губим. Предстоят консултации и ще търсим допирни точки. Проблемът в десницата е личностен. СДС направи на-добрите неща за България. Вярвам, че това може да продължи\", каза още Христов. Според него, партията, която Петър Москов планира да създаде ще доведе до ново разделение сред десните.", "date": "2018.09.14", "title": "Румен Христов: Дясното трябва да търси единение"}
{"url": "https://www.faktor.bg/bg/articles/novini/balgariya/v-ns-reshavat-za-zadalzhitelnite-kolani-i-videoregistratori-v-avtobusite", "text": "Депутатите обсъждат днес задължителното поставяне на обезопасителни колани и видеорегистратори в автобусите. Предложенията са част от мерките в Закона за пътищата, инициирани след катастрофата край Своге, при която загинаха 17 души.  Автобусите трябва да имат задължително колани и технически устройства - видеорегистратори, с които ще се заснема пътната  обстановка и водача по време на движение. Това предвиждат преходните и заключителни разпоредби в Закона за пътищата. Изключението ще важи само за автобусите, които извършват специализиран превоз по маршрут на кратки разстояния до 30 километра, тъй като при тях се  разрешава да има и правостоящи.  Съгласно разпоредбите, превозвачите ще имат шестмесечен гратисен период за оборудване на автобусите с колани, като след изтичане на срока ще подлежат на санкции. За шофьорите  на автобуси без колани глобата ще е 500 лева, а за транспортната фирма - 3 хиляди лева. При липса на видеорегистратори, фирмите превозвачи ще бъдат глобавани с 1 500 лева.", "date": "2018.09.14", "title": "В НС решават за задължителните колани и видеорегистратори в автобусите"}
{"url": "https://www.faktor.bg/bg/articles/novini/balgariya/ekspert-ima-mnogo-neyasnoti-v-promenite-na-zdravnoosiguritelniya-model", "text": "Има много неясноти в предложението за промени на здравноосигурителния модел, посочи в предаването „Тази сутрин” д-р Димитър Петров, бивш подуправител на НЗОК. „От една страна се говори за солидарен модел, от друга, че ще се правят застраховки на база на индивидуален риск”, отбеляза той. Въвеждане на задължителна здравна застраховка предвиждат промени в здравноосигурителния модел у нас, подготвени от Mинистерството на здравеопазването. Здравното министерство е направило примерни сметки, които показват, че вноската за застраховката ще е около 12 лева на месец. Би имало смисъл, ако НЗОК поеме един пакет услуги, а Фондовете – друг пакет, каза Димитър Петров. Той обясни, че ако касата работи на солидарен принцип, фондовете работят на базата на индивидуален риск – отчита се вашата възраст и хронични заболявания. За това според него тези 12 лева са малко. „Поне една трета от тези 12 лева ще отидат за такси и административни разходи, контрол и издръжка. В здравното осигуряване няма натрупване на пари, основна грешка е, че се прехвърля пенсионният модел в здравния. При пенсионния модел се управляват свободни средства, там се трупат пари в течение на десетки години, за да се плащат пенсии. При здравното осигуряване едни пари се вземат и се харчат  веднага за здравни услуги, там няма натрупвания”, обясни още Димитър Петров. По думите му нашите вноски могат да отидат вместо в касата, в някои друг фонд – това наистина е демонополизация. Това може да стане на няколко етапа, не изведнъж, такива примери има в Германия, Испания и Холандия, посочи експартът. „Един пенсионер напремер с три хронични заболявания, който 5 пъти е влизал в болница предишната година,  застрахователят няма да му направи застраховка за 12 лева – ще му изчислят премия 200 лева минимум”, отбеляза още Димитър Петров.", "date": "2018.09.14", "title": "Експерт: Има много неясноти в промените на здравноосигурителния модел"}
