{"url": "https://www.faktor.bg/bg/articles/putin-naredi-na-armiyata-da-se-vklyuchi-v-gaseneto-na-sibirskite-pozhari", "text": "Руският президент Владимир Путин нареди на Министерството на отбраната на страната да се включи в гасенето на пожарите, които бушуват в Сибир, това съобщиха от пресслужбата на Кремъл, предава РИА Новости.  Ведомството ще изпрати към Краснодарския край десет самолета Ил-76 и десет вертолета на военно-транспортната авиация, оборудвани с водни устройства.  Към момента екипите на армията получават своите инструкции и завършват подготовката. Те нееднократно са участвали в спирането на огнища в различни региони на Русия, припомня агенцията.  В същото време изпратеният по-рано контингент в Иркутска област ще продължи своята работа докато държавният глава не ги отзове.  Медията припомня, че пожарите избухнаха преди около седмица, а в Иркутска област, Краснодарския край, два региона на Бурятия и пет на Якутия е въведено бедствено положение. Към момента стихията обхваща почти три милиона хектара от тайгата.", "date": "2019.07.31", "title": "Путин нареди на армията да се включи в гасенето на сибирските пожари"}
{"url": "https://www.faktor.bg/bg/articles/moskva-se-yadosa-na-parizh-da-ne-ni-uchat-kak-da-se-spravyame-s-protesti", "text": "Париж да не поучава Москва как да отговаря пропорционално на протестите, особено като се вземе под внимание бруталното отношение на френската полиция към \"жълтите жилетки\". Това призова говорителят на Министерството на външните работи на Русия Мария Захарова, цитирана от ТАСС. По-рано Министерството на външните работи на Франция публикува съобщение в \"Туитър\", в което подчертава големия брой задържани по време на неразрешен от властите в Москва протест на 27 юли. \"Френското външно министерство е обезпокоено от протестите в Москва. Същото и за Франция, където сблъсъците - така самите французи описват ситуацията - между протестиращите и полицията продължават почти една година\", написа Захарова във \"Фейсбук\". Говорителят припомни, че по време на протестите във Франция са загинали 11 души, 2500 са пострадали, а 9000 са арестувани. Според нея френските власти използват всички репресивни методи срещу населението, включително сълзотворен газ, зашеметяващи гранати, водни оръдия и масови арести. Тя подчерта, че вътрешното ведомство е предупредило, че властите няма да защитават реда в страната чрез меки слова.", "date": "2019.07.31", "title": "В Москва се ядосаха на Париж: Да не ни учат как да се справяме с протести"}
{"url": "https://www.faktor.bg/bg/articles/novini/balgariya/novata-poslanichka-na-sasht-hero-mustafa-v-balgariya-shte-rabotya-sreshtu-koruptsiyata", "text": "\"Ще фокусирам работата на посолството върху следните приоритети, които бих категоризирала като трите \"С\" – свързаност, сътрудничество и срещу корупцията\",  заяви номинираната за нов посланик на САЩ в България Херо Мустафа по време на изслушването си за поста пред американския Сенат. Г-жа Херо Мустафа заяви, че ще работи за укрепване и задълбочаване на връзките между България и Запада на всички фронтове, включително икономическия, военния, търговския и културните връзки. \"Аз съм ангажирана да разширя българо-американските икономически отношения. Един от начините, по които България може да засили привлекателността си за американския бизнес, е увеличаване на прозрачността и осигуряване на добро корпоративно управление\", заяви Мустафа, цитирана от \"24 часа\". Новата посланичка отбеляза, че страната ни е силен съзюник в НАТО и активно предприема стъпки за увеличаване на разходите за отбрана и модернизира своите военни. Дипломатката заяви, че ще работи за регионалното сътрудничество и обяви, че България е лидер в развитието на интеграцията на Западните Балкани. Според Мустафа енергийната сигурност е критична част от националната сигурност на България. Тя посочва, че страната ни внася по-голямата част от енергията си от Русия, което повдига икономически и енергийни опасения. Посланичката добави, че ще подкрепи усилията на България да диверсифицира енергийните си доставки. \"Ако бъда избрана, аз ще съм ангажирана да работя в тясно сътрудничество с България, заедно да намерим начини за насърчаване на гражданското общество, свободата на медиите, независимата съдебна система и върховенство на закона\", заяви Мустафа. По време на изслушването тя каза, че е горда да бъде първият американец от кюрдски произход, номиниран за посланик. В залата на Сената тя бе подкрепена от майка си, баща си, съпруга си и брат й. \"За мен е чест да имам възможност, ако бъда избрана, да работя в България, страна, известна с невероятно красивите си планини, гостоприемни хора и богато културно наследство\", заяви Мустафа. Тя допълни, че страната ни се намира в стратегическа част на света, а основен приоритет за нея ще бъде и сигурността на американските граждани.", "date": "2019.07.31", "title": "Новата посланичка  на САЩ Херо Мустафа:  В България ще работя  срещу корупцията"}
{"url": "https://www.faktor.bg/bg/articles/novini/balgariya/ts-karayancheva-tozi-pat-gerb-shte-napravi-probiv-v-kardzhali-i-shte-pobedi-dps", "text": "\"Депутатите няма да се събират извънредно на заседания през август. Засега няма да има извънредно заседание, няма наложено вето, нищо не налага да имаме извънредно заседание”, заяви пред Канал 3 председателят на НС Цвета Караянчева. \"Мисля, че е много разумно решение да няма машини на местните избори. Много се радвам, че президентът не наложи вето, а се съгласи с предложението на ГЕРБ. Щеше да се усложни и удължи гласуването\", обясни Караянчева.  Караянчева посочи, че от началото на мандата си президентът Румен Радев е наложил 18 пъти вето.  \"Аз искам да попитам - къде бяха обсъжданията за Грипените, защото аз не ги видях. Освен това от началото на 44-то НС има 60 ратификации, приети на две гласувания в зала\", каза Караянчева и допълни:  \"Има теми, по които трябва да постигаме национално съгласие. Стига политически популизъм, винаги можеш да се правиш на интересен, но когато има теми, които касаят националната сигурност, трябва да бъдем по-сериозни\". \"Ние от ГЕРБ няма да търсим корпоративни финанси, ние ще разговаряме с нашите избиратели, ще обясняваме политиките. По-добрият начин би бил ГЕРБ да заложи на малки дарения от физически лица, но ако има фирма, която да дари по легален начин, няма нищо осъдително в това\", каза още тя. Тя е категорична, че този път ГЕРБ ще направи пробив в Кърджали и ще победи ДПС там.  Тя е категорична, че изключването на трима депутати от групата на \"Обединените патриоти\" няма да промени управленската формула.  \"Останалите четирима депутати от \"Атака\" все още не са подали молби за напускане на групата\", съобщи още Караянчева.", "date": "2019.07.31", "title": "Ц. Караянчева: Този път ГЕРБ ще направи пробив в Кърджали и ще победи ДПС"}
{"url": "https://www.faktor.bg/bg/articles/novini/svyat/stoltenberg-nato-ne-e-poluchavala-iskane-da-uchastva-v-morska-operatsiya-v-ormuzkiya-protok", "text": "\"НАТО не е получавала официално искане да участва в операцията на САЩ и Великобритания за контрол на корабоплаването в Ормузкия проток\", заяви отново днес генералният секретар на блока Йенс Столтенберг, цитиран от Ройтерс. Той говори при срещата си с новата германска министърка на отбраната Анегрет Крамп-Каренбауер, която бе на посещение в Брюксел, информира БТА. Шефът на НАТО обаче посочи, че \"съюзниците са загрижени за ситуацията в този регион, ние продължаваме внимателно да следим какво става там, разменяме информация. Свободата на корабоплаването има много голямо значение и редица страни от алианса вече имат свои сили в региона\". Държавният департамент на САЩ обяви по-рано, че Вашингтон създава коалиция с цел гарантиране свободата на корабоплаването в района на Персийския залив. Преди седмица държавният секретар Майк Помпео предложи към участие в коалицията да бъдат привлечени държави от различни региони.  Стана известно също така, че Германия, Франция и Великобритания водят преговори за създаване на собствена мисия, която да следи за сигурността на корабоплаването в Персийския залив.", "date": "2019.07.31", "title": "Столтенберг: НАТО не е получавала искане да участва в морска операция в Ормузкия проток"}
{"url": "https://www.faktor.bg/bg/articles/novini/balgariya/kristiyan-boykov-se-pohvalil-s-golyam-udar-dni-predi-da-se-razbere-za-atakata-sreshtu-nap", "text": "Служител на „ТАД Груп”се оказа сред основните свидетели по делото срещу обвинените за кибертероризъм собственик на фирмата Иван Тодоров, търговския й директор Георги Янков и сочения за топ хакер 20-годишен пловдивчанин Кристиян Бойков. Това стана ясно на днешното заседание на Специализирания съд, който трябва да реши дали да остави за постоянно в ареста Тодоров. Прокуратурата настояваше заседанието да се води при закрити врати заради разгласяването на поверителна информация, но искането беше отхвърлено, съобщава \"24 часа\". Показанията на младшия експерт от „ТАД Груп” Захари Захариев Митев са сред основните улики срещу колегите му. Той обяснил, че задачите му се възлагали лично от Бойков и Тодоров. Търсели се различни слабости на сайтове и фирми. Митев казал пред разследващите, че покрай датата на атаката срещу НАП, Кристиян сам му се похвалил, че е “ударил нещо голямо”. На въпрос за какво става въпрос, Бойков попитал дали е сигурен, че иска да знае. Митев отказал и след няколко дни разбрал за хакването на сървъра на приходната агенция, при което бяха източени данните на близо 5 милиона българи.", "date": "2019.07.31", "title": "Кристиян Бойков се похвалил с \"голям удар\" дни преди да се разбере за атаката срещу НАП"}
{"url": "https://www.faktor.bg/bg/articles/novini/svyat/zemetresenie-s-magnitud-4-4-be-registrirano-v-yuzhna-albaniya", "text": "Земетресение с магнитуд 4,4 бе регистрирано около 16 часа местно време в района на град Корча в Южна Албания, съобщи албанската телевизия Топ ченъл, цитирана от БТА.  Епицентърът на труса е бил на 16 км източно от Корча. Засега няма информация за щети. Земетресението е било почувствано и в Северна Македония и Гърция. От началото на юни бяха регистрирани няколко земетресения в района на Корча, които нанесоха материални щети на стотици домове.", "date": "2019.07.31", "title": "Земетресение с магнитуд 4,4 бе регистрирано в Южна Албания"}
{"url": "https://www.faktor.bg/bg/articles/parlamentat-ofitsialno-izleze-v-lyatna-vakantsiya", "text": "Парламентът излезе в лятна ваканция. Съгласно Правилника за организацията и дейността на Народното събрание лятната ваканция на депутатите е от 1 до 31 август, включително. С това приключи и седмата сесия на 44-ото Народно събрание.  Новата сесия ще бъде открита на 4 септември от 9.00 ч. Заседанието бе насрочено от председателя на парламента Цвета Караянчева, която закри настоящата сесия. „Желая ви приятна ваканция. Очаквам ви с много положителни емоции, готови за работа“, каза Караянчева. Днес много от депутатите отсъстваха, а по време на парламентарния контрол следобед в залата останаха едва десетина души, заедно със стенографката и министрите, които отговаряха на въпроси на народни представители. Младен Маринов, Владислав Горанов и Кирил Ананиев буквално се намираха като на среща със симпатизанти в безлюдно село. Лидерката на БСП Корнелия Нинова, която бойкотираше работата на Народното събрание, дойде за днешното заседание, но след като се изказа и раздаде \"списък с книги\" на депутатите за лятната ваканция, също напусна залата.", "date": "2019.07.31", "title": "Парламентът официално излезе в лятна ваканция"}
{"url": "https://www.faktor.bg/bg/articles/novini/svyat/iran-smenya-imeto-na-valutata-maha-4-nuli-ot-parite-si", "text": "Πpaвитeлcтвoтo нa Иpaн oдoбpи плaн зa пpeмaxвaнe нa чeтиpи нyли oт cвoятa вaлyтa, ĸaĸтo и пpeимeнyвaнeтo ѝ, пpeдaвaт cвeтoвнитe aгeнции. \"Kaбинeтът днec oдoбpи зaĸoн, c ĸoйтo ce пpeмaxвaт чeтиpи нyли oт вaлyтaтa, ĸaĸтo и cмянaтa нa имeтo ѝ нa \"тoмaн\", зaяви пpaвитeлcтвeният гoвopитeл Aли Paбиeй пpeд peпopтepи. Cтoйнocттa нa иpaнcĸия pиaл дocтигнa peĸopднo дънo минaлaтa гoдинa, cлeд ĸaтo CAЩ излeзe oт ядpeнaтa cдeлĸa и oтнoвo нaлoжи caнĸции нa иcлямcĸaтa дъpжaвa. Πpeди тpи гoдини 37 000 pиялa ĸyпyвaxa eдин дoлap, нo пpeз минaлaтa гoдинa oбмeнният ĸypc ce cpинa дo 180 000. Днec eдин щaтcĸи дoлap ce oбмeня зa 120 000 pиялa, a oфициaлният ĸypc e 42 000 зa $1. Toвa oзнaчaвa, чe вceĸи бeз бaнĸoвa ĸapтa щe тpябвa дa ocтaви мoнeтитe и дa нocи дeбeли пaчĸи пapи, caмo зa дa cи ĸyпи eжeднeвни пpoдyĸти. Зa дa oпpocтят тpaнcaĸциитe cи, иpaнцитe oтдaвнa нapичaт вaлyтaтa cи тoмaн и пpeмaxнaxa eднa нyлa - yниĸaлнa cиcтeмa, ĸoятo oбъpĸвa чyждeнцитe. Toмaн бe имeтo нa вaлyтaтa и пpeди 1925 г. Meждyнapoдният вaлyтeн фoнд пpoгнoзиpa, чe иĸoнoмиĸaтa нa Иpaн щe ce cвиe c 6 пpoцeнтa тaзи гoдинa.", "date": "2019.07.31", "title": "Иран сменя името на валутата, маха 4 нули от парите си"}
{"url": "https://www.faktor.bg/bg/articles/novini/svyat/komisiya-na-senata-v-sasht-odobri-sanktsii-sreshtu-severen-potok-2-i-vliyanieto-na-rusiya-v-evropa", "text": "Комисия към Сената на САЩ одобри проект, който планира налагането на санкции на компании и хора, замесени в строежа на „Северен поток-2“, който според администрацията на Доналд Тръмп ще засили икономическото влияние на Русия в Европа, предава Reuters.  Комисията за Международни отношения към горната камара на Конгреса е одобрила проекта „За защита на европейската енергийна сигурност“ с 20 гласа „За“ и два гласа против. За да добие пълна сила на закон, проектът ще трябва да бъде одобрен от Сената, Камарата на представителите и американския президент Доналд Тръмп. Един от инициаторите на идеята – сенатор Тед Круз, заяви, че „Русия и в миналото е ползвала енергоизточниците за свое оръжие“. Проектът „Северен поток-2“, който е почти завършен, се ръководи от руската държавна компания „Газпром“, като половината от средствата са дадени от германските компании Uniper и Wintershall, англо-холандската Shell, австрийската OMV и френската Engie. Санкциите биха могли да засегнат и други енергийни проекти, какъвто е например „Турски поток“.", "date": "2019.07.31", "title": "Комисия на Сената в САЩ одобри санкции срещу „Северен поток-2“ и влиянието на Русия в Европа"}
{"url": "https://www.faktor.bg/bg/articles/spetsprokuraturata-ot-tad-grup-sa-predostavyali-danni-na-bivola", "text": "Дестабилизиране на политическата обстановка в страната и на правителството, всяване на смут и тревога в населението - това е била основната цел на хакерската атака по Националната приходна агенция (НАП). Цел, която според Специализираната прокуратура е постигната. Това заяви прокурор Евгения Станкова, завеждащ отдел „Антитероризъм” в СП, съобщи БГНЕС. В този час Специализираният наказателен съд разглежда искането на обвинението за налагане на мярка за неотклонение „Задържане под стража“ на обвинения за подбудителство към кибертероризъм Иван Тодоров, собственик на „ТАД Груп”. Обвинението иска делото да се разглежда от Специализирания съд при закрити врата. Прокурор Станкова съобщи, че от направени разпити на служители на НАП е станало ясно, че са копирани ЕГН-та, регистрационни номера на МПС-та и други лични данни на над 5 милиона българи. Две седмици преди ИТ специалистът Кристиян Бойков да бъде арестуван за пробива в системата на НАП, от фирмата „ТАД Груп“ са се свързали с медии и са им изпратили данни от изтегления масив. Става дума за разследващия сайт „Биволъ“, британският обществен оператор Би Би Си и агенция \"Ройтерс\", твърди наблюдаващият прокурор по делото Евгения Станкова. От „Биволъ“ вече отрекоха да са знаели за теча преди до няколко български медии да бъде изпратен имейл с линк към изтеклия масив. Подобни твърдения за пръв път лансира зам.-главният прокурор Иван Гешев в интервю пред БНТ. Станкова съобщи, че данни за това се съдържат както в експертни заключения, така и в свидетелски показания. От думите ѝ стана ясно, че собственикът на фирмата „ТАД Груп“ Иван Тодоров отказва да съдейства на разследващите като предостави паролите за компютрите си, макар че преди са се прибере в България самият той заяви, че ще направи това. Въпреки че нито един от тримата обвиняеми по случая не е предоставил паролите си, разследващите са установили, че „е имало скрит чат в \"Телеграм\" между един от обвиняемите и собственика на сайта \"Биволъ\", в рамките на който се казва, че такива данни са били предоставени“, каза Станкова. \"Телеграм\" се смята за едно от най-сигурните приложения за размяна на съобщения. Тази устойчивост е и причината руските власти първо да гласуват, а после и да допълват ефективно законодателство, задължаващо собствениците на компанията да им предоставят ключа - засега безуспешно. Прокурор Станкова каза още, че според свидетелските показания на служители в „ТАД Груп“, компанията целенасочено е избирала фирми, чиито данни „да бъдат копирани“. Тя не уточни кои са тези фирми, а каза само, че те са „с търговска и с популярна цел“, без да е ясно какво има предвид с последното. „Целта на цялата дейност е да бъде създадена социална нестабилност – срещу действащата в момента политическа система, форма на управлението. Дейност насочена срещу населението“, заяви още прокурорът. Станкова съобщи и че е имало пробив в поливните системи, с което се е целяло компрометиране на преминаващите автомобил, возещи депутати, управници и важни гости пред сградата на парламента в центъра на София.", "date": "2019.07.31", "title": "Спецпрокуратурата: Обвинените в атаката срещу НАП - искали да сеят смут и страх, да дестабилизират политическата система"}
{"url": "https://www.faktor.bg/bg/articles/nikolay-vasilev-1", "text": "Никой от нас не знае в подробности различните оферти, предложени на страната ни за концесията на летище \"София\", както и защо е предпочетен този концесионер. Факт е, че летището изглежда много зле и има нужда от нова концесия. Държавата не го управлява добре. Тази позиция изрази в студиото на Би Ти Ви бившият министър на икономиката Николай Василев. По повод недоволството на БСП във връзка с тази концесия и че е част от националната сигурност на страната, Василев заяви: „За последните 30 г. тези хора са против всяка концесионна сделка. Неудачно е да продължаваме така, както е в момента - да имаме едно провинциално летище. За мен проблем за националната сигурност е да имаш едно лошо летище, каквото е в София\", настоя Василев. „От 30 години живеем в пазарна икономика. Държавата показа, че не може да управлява летището. Не може да извади над милиард за изграждането на нов терминал и нова писта. Спечелилият търга е огромна световна компания, която знае как да го развие. Този концерн е изградил едно от най-добрите летища в Европа. Ако се построи нов терминал, той ще е по-добър от този в Прага и Будапеща. Който и от петте кандидат-концесионери да бъде избран, ще бъде добре за летище \"София\", убеден е бившият царски министър.  Василев коментира и автомобилния гигант, който е решил да инвестира в нашия регион.  „Направили сме всичко за да привлечем големия концерн да инвестира у нас. Нека да изчакаме. България може да привлече инвестицията за нов завод на \"Фолксваген\", имаме своите шансове. Ако тази инвестиция се провали - вероятно ще поканим някой друг, работи се и в тази посока. Турция е безспорно много по-голяма като територия и пазар, а затова и шансът е по-голям. Но може там да се променят нещата заради политическата ситуация, и така да върнем инвестицията в България. Най-големият ни проблем е размерът на пазара, но и международния ни имидж. Ако влезем в еврозоната, това ще бъде най-големият гол в наш интерес. Според мен трябваше да се приближим до еврозоната още преди 10 години, но това не се случи\", аргументира позицията си Николай Василев.", "date": "2019.07.31", "title": "Николай Василев: За мен проблем с националната сигурност е да имаш едно лошо летище \"София\""}
{"url": "https://www.faktor.bg/bg/articles/ministar-karanikolov-bitkata-za-folksvagen-prodalzhava", "text": "България продължава да е в състезанието за строежа на завода на автомобилния гигант ''Фолксваген''. Това заяви в \"България он Еър\" министърът на икономиката Емил Караниколов. Според него страната ни превъзхожда Турция по доста показатели. Караниколов обясни, че инвестицията на германския концерн ще е за 1,4 милиарда евро, като ще се отворят между 4 и 5 хиляди работни места. Той допълни, че решението къде ще бъде построен завода ще бъде взето през септември. ,,Един от представителите на Борда на ''Фолксваген'' каза, че все още не е взето окончателното решение къде ще е завода на компанията. България продължава да е в състезанието. Превъзхождаме Турция с членството ни в ЕС, по-ниските оперативни разходи, висококвалифицираната работна ръка и локациите, които предлагаме'' посочи министърът. Караниколов коментира и епидемията от африканска чума по свинете, която удари България. Според него, ако не бъде спряна болестта, ситуацията може да стане критична. ,,Епидемията по свинете е изключително сериозна и се разраства бързо. Трябва първо да я спрем и след това да търсим причини и виновни. Проблемът е дали ще бъдем в карантина в периода за износ и дали ще фалират свинефермите. Ако не спрем епидемията ситуацията може да стане критична'', разясни той", "date": "2019.07.31", "title": "Министър Караниколов: Битката за \"Фолксваген\" продължава, страната ни превъзхожда Турция"}
{"url": "https://www.faktor.bg/bg/articles/pravitelstvoto-tarsi-zhelaeshti-da-prouchvat-neft-i-gaz-v-cherno-more", "text": "Πpaвитeлcтвoтo oтĸpи ĸoнĸypcнa пpoцeдypa зa издaвaнe нa paзpeшeниe зa тъpceнe и пpoyчвaнe нa нeфт и пpиpoдeн гaз в плoщ \"Блoĸ 1-26 Tepвeл\" в Чepнo мope. Peшeниeтo идвa няĸoлĸo дни, cлeд ĸaтo cтaнa яcнo, чe Ѕhеll и пapтньopитe им не ca ycпeли да намерят достатъчен обем залежи от въглеводороди при сондажите в \"Блок 1-14 Хан Кубрат\" край Бургас. Обезкуражаващата новина дойде от отчета на австралийския партньор на компанията Woodside Petroleum, съобщава money.bg.  Peшeниeтo дa бъдe oтĸpит ĸoнĸypc зa тъpceнe и пpoyчвaнe нa нeфт и пpиpoдeн гaз в плoщ \"Блoĸ 1-26 Tepвeл\", paзпoлoжeнa в изĸлючитeлнaтa иĸoнoмичecĸa зoнa нa cтpaнaтa ни в Чepнo мope, e взeтo нa днeшнoтo зaceдaниe нa пpaвитeлcтвoтo пo пpeдлoжeниe нa миниcтъpa нa eнepгeтиĸaтa Teмeнyжĸa Πeтĸoвa. Paзpeшeниeтo зa тъpceнe и пpoyчвaнe щe бъдe издaдeнo зa cpoĸ oт пeт гoдини. B минимaлнaтa зaдължитeлнa paбoтнa пpoгpaмa зa пpoyчвaнeтo e peглaмeнтиpaнo, чe бъдeщият титyляp нa paзpeшeниeтo щe тpябвa дa пpoĸapa и oбpaбoти 2D и ЗD ceизмични изcлeдвaния, дa изгoтви гeoлoжĸи мoдeл зa oĸoнтypявaнe нa пepcпeĸтивни oбeĸти зa coндиpaнe. Πoбeдитeлят в ĸoнĸypca щe тpябвa и дa oцeни пeтpoлния пoтeнциaл и дa пpoĸapa тъpceщ coндaж пpи oтĸpивaнe нa пepcпeĸтивни cтpyĸтypи. Tepитopиятa нa \"Блoĸ 1-26 Tepвeл\" пpeдcтaвлявa изтoчнaтa чacт oт пo-гoлям пpoyчвaтeлeн блoĸ зa нeфт и пpиpoдeн гaз \"Бypгac - дълбoĸo мope\". B пepиoдa oт 2002 дo 2008 гoдинa тaм e билo пpeдocтaвeнo paзpeшeниe зa тъpceнe и пpoyчвaнe нa \"Bинтидж Πeтpoлeyм Интepнeшънъл\", ĸoйтo e пpoвeл oгpaничeн oбeм пpoyчвaтeлни дeйнocти. B oбceгa нa плoщтa нe e пpoĸapвaн coндaж. Блoĸът e cлaбo изyчeн и гeoлoжĸитe и гeoфизичнитe дaнни зa нeгo ca cилнo oгpaничeни, инфopмиpaт oт пpaвитeлcтвeнaтa пpeccлyжбa в cъoбщeниe. Блoĸът \"Xaн Tepвeл\" e c плoщ 4032 ĸв. ĸм и ce нaмиpa нa юг oт \"Xaн Acпapyx\" и нa изтoĸ oт \"Xaн Kyбpaт\". Зa нeгo и пpeди ca били opгaнизиpaни ĸoнĸypcи, нo дoceгa нe e имaлo ĸaндидaти. Ceгa oбaчe Бepнap Kлeмaн, вицeпpeзидeнт нa фpeнcĸaтa Тоtаl зa Kacпийcĸия peгиoн и Южнa Eвpoпa, зaяви, чe ĸoмпaниятa \"щe пpoдължи дa paбoти в oблacттa нa пpoyчвaнe нa гeoлoгиятa нa Чepнo мope нa бългapcĸa тepитopия\", дaвaйĸи cигнaл зa нaмepeниeтo cи дa ce вĸлючи в тъpгa.", "date": "2019.07.31", "title": "Правителството търси желаещи да проучват нефт и газ в Черно море"}
{"url": "https://www.faktor.bg/bg/articles/sport/svetat/grigor-dimitrov-iztragna-pobeda-v-meksiko", "text": "Григор Димитров победи с огромно усилие №97 в световната тенис листа Стийв Джонсън на старта на турнира в Лос Кабос, Мексико. Българинът, подкрепян горещо от публиката, взе успеха със 7:6, 4:6, 7:6 след битка, продължила два часа и половина. Във втория кръг го чака двубой с Гуидо Пея (Аржентина). Ден преди двубоя, българската звезда в тениса заяви в интервю в Мексико - \"Защо оттук да не започне позитивната част на годината ми?\" Надяваме се, че победата рано тази сутрин българско време е добър сигнал в тази посока. При 5-5 дойде и отиграването на мача, зрелищно и от световна класа. Григор излезе на мрежата, но минаващият удар на Джонсън бе идеален. Българинът реагира уникално, хвърли се в стил \"Борис Бекер\" и някак отрази, прехвърляйки топката над мрежата в празното поле. Трибуните изригнаха - мачбол!, пише corner.dir.bg След 2 часа и 31 минути Григор вдигна победно ръце с мощен начален удар и 7:5 в тайбрека на решаващия трети сет.", "date": "2019.07.31", "title": "Григор Димитров изтръгна победа в Мексико"}
{"url": "https://www.faktor.bg/bg/articles/ministerstvoto-na-finansite-obyavi-dannite-za-fiskalniya-rezerv-i-byudzhetniya-izlishak", "text": "11,7 млрд. лева има във фискалния резерв в края на юни, сочат данните на финансовото министерство. По същото време бюджетният излишък е бил 3,2 млрд. и се очаква да нарасне през юли.  Бюджетът бе актуализиран на два пъти през юни, като при втората промяна бе увеличена разходната част заради покупката на изтребителите Ф-16. Тъй като разходът не е направен, все още не може да бъде видян като минус в хазната.", "date": "2019.07.31", "title": "Министерството на финансите обяви данните за фискалния резерв и бюджетния излишък"}
{"url": "https://www.faktor.bg/bg/articles/kabinetat-otpuska-blizo-60-000-leva-za-daroviti-detsa", "text": "Министерският съвет одобри трансфери в размер на 58 860 лв. за стипендии и еднократно финансово подпомагане на ученици по Програмата на мерките за закрила на деца с изявени дарби от държавни, общински и частни училища през 2019 г. Предоставянето на стипендии на децата с изявени дарби цели насърчаване на техните творчески заложби и потребности, като им се осигурява финансово подпомагане и възможности за изява, съобщават от пресслужбата на МС. За 2019 година за Министерството на образованието и науката са определени средства в общ размер на 793 050 лв.. които се разпределят регулярно. С настоящото Постановление по бюджетите на общините се предоставят допълнително 33 885 лв., от които 4 860 лв. за отпуснати 3 стипендии по искане на три общини по Програмата за 2018 г., 18 360 лв. за постъпили искания за първото тримесечие на 2019 година от 7 общини за отпуснати 15 стипендии по Програмата за 2019 г., и 10 665 лв. - за издадени заповеди за 9 стипендии по Програмата за 2019 г. на ученици в частни училища. Тъй като и деветте одобрени стипендии са на ученици в частни училища на територията на гр. София, средствата се предоставят на Столична община. Отделно от тях са необходими още 24 975 лв., в които са включени 3 240 лв. за две издадени от министъра на образованието и науката заповеди по Програмата за 2018 година, и 21 735 лв. за 19 издадени заповеди за 2019 година. По този начин необходимите средства възлизат общо на 58 860 лв. Те са в рамките на разчетените за тази дейност в централния бюджет за 2019 година.", "date": "2019.07.31", "title": "Кабинетът отпуска близо 60 000  лева за даровити деца"}
{"url": "https://www.faktor.bg/bg/articles/obshtestvo/zakon-i-red/vas-obyavi-za-nishtozhna-metodikata-za-dyalovo-razpredelenie-na-toplinnata-energiya", "text": "Тричленен състав на Върховния административен съд обяви за нищожни разпоредби от Методиката за дялово разпределение на топлинната енергия в сгради - етажна собственост, както и текстове за топлоснабдяването, съобщиха от пресцентъра на Върховния административен съд. Административното дело е било образувано по жалби на три физически лица. Решението може да се обжалва с касационна жалба пред петчленен състав на ВАС. Причината е, че оспорените текстове са издадени от некомпетентен орган, в случая - от заместник – министъра на икономиката и енергетиката, наредил и обнародването й в Държавен вестник. Според върховните магистрати въпреки изричната заповед за заместване, заместник-министърът не е компетентен да издава подзаконови нормативни актове, тъй като законът изрично предвижда специалната нормотворческа дейност да се извършва от министър.  За издаването на новата за топлоснабдяването, както и за отмяната на действащата до 24.04.2007 г. Наредба № 2 за топлоснабдяването липсват, каквито и да било мотиви.", "date": "2019.07.31", "title": "ВАС обяви за нищожна Методиката за дялово разпределение на топлинната енергия"}
{"url": "https://www.faktor.bg/bg/articles/prokuraturata-tad-grup-e-mozhelo-da-destabilizira-politicheskata-sistema-kato-pusne-praskachkite-pred-parlamenta", "text": "Прокуратурата имала данни, че от \"Тад груп\" са правили опит да влязат в системата за контрол на поливните системи в София. Целта била, когато покрай поливачките в центъра на София и около сградите на парламента и държавните сгради минават правителствени автомобили или такива на чуждестранни гости, те да се задействат и да ги пръскат. Това стана ясно на пресконференцията на Специализираната прокуратура днес по разследването за кибертероризъм. \"Осъществено е посегателство върху сървъра на \"Поливни системи\", които се намират пред парламента, като в данните, които се съдържат в материалите по делото, става въпрос, че е имало такова желание, евентуално при преминаването на автомобили на различни, може би държавен глава или гости на нашето Народно събрание, евентуално да бъде активирана поливната част пред парламента, с което да се създаде някакво затруднение при придвижването, което пък от своя страна може, и за нас като прокурори е важно да направим своя извод, че, създавайки такава нестабилност, води след себе си веднага знаете какво – това е нестабилност въобще на цялата ни политическа система и т.н.\", обясни наблюдаващият прокурор по случая Евгения Станкова.", "date": "2019.07.31", "title": "Прокуратурата: \"Тад груп\" е планирала да дестабилизира политическата система чрез пръскачките пред парламента"}
{"url": "https://www.faktor.bg/bg/articles/glavniyat-arhitekt-na-sofiya-dade-razreshenie-za-preustroystvoto-na-telefonnata-palata", "text": "Разрешението Телефонната палата в София да бъде преустроена в обширен частен музей с изложбени зали и с лаборатории за реставрация на археологически находки и творби на изкуството е било издадено от главния архитект на столицата Здравко Здравков в началото на юли и влиза в сила от 29 юли, съобщава \"Медиапул\". Разрешението за строеж позволява покривът да се трансформира в мансарден етаж, както и да се изкопае подземен паркинг. Сградата е собственост на дружеството \"НГ пропърти\" ЕАД, свързано с бизнесмена и колекционер на антики Васил Божков, което я купи през 2017 г. за 33.9 милиона лева. Телефонната палата няма да бъде надстроявана, а силуетът на съществуващите тавански помещения ще бъде променен с 20 градуса - казаха тогава за \"Дневник\" от пресцентъра на \"Нове холдинг\", където акционер е Божков. Проектант на сградата е арх. Станчо Белковски, виден представител на стила модернизъм в родната архитектура. По негов проект са изградени и гранд хотел \"България\", Студентският дом, сградата на сегашния Младежки театър и др. Телефонната палата е започнала да се строи през 1938 г. и е завършена през 1949 г. Тя е архитектурно-исторически паметник от най-ниската категория \"за сведение\". По тази причина всяка промяна по нея трябва да бъде съгласувана и с Националния институт за недвижимо културно наследство и Министерството на културата, което одобрява исканите промени през ноември 2017 г. Искане за същата промяна на покривния етаж имаше и собственикът на гранд хотел \"България\", но то бе отхвърлено от Министерството на културата. За разлика от Телефонната палата, която е с най-ниската категория паметник на културата, гранд хотелът е от най-високата - \"национално значение\", макар и двете сгради да са по проекти на арх. Станчо Белковски. Съществуващото покривно пространство ще бъде оформено така, че да се създадат нови помещения, които да могат да се използват, обясниха преди време от \"Нове холдинг\". Подобно преустройство на покрива вече е факт на съседната сграда на Централната поща, за което също беше променен устройственият план.", "date": "2019.07.31", "title": "Главният архитект на София даде разрешение за преустройството на Телефонната палата"}
{"url": "https://www.faktor.bg/bg/articles/obshtestvo/zakon-i-red/osadiha-fermerka-izlagala-zaradi-evrosubsidii", "text": "Бургаският апелативен съд потвърди условната присъда на фермерка от София, която подала неверни данни за земеделски площи в община Сливен и община Котел, за да получи евросубсидии. През май, 2016 г. като управител на еднолично дружество \"Грийн Лайн\", регистрирано в Сливен, Клара В. упълномощила лице, което да представи пред Областна дирекция \"Държавен фонд Земеделие\" неверни сведения за ползването на земеделски парцели. Целта била да получи средства от фондове по Схемата за единно плащане на площ. Обявени били десет парцела с обща площ 20,88 хектара. Според документите парцелите се намирали в землищата на котленските села Жеравна и Катунище, а също и в сливенското село Чинтулово. Част от имотите били собственост на подсъдимата, други били наети. При направена контролна проверка от служител на ДФ Земеделие няколко месеца по-късно обаче се установило, че състоянието на пет от земеделските парцели не съответства на заявеното . Вместо поддържана, земята била обрасли с дървета и храсти, личало се, че не се ползвала за земеделски нужди. Проверката всъщност осуетила превеждането на евросредства. Нещо повече, \"фермерката\" била санкционирана от ДФ \"Земеделие\". Условната присъда на Клара В., която е 3 месеца с 3 г. изпитателен срок, може да бъде обжалвана пред ВКС.", "date": "2019.07.31", "title": "Осъдиха фермерка, излъгала заради евросубсидии"}
{"url": "https://www.faktor.bg/bg/articles/pochina-nay-vazrastnata-balgarka", "text": "Най-възрастната българка баба Невена Прокопова Узунова - по баща Аврамова почина на 23.07.2019, почти на 104 години и беше най-възрастният жител на село Ковачевица, съобщава Монитор.     Родена е на 15.01.1916 г. Сирак и никога не е виждала баща си дори на снимка, защото той загива в Първата световна война през 1915 г. Майка й пък е едно от сирачетата от Баташкото клане, които се заселват в селото, така че корените са й от там. Сестра е на баба Мария Жерева.   На 19 години се омъжва за Васил Стоянов Узунов. Ражда три деца-една дъщеря и двама сина. През 1958 г., на 42 години, остава вдовица - съпругът и е убит в гората и намерен месеци по-късно.Това променя живота на цялото семейство. Синовете й по това време са студенти в София, а дъщерята е ученичка. В Ковачевица живее до 1970 г., а след това се преселва в Шумен с дъщеря си и сина си. След навършване на 90-та си година мести във Варна където живя до края на дните си. Изключително силен дух и вяра, обичаше живота и не се оплакваше, до края не пиеше никакви лекарства, казва нейният внук Иван, който изпълни нейното последно желание и погреба баба си в гроба на майка си и баща си. Той превози в хладилна камера баба си до Ковачевица и над 30 души от оределите ковачовалии кореняци я изпратиха.", "date": "2019.07.31", "title": "Почина най-възрастната българка"}
{"url": "https://www.faktor.bg/bg/articles/vladislav-goranov-nyama-prichina-da-se-iska-ostavkata-na-direktora-na-nap", "text": "Финансовият министър Владислав Горанов коментира, че не вижда причина да бъде поискана оставката на Галя Георгиева, директор на НАП. Той бе категоричен, че тя е \"успешен ръководител на приходната администрация\" и е жертва, а не извършител на престъпление.  Пред журналисти в парламента Горанов каза: \"Ние сме жертви на едно криминално деяние, чиито цели надминават обикновеното хакерство.\" Той коментира, че не е чул досега шефът на ЦРУ да напусне след \"Уикилийкс\". \"Не мисля, че един успешен ръководител на приходната администрация, която заедно с Агенция \"Митници\", успя да увеличи с 50 на сто данъчните приходи за последните няколко години, заслужава това, дори за толкова сериозно деяние, което пак повтарям, ни превръща в жертви, а не в извършители на престъпление\", каза Горанов.     Той бе категоричен, че не трябва да се обезглавява приходната администрация. По думите на Горанов отговорността за пропуските се носи от лицата, които са пряко отговорни. Той информира още, че двама служители на НАП вече не са работа. Това са директорът на \"Информационна сигурност\" и директорът на ИТ звеното в НАП.", "date": "2019.07.31", "title": "Владислав Горанов: Жертви сме на криминално деяние, чиито цели надминават обикновеното хакерство"}
{"url": "https://www.faktor.bg/bg/articles/novini/svyat/ruski-samoleti-i-voyskite-na-asad-sa-izravnili-sas-zemyata-17-naseleni-mesta", "text": "17 населени места са напълно унищожени вследствие на руските бомбардировки и ракетно-артилерийски обстрел в провинция Идлиб, в така наречената \"зона на деескалация\", съобщи заместник-генералният секретар на ООН по хуманитарните воъпроси Марк Лоукок пред Съвета за сигурност на ООН. Според споразумението между Русия, Иран и Турция в района на Идлиб не би трябвало да се водят военни действия. Според Лоукок бомбардировките продължават вече 90 дни, а спътниковите изображения сочат, че напълно са унищожени 17 населени места. Б По думите му, режимът на Асад и Русия прилагат в Идбил тактиката на опожарената земя. По данни на неправителствени организации за три месеца в зоната на деескалация са убити 606 мирни жители, от които 111 жени и 157 деца.", "date": "2019.07.31", "title": "Руски самолети и войските на Асад са изравнили със земята 17 населени места"}
{"url": "https://www.faktor.bg/bg/articles/radev-otnovo-povtori-oporkite-na-ninova", "text": "Президентът Румен Радев констатира, че в държавата е налице кризисна ситуация. Част от нея била кризата с африканската чума, но и хакерският пробив в НАП, сделката за изтребителите и изборът на главен прокурор. Той подозрително за пореден път повтори опорните точки на лидерката на БСП Корнелия Нинова в парламента, която днес раздаде \"списък\" с проблеми за лятната ваканция, по който да се готвели депутатите.   Заключението Радев направи в началото на инициираната от него среща със земеделския министър Десислава Танева, вицепремиера Томислав Дончев, екоминистъра Нено Димов и шефа на БАБХ по повод заразата по свинете. \"Тази криза е само част от цялата кризисна ситуация - отделно от случващото се с НАП и с неизгодните правно- и икономически договори за ф16, с набиращите сила протести за избора на новия главен прокурор\" - бяха встъпителните думи на президента при посрещането на министрите. \"В България недоволните винаги са повече от протестиращите\", добави той. \"Държавата трябва да декларира готовност и способност да се справи с чумата - много хора са засегнати\", отбеляза държавният глава и изрази желание да получи повече информация за епидемията. Според него е нужно взаимодействието на всички институтиции и широка информационна кампания за заразата. Вицепремиерът Томислав Дончев обясни, че за решаването на тежката ситуация има отношение \"половината апарат на държавата\". Десислава Танева пък припомни, че когато ГЕРБ беше опозиция по времето на служебния кабинет с премиер Огнян Герджиков, назначен от президента, лично тя е сигнализирала , е сигнализирала още в за проблем по одириране на програмата за развитие на селските райони. \"Вие взехте отношение - толкова за обективността\", добави тя. Танева отбеляза, че мерките за борба със заразата са общоевропейски и отчете, че до момента са регистрирани общо 26 огнища на африканска чума.", "date": "2019.07.31", "title": "Радев не може да преглътне сделката за Ф-16: Те са част от кризата в България!"}
{"url": "https://www.faktor.bg/bg/articles/novini/svyat/tramp-e-ubeden-che-nyama-po-dobar-politicheski-strateg-ot-samiya-nego", "text": "Президентът , който не дава никакви признаци на покаяние, тества границите на търпимост на нацията още от първия си ден на поста. Сега той премахва един от малкото останали гласове, опитващи да поставят спирачки пред понякога импулсивните му действия. Тръмп отстрани директора на националното разузнаване Дан Коутс, един от малкото влиятелни хора, предпазващи от погрешни решения във външнополитическия му апарат. В същото време той умножи нападките си срещу членове на Конгреса от малцинствата и стигна дотам да нарече в Туитър населен предимно с чернокожи 600 хиляден американски град \"отвратителна дупка, пълна с плъхове и други гризачи\". И двете действия подчертаха дългогодишното убеждение на Тръмп, че той не разполага с по-добър политически стратег от самия себе си. Президентът се освободи от много от помощниците си, който му бяха възразявали, чрез оказването на постоянен натиск върху тях или чрез заменянето им, и с това илюстрира предпочитанията си към лоялността пред уменията. Той разпали расово напрежение, залагайки на това, че подобно разделение ще улесни пътя му към победа на изборите през 2020 г. На мястото на трезвия анализ на експерти по въпросите на войната и мира той постави вътрешната си интуиция и публикациите в Туитър. В неделя Тръмп накара и.д. началника на кабинета си Мик Мълвейни да защитава в национален ефир публикациите му в Туитър и засили предизвикващите разделение свои нападки срещу дългогодишния конгресмен от афроамерикански произход Илайджа Къмингс от щата Мериленд, твърдейки без доказателства, че самият Къмингс, изявен критик на правителството, е \"расист\". Макар републиканците да наблюдават с тревога един невъздържан Тръмп 15 месеца преди изборите, малцина от тях се осмеляват да противоречат на президента, който се почувства окуражен от заключенията на разследването за Русия и разделенията в доминираната от демократите Камара на представителите, за да води такава вътрешна и външна политика, каквато само той намери за добре. Подобно на много от политическите пориви на Тръмп нападките му в края на миналата седмица срещу Къмингс, влиятелния председател на Комисията по надзор и правителствена реформа в Камарата на представителите, и расистките му публикации в Туитър две седмици по-рано не бяха плод на срещи със съветниците му за обсъждане на стратегии, а на кабелната телевизия. Той първо наруга четири цветнокожи жени, членове на Конгреса от Демократическата партия, заявявайки, че те изпитват ненавист към Америка и трябва \"да се върнат\" там, откъдето са дошли, макар че всички те са гражданки на САЩ, а три от тях са родени в страната. Тези думи предизвикаха осъждания и от двете основни политически партии в САЩ. Но когато присъстващите на митинг в Северна Каролина скандираха \"върнете я\" по адрес на народната избраничка Илхан Омар, която е родена в Сомалия, преди да се премести в САЩ като дете, Тръмп остави този възглас да се скандира безпрепятствено, а след това невярно твърдеше, че го бил прекъснал. Това, което накара президента да вземе на прицел Къмингс в края на миналата седмица, беше откъс по телевизия \"Фокс нюз\" за окръга на конгресмена в Балтимор. Съветници на Тръмп казаха, че президентът е бил подразнен от Къмингс още отпреди това заради отношението на конгресмена към и.д. министъра на вътрешната сигурност на САЩ Кевин Макалинън по време на изслушване в Конгреса, както и заради това, че Къмингс е получил правомощия да изиска проверка на имейлите на Иванка Тръмп и Джаред Къшнър, високопоставени съветници в Белия дом, които са съответно дъщеря и зет на президента. Бившият началник на кабинета на Тръмп Райнс Прибъс някога беше нарекъл разбунващите духовете публикации на Тръмп в Туитър през уикендите, често предизвиквани от нещо видяно от него по \"Фокс нюз\", \"работилница на дявола\" и беше казал, че те са в състояние да провалят дори внимателно изпипани стратегии на Белия дом. Но макар че и Прибъс, и предшественикът му Джон Кели в различна степен опитваха да отклонят Тръмп от коварната комбинация от телевизия и Туитър, Мълвейни не направи такъв опит. Той е дал на президента пространство да пише в Туитър, колкото си иска, казаха девет представители на правителството. През последните дни президентът освен това бил казал пред Къшнър - когото мнозина смятат за фактическия ръководител на предизборната кампания на Тръмп, както и пред други съветници от предизборния си екип, че според него словесните му атаки срещу демократите от малцинствата ще допринесат за мобилизацията на твърдото ядро негови привърженици. Това, че Коутс си тръгва, означава, че промените във външнополитическия екип на Тръмп ще бъдат ускорени. Преди това тогавашният министър на отбраната Джеймс Матис, държавният секретар Рекс Тилърсън, съветникът по националната сигурност Хърбърт Макмастър и постоянният представител в ООН Ники Хейли понякога възпираха външнополитическите пориви на президента, гласно или негласно. Но ако в началото на управлението си Тръмп толерираше това, той бързо се умори от предпазливия им подход, казаха официални източници. Това станало с течение на времето, когато натрупал увереност в способностите си да избира правилния път, било то като стъпи на севернокорейска територия или като омаловажи свалянето от Иран на американския дрон в Ормузкия проток. Всички тези служители си заминаха и бяха заменени с такива, които са далеч по-малко склонни да възразяват на президента. Коутс си спечели репутация с презентации пред президента на трезви разузнавателни оценки, които често пъти се разминаваха с политическите цели на Тръмп, без значение дали става дума за сближаване със Северна Корея, предупреждения за руска намеса в изборите, скъсване на споразумението за иранската ядрена програма или обявяването на битката срещу \"Ислямска държава\" за приключена. Изборът на президента за наследник на Коутс, републиканецът от Камарата на представителите от Тексас Джон Ратклиф, често защитава Тръмп и подложи на яростен разпит бившия специален прокурор Робърт Мълър по време на изслушването му в юридическата комисия на Камарата на представителите миналата седмица. Той не притежава дълъг опит в сферата на разузнаването и външната политика. БТА", "date": "2019.07.31", "title": "Тръмп е убеден, че няма по-добър политически стратег от самия него"}
{"url": "https://www.faktor.bg/bg/articles/novini/svyat/spored-ruska-darzhavna-bolnitsa-navalni-ne-e-otroven", "text": "Руска държавна болница съобщи в сряда, че токсикологичният тест,  извършен върху неуточнен биоматериал, взет от арестувания и лежащ в затвора опозиционен политик Алексей Навални, не е открил следи от отрова в неговото тяло, предаде агенция Интерфакс. През миналата седмица Александър Навални беше затворен за 30 дни по обвинения за призоваване към участие в неразрешен протест на опозицията. Впоследствие той беше хоспитализиран в неделя и изписан в понеделник, след като получи тежък алергичен оток и заподозря, че може би е бил отровен, подозрение, което беше споделено от неговия адвокат и личен лекар. Вчера съд в Москва отхвърли молбата за предсрочно освобождаване на Алексей Навални въз основа на здравословното му състояние", "date": "2019.07.31", "title": "Според руска държавна болница Навални не е отровен"}
{"url": "https://www.faktor.bg/bg/articles/vanshnite-ministri-ot-asean-i-stranite-partnyorki-se-sabraha-na-sreshta-v-bankok", "text": "Годишната среща на външните министри на страните от Югоизточна Азия започна в Банкок днес с призив от страната домакин Тайланд за по-дълбока интеграция, на фона на растящите глобални предизвикателства и на обещание от Китай за решаване на подходящ начин на различията, пораждащи сериозно напрежение в Южнокитайско море, предаде Асошиейтед прес. Срещата на АСЕАН (Асоциацията на страните от Югоизточна Азия, в която членуват 10 страни от региона) се провежда и в период на нарастващи проблеми със сигурността на Корейския полуостров, на агресивни териториални претенции на Китай в Южнокитайско море и на затягащата се търговска война между САЩ и Китай. Ключови фигури на срещата, поканени като стратегически и диалогови партньори, са външните министри на САЩ - Майк Помпейо, на Китай - Ван И, и на Русия - Сергей Лавров.   Домакинът - тайландския външен министър Дон Прамудвинай, призова в словото си колегите от АСЕАН да бъдат \"по-гъвкави\" на фона на глобално засилващия се национализъм. \"Трябва да признаем, че да се затваряме в собствените си проблеми и да проявяваме късогледство не е решение и никога няма да бъде такова за нас. На фона на големия хаос ние трябва да бъдем по-отворени и да гледаме в перспектива повече от всякога\", подчерта той. Министърът предупреди, че пътят напред може да се окаже много коварен, но добави, че по-силно сътрудничество между страните от АСЕАН и външните партньори на организацията може да помогне да се поддържа икономически растеж в дългосрочен план.  \"Това е сложен акт на балансиране, но преодоляването на страха и недоверието между нас и между нас и другите световни сили ще направи АСЕАН неделима част от трайния световен мир и просперитет и тази вълна може да изтегли всички нас напред\", подчерта тайландският домакин. Китайският външен министър Ван И, цитиран от Синхуа и ТАСС,  съобщи, че днес Китай и 10-те страни от АСЕАН предсрочно са завършили първата редакция на проект за Кодекс за поведение в Южнокитайско море. Той отбеляза, че \"в хода на първото четене текстът е бил редактиран по такъв начин, че рамките и ключовите моменти в него да изпъкнат по-ясно, а структурата му да бъде разумна и обоснована\".  Той окачестви това като \"значителен напредък в консултациите по кодекса, което ще спести време при последващите редакции, повишава нашата увереност и демонстрира убеждението на страните от региона в необходимостта съвместно да установяват правила, защитаващи мира и стабилността в Южнокитайско море\". Руският външен министър Сергей Лавров отбеляза, че тази среща е първата, след като равнището на отношенията между Русия и АСЕАН бе повишено до стратегическо партньорство, (което бе обявено на срещата на върха Русия-АСЕАН в Сингапур през ноември м.г.). Той изрази особено задоволство от повишаването на равнището на координацията между Русия и АСЕАН на международната арена. \"Външнополитическата философия на нашите страни е фактически идентична, а подходите към решаването на актуалните проблеми на съвременността изключително по пътя на преговорите и диалога съвпадат\", подчерта Лавров.  Американският държавен секретар Майк Помпейо, който вероятно се е надявал на този форум да има възможност за нов контакт по проблемите на денуклеаризацията със Северна Корея на високо равнище, разбра в Банкок, че това няма да се осъществи, посочва АП. Домакините от Тайланд казаха, че севернокорейският външен министър И Йон-хо няма да пристигне за форума, а Пхенян ще бъде представен от посланика си в Тайланд. В края на днешния ден от форума в Банкок бе разпространено комюнике за резултатите от първия ден на срещата на външните министри на АСЕАН. \"Потвърждаваме важността на запазването и укрепването на мира, сигурността, стабилността и свободата на навигацията в Южнокитайско море и във въздушното пространство над него\", се казва в текста, цитиран от ТАСС.  Министрите са обсъдили сегашната ситуация в Южнокитайско море, при което \"някои от тях изразиха безпокойство във връзка с извършващите се там дейности (по създаването на изкуствени острови) и случващите се там инциденти, които подкопаха доверието, засилиха напрежението и могат да навредят на мира, сигурността и стабилността в региона\".  Министрите подчертават колко е важно да се проявява сдържаност от всички страни, имащи отношение към обстановката в Южнокитайско море.", "date": "2019.07.31", "title": "Външните министри от АСЕАН и страните партньорки се събраха на среща в Банкок"}
{"url": "https://www.faktor.bg/bg/articles/novini/balgariya/v-simeonov-za-kakav-razpad-govorite-ima-si-koalitsiya-obedineni-patrioti", "text": "\"Не беше красиво това, което демонстрира Народното събрание пред българския народ. Пламен Георгиев е подал оставка и има право на достойно оттегляне, да се запази достойнството на човека. БСП искаха да го унижат, да го смачкат, да се гаврят\", коментира пред Нова телевизия оттеглянето на Георгиев лидерът на НФСБ Валери Симеонов.   \"За какъв разпад говорите, има си коалиция \"Обединени патриоти\", тя продължава да съществува. Тя просто е намалила състава си с една партия. Вече е НФСБ и ВМРО. Не е голяма драма\", заяви Симеонов. По думите му, ПГ на коалицията не е работила последните две години, визирайки председателството на Волен Сидеров.", "date": "2019.07.31", "title": "В. Симеонов: За какъв разпад говорите, има си коалиция \"Обединени патриоти\""}
{"url": "https://www.faktor.bg/bg/articles/novini/balgariya/d-taneva-ognishtata-na-afrikanska-chuma-sa-veche-26", "text": "Започна срещата на президента Румен Радев с председателя на Епизоотичния съвет към Министерския съвет и вицепремиер Томислав Дончев, земеделския министър Десислава Танева, нейния заместник Янко Иванов, министъра на околната среда и водите Нено Димов, вътрешния министър Младен Маринов, председателя на БАБХ д-р Дамян Илиев и експерти във връзка с Африканската чума по свинете у нас. По време на срещата отговорните страни трябва да запознаят президента Румен Радев с моментната ситуация и мерките, които се прилагат, за да се разреши кризата. Земеделският министър Десислава Танева съобщи, че към днешна дата огнищата на заразата у нас вече са 26. ”Африканската чува по свинете влиза в ЕС влиза още през 2013, в Европа още след 2000 г., в Румъния – две години преди нас. Това не е изненада или неочаквано събитие у нас. За първи път случай на чума се регистрира през 2018 в с. Тутраканци и след този случай се приема Национален стратегически план за действие“, обясни тя и добави, че всички мерки, които се изпълняват в България, са съгласно Европейската стратегия за борба с африканската чума по свинете, приета през 2015 г. ”Към днешна дата имаме регистрирани 26 огнища тип \"домашна свиня\". 5 случая днес са потвърдени в Попино, Силистренско, и в Българско сливово, Свищов, в промишлени свинекомплекси. И отделно 26 случая с дива свиня, последните от които са отстреляни край х. ”Здравец“, Пловдивско“, посочи Танева.", "date": "2019.07.31", "title": "Д. Танева: Огнищата на африканска чума са вече 26"}
{"url": "https://www.faktor.bg/bg/articles/novini/svyat/arestuvaha-polititsi-i-politsay-pri-operatsiya-sreshtu-kalabriyskata-mafiya", "text": "17 души, включително известни политици на местно равнище и полицай, бяха арестувани при голяма операция на италианската полиция срещу калабрийската мафия ндрангета, съобщи БТА. Италианската полиция заяви днес, че ударът й е бил насочен срещу престъпния синдикат Либри, за който се твърди, че е контролирал няколко района в град Реджо ди Калабрия.  Дванайсет души са задържани в следствения арест, а петима са поставени под домашен арест, каза полицията и допълни, че сред арестуваните са политици, бизнесмени, адвокат и полицейски служител. Имената им не бяха съобщени. Посочва се, че полицаят е поставен под домашен арест по обвинение в опит за предоставяне на поверителна информация на регионален политик. Според информационната агенция АНСА знаковите политически арести са на Алесандро Николо, регионален съветник от крайнодясната партия \"Италиански братя\", и на главния регионален съветник на управляващата левоцентристка Демократическа партия, Себастиано Ромео. Полицията заяви, че при разследването са използвани подслушване на телефонни разговори и сведения от дезертирали мафиоти - каквито са рядкост в ндрангета, изключително потайна организация. При днешната операция са конфискувани свързани с мафията активи на стойност няколко милиона евро, включително ресторанти, строителни компании и агенции за недвижими имоти.", "date": "2019.07.31", "title": "Арестуваха политици и полицай при операция срещу калабрийската мафия"}
{"url": "https://www.faktor.bg/bg/articles/manolova-vnese-zakonoproekta-si-za-lichniya-falit", "text": "Омбудсманът Мая Манолова предлага на Народното събрание да уредят законодателно възможността физическите лица да обявяват фалит. Според идеята й новите правила ще се прилагат само за добросъвестните длъжници, тоест хора, които не са харчили за \"луксозно потребление или непремерени инвестиции\". По думите на Манолова, цитирана от \"Фокус\", целта е да се реши проблемът на \"хилядите българи - вечни длъжници и бегълци в собствената си държава, които се крият, защото са в невъзможност да си платят дълговете, а и младите хора, които искат да започнат бизнес, да проявят смелост, да организират по един добър начин своя живот и на семействата си\". Към настоящия момент, България е единствената държава в Европейския съюз, в която липсва правна уредба, уреждаща личния фалит на физически лица, се казва в мотивите на законопроекта и се дава за пример Хърватия, която се присъедини към ЕС през 2013г., а от 2016 г. има нормативен акт, уреждащ тази материя. Отбелязва се, че в България все още равнищата на необслужваните кредити през юни 2018 г. (9.2%) са значително над средните за Европейския съюз, а напредъкът в преструктурирането е изключително бавен. Към края на месец юни 2017г. записани в Централния кредитен регистър на БНБ са 2.33 милиона кредитополучатели, от тях 2.217 милиона са български граждани. Към края на 2018г. кредитополучателите са 2.475 милиона, от тях 2.26 милиона са физически лица, 102 000 са чужди граждани, а 8000 са физически лица със свободни професии. Сред числата не попадат задълженията на граждани например за битови сметки и други дългове.", "date": "2019.07.31", "title": "Манолова внесе законопроекта си за личния фалит"}
{"url": "https://www.faktor.bg/bg/articles/sadat-razreshi-stroitelstvoto-na-nebostargacha-zlaten-vek-na-arteks", "text": "Административният съд отмени заповедта за спиране на строежа \"Златен век\" на фирма \"Артекс\". В решението на съда се казва, че няма каквито и да е правни основания за разпореденото спиране на небостъргача в Лозенец. След презаверяването на разрешението за строеж започва да тече нов срок. Последната заповед е на главния архитект на София Здравко Здравков и е от 2018-та г. Това означава, че десетгодишното разрешение за строеж на \"Златен век\" изтича през 2028 г., аргументират се магистратите. Отклоненията по строежа са само на отделни части от него и заради запазването на съразмерността на сградата не е трябвало да се спира цялото строителство, се казва още в решението на съда. В него е посочено също, че шефът на ДНСК Иван Несторов е този, който трябвало да се произнесе за валидността за разрешителното за строеж, а на да прехвърля правомощията си на главния архитект Здравко Здравков. Решението може да се обжалва пред ВАС. Строителството на небостъргача бе спряно от ДНСК по нареждане на премиера Бойко Борисов. На 8 април се проведе среща в кабинета му в Министерския съвет, в която участваха строителният министър Петя Аврамова, кметът Йорданка Фандъкова и представители на инициативния комитет, който протестира срещу градежа. Тогава мотивите за блокирането на дейностите бяха \"нарушения при строителството и липсата на валидно строително разрешително.\" Борисов свика тази среща в разгара на скандала \"Апартаментгейт\" и след като стана ясно, че водещи политици от неговата партия ГЕРБ са придобили луксозни имоти от фирмата \"Артекс\". Заради скандала с луксозните апартаменти с постовете си се разделиха бившият ръководител на депутатите от ГЕРБ Цветан Цветанов, ексминистърът на правосъдието Цецка Цачева, кумицата на Цветанов и доскорошен зам.-министър на спорта Ваня Колева, както и бившият зам.-министър на енергетиката Красимир Първанов. Всички те си бяха закупили апартаменти от въпросната компания. В сряда \"Апартаментгейт\" доведе и до оставка на председателя на КПКОНПИ Пламен Георгиев.", "date": "2019.07.31", "title": "Съдът разреши строителството на небостъргача \"Златен век\""}
{"url": "https://www.faktor.bg/bg/articles/obshtestvo/zakon-i-red/sadat-puska-ivan-todorov-ot-aresta-sreshtu-100-000-lv-garantsiya", "text": "Специализираният наказателен съд определи мярка за неотклонение на шефа на \"ТАД Груп\" Иван Тодоров. Съдът не уважи искането на спецпрокуратурата и определи парична гаранция от 100 хиляди лева на обвинения за изтичането на лични данни от НАП. Обвинението може да обжалва решението в тридневен срок.  Припомняме, че спецпрокуратурата внесе в съда иск срещу собственика на \"ТАД груп\" да бъде определена най-тежката мярка за неотклонение - задържане под стража. Той е обвинен и се разследва в подбудителство за кибертероризъм и беше задържан вчера на Летище София след командировка в Канада.", "date": "2019.07.31", "title": "Съдът пуска Иван Тодоров от ареста срещу 100 000 лв. гаранция"}
{"url": "https://www.faktor.bg/bg/articles/obshtestvo/ulitsata/babh-potvardi-dve-novi-ognishta-na-afrikanska-chuma-pri-domashni-svine-v-oblast-montana", "text": "Българската агенция по безопасност на храните (БАБХ) констатира нови огнища на африканска чума при домашни свине за първи път в област Монтана в лични стопанства (тип заден двор), в квартал „Младеново“, град Лом – 11 свине и в село Ковачица, община Лом – 7 свине. Това съобщиха от пресцентъра на Агенцията. Взетите проби са потвърдени като положителни за вируса на африканска чума по свинете (АЧС) от Националната референтна лаборатория в Националния диагностичен научноизследователски ветеринарномедицински институт в София днес, 31 юли. Пробовземането е извършено в рамките на засиления надзор, свързан с установения положителен случай на диво прасе в община Лом на 24 юли 2019 г. Предприети са мерките за контрол и ликвидиране на заболяването съгласно правилата на европейското и националното законодателство и Плана за спешни действия при контрол на АЧС. Предстои принудителното умъртвяване по хуманен начин и обезвреждане в засегнатия обект, както и при свинете в рисковата зона с неясен здравен статус и произход, при спазване на нормативните изисквания. Създадени са зони на рестрикция (3 км предпазна и 10 км надзорна зони). Аналогично на вече предприетите мерки при предходните констатирани огнища, в създадените зони на ограничение в засегнатите области се провежда засилен клиничен и лабораторен надзор. Установени са и нови случаи на африканска чума при 2 диви прасета, отстреляни в заграждение в община Куклен, област Пловдив и намерени умрели 6 диви свине в ловно стопанство „Воден“, област Разград. Това са първите случаи на АЧС в двете области. От БАБХ призоваваме хората да започнат да колят спешно свинете в задните си дворове, както и напомняме, че месото трябва да премине термична обработка. Превенцията в момента е най-важна с оглед овладяване на ситуацията. АЧС е опасно и бързо разпространяващо се заболяване. Превенцията му изисква отговорност, стриктност в прилагане на правилата за биосигурност и последователност на мерките.", "date": "2019.07.31", "title": "БАБХ потвърди две нови огнища на африканска чума при домашни свине в област Монтана"}
{"url": "https://www.faktor.bg/bg/articles/politika/hlyab-i-pasti/za-dyasnoto-prokuraturata-i-svobodata", "text": "През последните години – не уточнявам колко, за да не обидя някого – мълчаливо се възмущаваме от безогледния грабеж на „политическата класа“. Така за благозвучие наричаме кликата от нагли бездарници, лъжци и крадци, в чиито ръце сме предали голяма част от имуществото си, и сме окичили с най-висшите почести. Направили сме го доброволно и сме го правили нееднократно. Търпим ги всеки ден да минават надменно край нас, да се перчат с богатствата и титлите си, сякаш са ги спечелили сами, и да искат да ги уважаваме. Някой изненадан, че вече настояват и да ги обичаме? Кои са „те“, е ясно – политиците и прилежащите им олигарси. Но какви са? Що за хора са? Някои са откровени престъпници, чието място е в затвора. Други са просто тарикати, сграбчили възможността да забогатеят. Но всички са чудовищно алчни, безкрайно надменни, без никакво чувство за дълг, чест и достойнство. И колкото по-безчовечно някой е действал, толкова е по-сигурен в кариерата и успеха си. Ние им даваме тази сигурност. Страхът, който трябваше да изпитват те заради престъпленията си, го изпитваме ние заради малодушието си. Но те са единни, защото пазят богатствата си. Ние сме разединени, защото не пазим свободата си. Не сме първите. Нито сме само в България. Процесите в Европа и света все по-често навяват асоциации с възхода на нацизма/фашизма/комунизма. И преди почти век, и сега, консервативните партии са завивали към националистическото дясно, а социалистическите – към радикалното ляво. И тогава, и сега, непринадлежащите към нито една от двете партии са се чувствали политически бездомни. И тогава, и сега, политически умерените са презирали интелектуално крайните. И тогава, и сега, са се питали: да ги приемаме ли насериозно? Да се борим ли срещу тях или да ги игнорираме? Повечето хора, които си задават подобни въпроси, избират игнорирането. Пренебрежението. Отвращението. Презрението. И така помагат на авторитаристите, протегнали мръсни ръце към свободата ни. А както казваше Рейгън, „Свободата не е никога по-далече от едно поколение от изчезване. Ние не я предаваме на децата ни чрез кръвта си. За нея трябва да се борим, да се бием, да я защитаваме и на тях трябва да предадем да правят същото.“ Ако искаме да сме свободни, трябва постоянно да защитаваме свободното общество. Да водим война на идеи с опонентите, да се борим за сърцата на хората и главно на младите. Но не със спорадични протести на площада. А като подкрепяме партии, които предварително разработват философския фундамент, върху който смятат да развиват обществото. И го обясняват така, че обществото да го разбере. За целта предварително са си осигурили подкрепата на интелектуалците, които формират общественото мнение и разпространяват новите идеи. Как? Като са им предложили програма, която запленява въображението. Която не съдържа само „нещата такива, каквито са“, нито е вид разводнен социализъм. Говоря за истински либерален манифест, който да предлага промени в социалната структура, надхвърлящи дори богатото въображение на интелектуалците. Няма. А после се чудим защо площадите все по-трудно се пълнят, а когато се напълнят, дошлите се питат докога ще разхождат кучетата си, а керванът ще си върви. И се окайват, че „ще си умрат на някой асфалт, викайки педесе и шест години ос-тав-ка!“ Няма как да променим нещо, ако не споделяме общи ценности. Поне трите фундаментални: живот, свобода, собственост. Неприкосновеността им за всеки индивид трябва да бъде безусловно гарантирана и надеждно защитена. Първо с конституцията, после с всички други инструменти и институции, с които разполага държавата. Включително прокуратурата. Както обаче не може да има „нови форми на политически синтез отвъд формалните разбирания за ляво и дясно”, така не може един протест да бъде обединяваща политическа цел. Особено когато от трибуната алтернативно се предлага друг, не по-малко неподходящ кандидат. Когато говори всеки друг, но не и непопулярните лидери. Когато гражданското искане не се подкрепи с политическо действие. Такова действие изисква вдъхновяващи идеи. Няма по-вдъхновяваща политическа идея, нито по-висша политическа ценност, от Свободата. За съжаление тя не е такава в общата скала на човешките блага. Моралът обаче е. Затова десните са длъжни да защитят Свободата на полето на морала. За целта обаче трябва да водят политика, базирана на морал. Или ако ги е срам от думата „морал“ – на идеология. Тоест – на система от ценности и идеи, която освен да обясняват обществото, мотивират и направляват определен тип обществени действия. Не можеш да правиш политика, ако отричаш идеологиите, ерго – морала. Поне не дясна. И в никакъв случай – успешна. А когато си неуспешен, трябва да бъдеш подменен. Като неподходящ кандидат за главен прокурор. И по същите причини.", "date": "2019.07.31", "title": "За дясното, прокуратурата и Свободата"}
{"url": "https://www.faktor.bg/bg/articles/novini/balgariya/mladen-marinov-ognishtata-na-afrikanska-chuma-se-uvelichavat", "text": "\"Във връзка с африканската чума по свинете съм издал разпореждане по пътните артерии да се следи за нерегламентиран превоз на животни\", заяви министърът на вътрешните работи Младен Маринов пред журналисти в НС. \"МВР съдейства и по отношение на контрола на БАБХ в търговските мрежи, където може да стане разнасянето на вируса африканска чума по свинете\", добави той. Маринов съобщи още, че МВР съдейства при почти всички мерки, които бъдат поискани от нас от МЗХГ и в частност от БАБХ. Той посочи, че контролът по границите също е засилен. \"В Румъния знаете, че има над 1600 огнища. При нас до вчера бяха 23 или 24. Проблемът е, че се увеличават\", заяви Маринов.", "date": "2019.07.31", "title": "Младен Маринов: Огнищата на африканска чума се увеличават"}
{"url": "https://www.faktor.bg/bg/articles/shefkata-na-nap-1", "text": "„Държа да се извинява на всички български граждани, които бяха засегнати от хакерската атака. Ударът беше насочен срещу НАП. НАП е обектът на престъпление, но засегнати от това престъпление са всички български граждани, които незаконно бяха публикувани. Благодаря и на всички, които продължават да ползват услугите на НАП. Оценявам и дейността на всеки един от служителите, защото те продължават да изпълняват добросъвестно задълженията си. Нашата работа е отговорна, защото ние трябва да изпълним бюджета на държавата ни, а тя зависи именно от него“.  Това заяви Галя Димитрова, директор на Националната агенция по приходите (НАП) разкри защо Агенцията организира брифинг. „Няма 100% сигурна система, която работи в интернет среда. Единствено вътрешните изолирани системи се считат за 100% сигурни. Това е факт за цял свят“, каза шефката на НАП и напомни за атаките, които пробиха Фейсбук, ФБР, американска банкова холдингова компания. „Това обаче не ни успокоява, това е реалността. Ние трябва да сме максимално открити и достъпни и затова и услугите ни са отворени за външни потребители, но има и злонамерени хора с престъпен умисъл и действие, което ние го подценихме“, заяви Димитрова и добави: „Признавам, че не сме били достатъчно внимателни. Да, стремежът ни бе да предоставяме все повече услуги на повече хора, но подценихме баланса между достъпност и сигурност, защото добрата защита на електронните ни услуги изисква нови, модерни технологии от потребителите ни“. „Уверявам ви, че това, което ни се случи няма да ни демотивира. Ние ще продължим да работим“, заяви Галя Димитрова. „138 са електронните услуги, които предоставяме на нашите клиенти. Само за един ден над 26 000 клиенти ги използват, а над 150 000 документи се обменят“, информира тя. „През следващите дни главният ни приоритет е да комуникираме с гражданите, чиито данни са били незаконно публично оповестени. През следващите дни трябва да ги информираме какво да предприемат. В момента тече одит на всички външни информационни системи. Непрекъснато извършваме стрес тестове на нашите системи. Когато се налага, някой път се спират тези системи. Тече проверка и срещу служителите дали има неправомерни действия. След обработката на над 80 млн. записа ние ще сме готови с информация на всеки гражданин какви точно данни са публикувани“, заяви Галя Димитрова. Ще предприема дисциплинарни мерки и спрямо всички, които имат нещо общо със случилото се, обеща тя и информира, че към момента е поискала вече две оставки. „Сега най – важно е да се погрижим за правата на 4 млн. български граждани, за да може НАП да функционира нормално“, добави тя. Георгиева отговори и ще подаде ли тя оставка. Тя обясни, че е разговаряла по темата с министър Владислав Горанов, но той е поискал от нея само и единствено да се защитят българските граждани. „Оставката е най – лесното нещо“, добави тя. Галя Димитров и Росен Бъчваров, говорил на Агенцията, съобщиха, че и техните данни са изтекли. „Общото мнение на нотариуси, банки, кредитни институции, лизингови дружества е, че няма пряка заплаха за имуществото на българските граждани, за кражба на имущество. Единствено препоръчваме смяна на паролите и на ПУК на НАП“, каза още Димитрова. (източник: novini.bg)", "date": "2019.07.31", "title": "Шефката на НАП: Държа да се извиня на всички граждани, засегнати от хакерската атака"}
{"url": "https://www.faktor.bg/bg/articles/vmro-slavcho-atanasov-lazhe-ne-go-podkrepyame-za-kmet-na-plovdiv-zasega", "text": "ВМРО-БНД не е давало съгласие за обща кандидатура с НФСБ за издигането на Славчо Атанасов за кмет на Пловдив.", "date": "2019.07.31", "title": "ВМРО: Не  подкрепяме Славчо Атанасов за кмет на Пловдив... засега"}
{"url": "https://www.faktor.bg/bg/articles/protestite-v-moskva-prodalzhavat-i-prez-avgust-video", "text": "Продължаващите вече две седмици протести в Москва ще се провеждат и през август, въпреки че властите не ги разрешават и полицията предупреди гражданите да не ги посещават.Главният прокурор на Русия Юрий Чайка се закани за крути мерки. Това едва ли ще помогне, ако съдим по кипежа в социалните мрежи.  Всички лидери на протестите в момента са в ареста, но инициативите вече изхождат от низините. Тези дни се появиха и нови форми на протест.  От кметството отказаха да разрешат протест на 3 и 10 август. Преговарящите за разрешение попаднаха в ареста. Протести вече избухват и в редица региони.", "date": "2019.07.31", "title": "Протестите в Москва продължават и през август (ВИДЕО)"}
{"url": "https://www.faktor.bg/bg/articles/shefat-na-informatsionnite-sistemi-v-nap-podade-ostavka", "text": "Ръководителят на звеното за информационни системи в НАП е подал оставка по искане на изпълнителния директор на агенцията Галя Димитрова. Тя е поискала оставката и на отговорния ръководител на ИТ сигурността. Това оповести самата Димитрова на първата си пресконференция след хакерската атака. Димитрова се извини на българските граждани за изтичането на личните им данни след хакерската атака. “Финансовият министър иска от мен решения, а не оставка”, допълни Димитрова и призна, че НАП е подценила баланса между достъпност и сигурност. Вече се работи по изцяло нова ИТ структура в НАП, а външна компания прави одит. Киберсигурността е дейност, която трябва да бъде извършвана от външен изпълнител, смята Галя Димитрова. По-късно днес тя трябва да бъде изслушана във временната парламентарна комисия, сформирана за разследване на хакерската атака в масивите на данъчните.", "date": "2019.07.31", "title": "Шефът на информационните системи в НАП подаде оставка"}
{"url": "https://www.faktor.bg/bg/articles/plamen-georgiev-otdavna-byah-vzel-reshenieto-da-si-podam-ostavkata", "text": "Днес получих приключване на данъчната ревизия, която констатира, че всичко е наред. Това заяви пред журналисти председателят на КПКОНПИ Пламен Георгие \"Отдавна бях взел решението да си подам оставката. За мен да бъда на такава позиция не е самоцел. Единият мотив е личен. Семейството ми беше подложено на един невероятен тормоз от някои медии. Другата причина е, че не искам една хиперболизирана тераса, която беше едно абсолютно безумие да се отрази по някакъв начин на работата на комисията. Дай Боже час по-скоро да се избере ново ръководство и да продължи и надгради това, което вече сме постигнали\", каза още Георгиев.", "date": "2019.07.31", "title": "Пламен Георгиев: Отдавна бях взел решението да си подам оставката"}
{"url": "https://www.faktor.bg/bg/articles/arestuvaha-za-terorizam-28-godishna-zhena-v-london", "text": "Жена е арестувана по подозрение в терористични престъпления от детективи от Командването на борбата с тероризма на Скотланд Ярд. Служителите са задържали 28-годишната жена в Южен Лондон около 8:10 часа, по подозрение, че е подготвила терористични актове. Жената, която е от източен Лондон, е откарана в полицейски участък в южен Лондон, където остава в полицейския арест. Офицери извършват обиск на адрес в източен Лондон. Този арест е свързан с дейност на жената в Сирия.", "date": "2019.07.31", "title": "Арестуваха за тероризъм 28-годишна жена във Великобритания"}
{"url": "https://www.faktor.bg/bg/articles/novini/svyat/35-ubiti-pri-vzriv-na-bomba-v-afganistan", "text": "Най-малко 35 души, включително деца, загинаха при експлозия на заложена край пътя бомба в Западен Афганистан, ранени са 27 души, предаде Ройтерс. Експлозията станала на главния път, свързващ провинциалните столици Херат и Кандахар, в района на Аб Хорма в провинция Фарах. Според говорител на полицията във Фарах бомбата е била заложена от талибаните, за да атакуват афганистански и чужди сили за сигурност. Бунтовниците обаче не са поели отговорност за станалото. Ситуацията в областта на сигурността са влошава в Афганистан, където талибаните и бойци на „Ислямска държава“ извършват почти всеки ден атаки срещу афганистанските сили за сигурност правителствени служители и цивилни, отбелязва Ройтерс. Днешната експлозия става преди президентските избори следващия месец, когато се планира и възобновяване на разговорите между представители на талибаните и на САЩ по евентуален график за изтегляне на чуждите сили в страната в замяна на гаранции за сигурността.", "date": "2019.07.31", "title": "35 убити при взрив на бомба в Афганистан"}
{"url": "https://www.faktor.bg/bg/articles/the-washington-post-ako-boris-dzhonsan-poluchi-svoya-brekzit-obedinenoto-kralstvo-mozhe-da-se-razpadne", "text": "Борис Джонсън показа обичайното си перчене: „Хората, които залагат срещу Великобритания, ще загубят ризите си, защото ние ще възстановим доверието в демокрацията“ заяви той, като повтори обещанието да изкара страната от Европейския съюз „и ще изпълним многократните обещания от парламента към хората да излезем от ЕС на 31 октомври. Без ако, без но“. Но вече Джонсън е този, който започва да прилича на премиер без дрехи, пише авторитетното американско издание The Washington Post в коментар, представен без редакторска намеса, цитирано от Фокус. Във вторник британският паунд спадна до най-ниското си ниво от две години, реакция на нарастваща тревога заради вероятността правителството на Джонсън да изкара Великобритания извън Европа чрез Брекзит без сделка. Неговият кабинет е пълен с радикални брекзитъри, които, като Джонсън, искат да видят Брекзит реализиран на всяка цена. Един министър вече намекна, че правителството действа при „предположението“, че трябва да се подготви за излизане без сделка: сценарий, който ще причини незабавно увеличаване на митата за британския износ на континента, финансов хаос, опашки и забавяния на границите и безкраен асортимент от други (в някои случаи, все още непредвидени) проблеми.  Джонсън, необезпокоен от това, влезе в авантюристична игра с Брюксел и Дъблин. През почивните дни той говори твърдо за своите намерения за Брекзит, като изказа опозицията си за „предпазващия механизъм за ирландската граница“ – сегашното споразумение, постигнато между Великобритания и Европейския съюз, което трябва да запази „мека“ граница между Ирландия и Северна Ирландия и по този начин теоретично да запази цялото Обединено кралсто в митническия съюз на ЕС. Европейските дипломати настояват, че настоящото споразумение за оттегляне, включително условията около ирландската граница - обект на месеци усърдни разговори между предшественика на Джонсън, Тереза Мей и 27-те други държави-членки на ЕС, не може да бъде предоговорено. Джонсън не приема тяхната непреклонност и заяви, че няма да се среща с европейски лидери, докато не преразгледат позицията си за ирландската граница. Междувременно служителите в Брюксел може би се надяват, че Джонсън може да бъде принуден да мигне пръв и че британският парламент действа, за да блокира Брекзит без сделка. Това също може да е сценарий, който Джонсън действително иска. Друга безизходица в Уестминстър може да доведе до предсрочни общи избори, които могат да доведат нов състав на парламента, по-склонен да подкрепи дневния ред на Джонсън. „Най-вероятният сценарий е Борис да замине за Брюксел, Брюксел казва„ не “, а Борис казва:„ Брюксел ни диктува. Искаме да направим сделка, но те няма да ни позволят да направим сделка “, заяви професорът по политология в Университета на Нотингам Стивън Филдинг пред Асошиейтед прес. „След като направи всичко това, той ще кажеЛ„ Елате и ме подкрепете по пътя към нашия славен Брекзит“- и ще насрочи избори“. Но и вътрешната картина за Джонсън едва ли е розова. Два дни подред премиерът беше посрещнат от шумни тълпи протестиращи в хода на обиколката му на държавите в Обединеното кралство. В понеделник той получи ледено посрещане от Никола Стърджън, първият министър на Шотландия, и бе принуден да напусне резиденцията си в Единбург през задната врата, за да избегне гневните демонстрации. „Народът в Шотландия не гласува за това правителство на торите, те не гласуваха за този нов премиер, те не гласуваха за Брекзит и определено не гласуваха за катастрофалния Брекзит без сделка, който Борис Джонсън сега планира“, заяви Стърджън преди пристигането му. Както съобщиха моите колеги, хаосът и вредите от Брекзит без сделка може да интензифицира призивите за нов референдум за независимост в Шотландия – кауза, подкрепяна от Шотландската национална партия на Стърджън. На следващия ден в Уелс Джонсън се срещна с подобно колеблив уелски първи министър. Марк Дрейфорд, член на опозиционната Лейбъристка партия, предупреди в интервю пред Guardian, че Брекзит без сделка ще застраши индустриалния и селскостопанския сектори на Уелс и „целия начин на живот, съществуващ от векове“. Той подчерта, че характеристиките на „човек, който блъфира“ на Джонсън поставят под въпрос единството на самото Обединено кралство. „Мисля, че съюзът, който е Обединеното кралство, е в по-голям риск днес, откогато и да било в моя политически живот“, заяви той, като посочи как и Шотландия, и Северна Ирландия са гласували с огромно мнозинство за оставане в Европейския съюз. Джонсън ще пътува до Белфаст в сряда в последната спирка на националното си турне. Той ще се срещне с враждебните лидери на основните партии в Северна Ирландия, които не разполагат с функционираща местна власт от 2017 г., и ще обяви ново финансиране на работни места и бизнес възможности. Но малцина са впечатлени от пътуващото му шоу. „Двойните амбиции на премиера са в опасен сблъсък“, с отбелязва в материал на Financial Times, където се визира заявеното желание на Джонсън да укрепи връзките между четирите държави в Обединеното кралство и да изведе Великобритания бързо от Европейския съюз. „Брекзит под всякаква форма обещава да отслаби връзките между държавите на британските острови. В крайната форма, която изглежда е работното предположение на новата администрация на Джонсън, той ще предизвика непоносими напрежения. Това може да стартира процеса, който ще завърши с разпадането на съюза“. Най-нетърпимото напрежение ще лежи над Ирландско море.Брекзит, който не включва предпазна мярка за Ирландия, ще събуди стари търкания, обясни моят колега Сиобхан О‘Грейди. „Границата е силно чувствителен въпрос в Ирландия, защото в сегашното положение бе договрено като част от „Споразумението от Добрия Петък“ от 1998 година, което сложи край на 30-годишен период, известен като „Проблемния“. В онзи период сектанското насилие между Юнионистите, които искаха Северна Ирландия да остане част от Обединеното кралство, и Националистите, които искаха тя да е част от Република Ирландия, доведе до смъртта на 3500 души. Сега има опасения, че възстановяването на строгия граничен контрол между двете страни може да разпали опасна нова вълна от напрежение, напомняща онази епоха“. Ето защо представителите на Дъблин и Брюксел смятат, че предпазната мярка не може да е предмет на предговораряне. Във вторник, почти цяла седмица след като встъпи в длъжност, Джонсън проведе първия си телефонен разговор с премиера на Ирландия Лео Варадкар. Твърди се, че техният разговор е бил „сприхав“ и не особено продуктивен. Според ирландския прочит, Варадкар е припомнил на Джонсън, че предпазната мярка е „последствие“ от политическото решение на Великобритания да се впусне в Брекзит и че Ирландия има цялата сила на ЕС зад себе си. В петък Варадкар намекна за възможността Северна Ирландия да прекъсне връзките си с Обединеното кралство в случай на Брекзит без сделка. „Мисля, че ще започнете да виждате все повече либерални протестанти и юнионисти да започват да задават въпроса къде се чувстват повече у дома си“, каза той. „Едно от нещата, които по ирония на съдбата наистина би могло да подкопае Обединеното кралство, е твърд Брекзит, както за Северна Ирландия, така и за Шотландия, и това е проблем, с който те ще трябва да се сблъскат“. Неслучайно бившият британски премиер Гордън Браун отбеляза на събитие в Лондон миналата седмица, че Джонсън може да бъде запомнен „не като 55-ия министър-председател на Обединеното кралство, а като първият премиер на Англия“.", "date": "2019.07.31", "title": "The Washington Post: Ако Борис Джонсън получи своя Брекзит, Обединеното кралство може да се разпадне"}
{"url": "https://www.faktor.bg/bg/articles/novini/balgariya/vigenin-startira-kato-zam-predsedatel-na-ns-s-ritane-po-kokalchetata-sreshtu-vlastta", "text": "Бившият външен министър Кристиан Вигенин седна на председателския стол на Народното събрание на финала на парламента за този сезон, часове, преди депутатите да излязат в лятна ваканция. Социалистът сякаш чакаше звездния си час, за да разкрие номерата, които е подготвил за управляващите. Първата \"жертва\" на Вигенин стана здравният министър Кирил Ананиев.  По време на парламентарния контрол днес, след изказването на Ананиев, ни в клин, ни в ръкав, новият зам.-председател на парламента му направи забележка, че като зам.-министър на финансите не е бил щедър. Неуместната шега на Вигенин беше по повод времето за изказване, което Ананиев ползва. Здравният министър не му обърна внимание и не отговори на опита за шега.   Новият зам.-шеф в НС обаче се оказа щедър и благороден и показа, че е широко скроен и давал повече минути на всички изказващи се, които питат, а министрите им отговарят пред около 15 депутати в пленарната зала. Припомняме, че миналата година заради извън протоколните си изказвания Валери Жаблянов беше отстранен от поста, който днес заема Кристиан Вигенин.", "date": "2019.07.31", "title": "Вигенин стартира като зам.-председател на НС с ритане по кокалчетата срещу властта"}
{"url": "https://www.faktor.bg/bg/articles/zhenite-u-nas-zhiveyat-sredno-sas-7-godini-po-dalgo-ot-mazhete", "text": "Разликата между средната продължителност на живота на жените и мъжете у нас е точно 7 години в полза на нежния пол, като дамите у нас регистрират средна възраст на преживяемост от 78,4 години, докато за силния пол статистиката отчита 71,4 години. Това показват данни от анализ на Евростат за средната продължителност на живота в ЕС за периода 2017-2018 г. Общо за населението на страната ни за посочения период средната продължителност на живота е била 74,8 години, което ни нарежда сред страните с най-ниска средна продължителност на живот в ЕС заедно с Латвия (75 г.). Средният показател за продължителност на живота в ЕС е бил 81 години. Различните нива на смъртност при мъжете и жените у нас определят и средната смъртност на населението в страната, като за 10-годишен период (2008-2018 г.) има регистрирано значително увеличение на преживяемостта при мъжете у нас - 1,9 години, както и при жените - 1,8 години. Регистрирана е също и значително по-висока средна продължителност на живота сред населението у нас в градовете спрямо селата - хората в градовете живеят с около 2,9 г. по-дълго отколкото в селата. Средната продължителност на живота у нас варира значително и според някои региони - от 73 г. в област Монтана (по-ниска от средната за страната) - до 77 г. в София-град и област Кърджали. Освен това очакваната средна продължителност на живота на българите, навършили 65-годишна възраст през миналата година, е отчетена в размер на плюс 16 години, като за 10-годишен период този показател се е повишил с 1,2 години. За сравнение - средната продължителност на живота на 65-годишните мъже във Франция за периода 2017-2018 г. се измерва с показател от около плюс 20 години, а за дамите там - около плюс 24 години.", "date": "2019.07.31", "title": "Евростат: Жените у нас живеят средно със 7 години по-дълго от мъжете"}
{"url": "https://www.faktor.bg/bg/articles/spetsializiraniyat-sad-razglezhda-myarkata-za-neotklonenie-na-shefa-na-tad-grup", "text": "Специализираната прокуратура ще внесе в Специализирания наказателен съд искането си към задържания вчера Иван Тодоров - собственик на \"ТАД груп\", разследвана за хакерската атака над НАП, да бъде наложена най-тежката мярка \"Задържане под стража\". Тодоров бе арестуван вчера на летище \"София\", който пристигна от Истанбул след пътуване до Канада. В компютрите на фирмата му обвинението твърди, че е открило източената информация на Националната агенция за приходите. По обяд се очаква и специално изявление, което ще направи Специализираната прокуратура, на която ще бъдат изнесени и подробности от разследването на кибертероризма.", "date": "2019.07.31", "title": "Специализираният съд разглежда мярката за неотклонение на шефа на \"ТАД груп\""}
{"url": "https://www.faktor.bg/bg/articles/sayuz-na-sadiite-replikata-na-ivan-geshev-che-nezavisimost-na-sadebnata-vlast-ne-sashtestvuva-mozhe-i-da-e-vyarna", "text": "Съдийската колегия реагира някак под принуда и с нежелание с публикуването на личните данни на съдия Мирослава Тодорова., не е ясно какво ще се случи от проверката в инспектората и защо прокуратурата не е активна по този случая Това заяви пред БНР Калин Калпакчиев, председател на Съюза на съдиите в България. В предаването „Преди всички“ на програма „Хоризонт“ той посочи, че липсата на адекватна и своевременна реакция от Висшия съдебен съвет, от прокуратурата, от инспектората показва, че има, както се изрази самата съдия Тодорова, че има някаква организирана анархия или некомпетентност и неспособност за защита личните данни на съдиите. „Ако всеки един съдия може да стане жертва на подобна „немарливост“, това изобщо не е маловажен проблем“, каза Калпакчиев. „Репликата на кандидата за главен прокурор (Иван Гешев – б.р.) изпусна в интервюто си или може би провокативно да казал, знаейки, че нищо няма да последва от това, всъщност може и да е вярна, т.е., че разделение на власти и по-специално независимост на съдебната власт не съществува или поне в повечето случаи“, изтъкна още той. Според него ВСС е успял успешно до момента да подмени изцяло разговора и темата, която е важна в хода на процедурата по избор на главен прокурор – от една страна реформа на прокуратурата, правомощията на главния прокурор, намаляване на правомощията в толкова много сфери в обществения живот. „Когато е ясно, че се разполага същината на процедурата в летния сезон, това показва нежелание да има сериозно обсъждане“, смята Калпакчиев. ", "date": "2019.07.31", "title": "Съюз на съдиите: Репликата на Иван Гешев, че независимост на съдебната власт не съществува,  може и да е вярна"}
{"url": "https://www.faktor.bg/bg/articles/prof-tenyo-popminchev-sazdava-shkola-v-kaliforniya-za-talantite-na-uchitelya-teo", "text": "Световно известният физик проф. Теньо Попминчев създава експериментална школа за ученици-олимпийци, възпитаници на учителя Теодосий Теодосиев, съобщава news.bg. През миналия месец беше съобщено, че трима медалисти са избрани за стаж в Popminchev Labs в Сан Диего, Калифорния през това лято. Това е първият по рода си стаж за млади български таланти в областта на физиката и други точни науки под патронажа на Фондация \"Тео\". Идеята се разраства и се предвижда всяка година талантливи ученици да се обучават в Popminchev Labs. Проф. Попминчев иска да даде шанс на децата да се докоснат до едни от най-новите научни и технологични постижения и да имат дързостта да продължат с кариера във физиката, да се съизмерват с умения в науката на границата на човешкото знание. А може би някой ден да са сред мрежата от учени експерти по цял свят, които могат да допринесат за световната и българската наука. \"Минал съм по същия житейски път и знам какво означава за един физик още в детството си да види експерименти в сферата на високите технологии, защото физиката не е молив и буквар. Новият хоризонт е този, който носи резултати, които правят история.\" - споделя ученият. Той ще обучава безплатно гимназиалните ученици на творчество и самостоятелност - наравно с аспиранти по физика, и те ще са част от научни проекти, които могат да им донесат публикации в ранна възраст. Мечтата на всяка академична институция навсякъде по света, както и на работодателите във високотехнологичната индустрия, е да видят научна статия в автобиографията на най-силните си кандидати. .За настаняването, храната и транспорта на стажантите в Калифорния са необходими 15 хиляди долара, които от Фондация \"Тео\" се опитват да съберат чрез дарения от частни лица и институции. Припомняме, стажът ще се проведе есента на 2019. Проф. Теньо Попминчев, който придоби световна известност с откритието си в лазерните технологии, също започва пътя си във физиката от школата за олимпийци на Теодосий Теодосиев.", "date": "2019.07.31", "title": "Проф. Теньо Попминчев създава школа в Калифорния за талантите на учителя Тео"}
{"url": "https://www.faktor.bg/bg/articles/obshtestvo/ulitsata/biznesat-nastoyava-za-po-strog-kontrol-varhu-bolnichnite", "text": "Над 2 пъти са се увеличили средствата за болничните. Делът на работодатели в общия размер на сумата за болничните е нараснал от 16 до 24%. Това заяви пред БНТ зам.-председателят на БСК Димитър Бранков по темата кой трябва да плаща първите дни от болничния на работника. По думите му има много занижен контрол от страна на компетентните органи при издаването на болничните. Според него работодателите не са в силната позиция и нямат компетентността да определят заболяването на работника. Нашето предложение е връщане на старата практика, парите да се дават от НОИ и да се осъществява по-голям контрол. Бранков подчерта, че проблемите са както в системата на здравеопазването, така и осигурителната система. Той изтъква, че осигурителните измами нарастват. Зам.-председателят на БСК заяви още, че ако сме имали електронно здравно досие, би могло да се направи един по-прецизен анализ на риска. Според него трябва да има минимална законова рамка, с която да се установят работните места по населени места. Иван Нейков от Балкански институт по труда и социалната политика , поясни, че идеята е била да се увеличи контрола върху фалшивите болнични. Какво от това, че НОИ ще плаща болничните, това ще намалили ли фалшивите болнични листове, запита той. Нейков подчерта, че работодателят не може да санкционира работника с фалшив болничен, защото не бил виновен той, а лекарят, който му издал болничния. Според него трябва да се направи професионален анализ защо се е стигнало до тук.", "date": "2019.07.31", "title": "Бизнесът настоява за по-строг контрол върху болничните"}
{"url": "https://www.faktor.bg/bg/articles/shefat-na-kompi-podade-ostavka", "text": "Председателят на КПКОНПИ Пламен Георгиев е подал оставка. За това съобщи председателят на парламента Цвета Караянчева. Това влезе като извънредна точка в дневния ред на парламента, чието работно време бе удължено до изчерпване на дневния ред. Оставката  е депозирана в Народното събрание буквално минути преди изявлението на Караянчева пред депутатите. Председателят на КПКОНПИ Пламен Георгиев излезе в отпуск в началото на април до приключване на проверката от прокуратурата за апартамента му. \"С настоящото заявявам, че винаги съм спазвал законите и в моята дейност съм се ръководил от високи морални принципи и професионални стандарти. Образуваната проверка е повод да се установи, че аз никога не съм извършвал каквито и да е противоправни действия\", написа до медиите Пламен Георгиев.", "date": "2019.07.31", "title": "Шефът на КОМПИ подаде оставка"}
{"url": "https://www.faktor.bg/bg/articles/abv-1", "text": "\"Държавният департамент на САЩ поздрави Бойко Борисов и правителството за сделката за F-16. Има за какво! На тази сделка би завидял и най-смелият и талантлив мошеник в историята на 20 в. – Виктор Лустиг.\" Това написа в поредната си позиция партия АБВ, която не спира да критикува управляващите за американските изтребители, наричайки сделката с различни квалификации. \"През май 1925 г. Виктор Лустиг с приятеля си Дан Колинс пристига в Париж и попада на статия в местния вестник, в която пише, че известната Айфеловата кула е в ужасно състояние и градските власти обмислят възможността да я демонтират. Идеята за гениална измама се ражда веднага. Лустиг се представя за зам.-началник на Министерството на пощата и телеграфа и кани най-големите търговци на метали на търг, за закупуване на кулата за скрап. Един от търговците - Андре Поасон, е вдъхновен от очевидните финансови ползи от сделката и от възможността да влезе в историята. Този безсмислен интерес е забелязан от Лустиг, който го кани на среща и му казва, че има всички шансове да спечели търга, ако стимулира процеса с малка награда лично за Виктор. Преди тази среща г-н Поасон имал подозрения за легитимността на сделката, но такова изнудване от страна на служителя разсейва последните му съмнения. Той изписва чек за четвърт милион франка на Лустиг, получава документи за Айфеловата кула и си тръгва доволен. Когато господин Поасон започна да подозира, че нещо не е наред, Виктор Лустиг вече е във Виена с куфар с пари, получени от чека, който е осребрил. Да се върнем в 21 в. Разбира се, Борисов не е сам в това начинание, с него е видният патриот Каракачанов и 128 съучастници в Народното събрание. На 26 юли 2019 г. българският парламент гласува сделката за закупуване на 8 самолета F-16, които съществуват само на чертеж, не е ясно кога и как ще ги получим, но за сметка на това ще ги заплатим предварително и изцяло. За наше съжаление, в този случай парите не са на г-н Поасон!\", казват още в позицията си от партията на Румен Петков.", "date": "2019.07.31", "title": "АБВ обявиха сделката за F-16 за \"най-голямата измама\""}
{"url": "https://www.faktor.bg/bg/articles/maya-manolova-vnese-v-delovodstvoto-na-narodnoto-sabranie-zakon-za-grazhdanskata-nesastoyatelnost", "text": "Омбудсманът Мая Манолова внесе в деловодството на Народното събрание Закон за гражданската несъстоятелност. В сградата на парламента Мая Манолова дойде с представители на \"Българска стартъп асоциация\", предаде БТА . Заедно с тях пред журналисти в парламента Мая Манолова аргументира необходимостта от приемането на закона. Манолова посочи, че страната ни е единствената държава в ЕС, която няма такъв закон. Освен това задължението за приемането на подобен норматив, произтичали и от приетата през юни и вече влязла в сила европейска директива. Със законопроекта се въвежда процедура по обявяване на личния фалит и опрощаване на част от задълженията на физическите лица и предприемачите към кредиторите.  След внасянето на готвените в продължение на година текстове, те могат да бъдат припознати от народни представители и поставени на обсъждане в пленарна зала.  Манолова отбеляза, че това е един много важен и чакан закон от българските граждани, особено от хората, които са изпаднали в \"дългово робство\".  Сред аргументите в подкрепа на законодателната инициатива Манолова визира свръхзадлъжнялостта на гражданите. Според данните, представени от омбудсмана, България е на четвърто място по свръхзадлъжнялост.  \"Близо 800 млн. лв., годишно са лошите и необслужвани кредити\", каза Манолова. По думите й става въпрос не само за дългове към банки, но и за дългове към фирми за бързи кредити, лизингови компании, към колектори и различни монополни дружества.", "date": "2019.07.31", "title": "Мая Манолова внесе в деловодството на Народното събрание Закон за гражданската несъстоятелност"}
{"url": "https://www.faktor.bg/bg/articles/moskva-se-zakani-na-ukrayna-sobstvenikat-na-arestuvaniya-ruski-tanker-nika-spirit-shte-ospori-aresta-si", "text": "Москва ще \"следи отблизо\" ситуацията около руския танкер \"Nika Spirit\", който бе задържан по настояване на Приморския окръжен съд в Одеса и ареста, наложен на неговия собственик. Това е заявил в интервю за \"Коммерсант\" зам.-министърът на външните работи на Русия Григорий Карасин.  По неговите думи за Руската федерация основната задача е била освобождаването на екипажа на плавателния съд. \"Нашите граждани, моряци, вече са в къщи. Корабът е частна собственост, следователно съдът ще трябва да реши казуса. Ние, разбира се, ще следим внимателно случващото се, защото нещата са драматични\", подчертава Карасин. На 24 юли руският танкер Nika Spirit влезе в пристанището на Измаил. Той беше задържан от служители на СБУ, Държавната гранична служба и военния прокурор на Украйна, като се аргументираха, че танкерът, наричан преди това Нейма, е използван за блокиране на Керченския проток в деня, когато три кораба от украинския флод са извършвали плаване от  Одеса към Мариупол. Украинските правоохранители бяха опълномощени да задържат \"Nika Spirit\". Руското външно министерство заяви, че задържането на руски граждани, ако има такова, ще бъде  квалифицирано като нарушение на  международното право. По-късно в руското министерство съобщиха, че  екипажът на танкера е освободен,  а корабът остава в Украйна. На 30 юли Приморският съд в Одеса  арестува танкера,  заедно с документите, иззети на борда му.  СБУ заяви, че екипажът е освободен, защото  не нарушава  морското законодателство и законите на Украйна.  26 юли руски  моряци пристигнаха в Москва . Капитанът на кораба Иля Дробязко заяви, че екипажът на танкера работи по договор „за преместването на кораба за ремонт“ и няма никакво отношение към събитията от ноември 2018 г., когато Руската федерация задържа катерите на украинските военноморски сили \"Бердянск\" и \"Никопол\", както и влекача \"Яна Капу\", който извършваха плаване от Черно море към Азовско море. Движението на плавателни съдове  в района на Керченския мост беше блокирано от търговски кораби, което принуди украинските моряци да се върнат обратно. В този момент от кораби на Руската федерация стреляха с украинските катери и влекач, а членовете на екипажа бяха задържани. 24 украински моряци  продължават да са в ареста  в Москва.", "date": "2019.07.31", "title": "Москва се закани на Украйна: Собственикът на задържания руски танкер \"Nika Spirit\" ще оспори ареста си"}
{"url": "https://www.faktor.bg/bg/articles/rezhimat-na-vladimir-putin-zatyaga-gaykite-iska-da-uplashi-grazhdanite-s-otravyaneto-na-navalni-video", "text": "Режимът на Владимир Путин е решил да затегне гайките и го показва, като измъчва Алексей Навални. Властта е наясно, че вече няма смисъл да играе на свобода и демокрация пред света и започва да показва истинския си облик, твърдят руски коментатори.   Опозиционни лидер  попадна в болницата заради тежка алергия. Никой не беше допуснат до него, а след това  бързо го изписаха  и го върнаха да излежава 30 дневното си наказание, наложено заради призива към гражданите да отидат на неразрешения протест в Москва на 28 юли, където бяха арестувани около 1400 души. А в ареста няма нито една от храните от диетата, която лекарите са му предписали. Властите явно искат да уплашат гражданите, казват по този начин, че всичко може да ви се случи и вие няма какво да направите, смятат от руския канал  Новости СВЕРХДЕРЖАВЫ. Навални е отровен в затвора, заявява неговата адвокатка. \"Разбира се, че няма доказателства за това. Но през последните години президентът Путин показа, че изобщо не се церемони с противниците си. През март 2018 г. бившият руски двоен агент Сергей Скрипал и дъщеря му едва оцеляха след отравяне с \"Новичок\" във Великобритания. През септември 2018 г. активистът Пьотр Верзилов, член на протестната група \"Пуси райът\", постъпи на лечение в Берлин със симптоми на отравяне. През февруари 2017 г. Владимир Кара-Мурза, бившият съратник на убития през 2015 година опозиционер Борис Немцов, постъпи в московска болница с остри симптоми на отравяне - за втори път в рамките на две години\",  писа    О", "date": "2019.07.31", "title": "Режимът на Владимир Путин затяга гайките, иска да уплаши гражданите с отравянето на Навални (ВИДЕО)"}
{"url": "https://www.faktor.bg/bg/articles/bezlov-kompanii-plashtat-na-hora-v-nap-i-v-administratsiyata-za-masivi-ot-danni", "text": "Има много чужди компании, които плащат на служители на НАП, въобще на публичната администрация, за да получават масиви данни. Това коментира в интервю за вестник \"Сега\" старшият анализатор от Центъра за изследване на демокрацията Тихомир Безлов. Парадоксът е, че има доста скъпа информация и ниски заплати в администрацията, която се занимава с управление на тези бази, отбелязва той. По думите на експерта проблемът с краденето на данни не е нов, но не се знаят мащабите му. Още в средата на 90-те години имаше огромно използване на публични данни за частни нужди, отбелязва Безлов и коментира, че и в НАП има служители, които съдействат за тези практики. Според него в случая с теча на данни от приходната агенция не се търси печалба или не е с търговска цел. \"Начинът, по който беше изсипана информацията на улицата, очевидно не е да се търси търговска цел, защото съм сигурен, че много по-големи обеми на публична информация се търкалят в частния сектор. Проблемът е, че там се плаща за нея\", допълва той. В отговор на въпрос Тихомир Безлов коментира, че държавата и правоохранителните органи нямат капацитет да се преборят с проблема \"при такова ниво на богатство\". \"Такъв може да има в големи страни с достатъчно човешки ресурси, бюджет. Ако търсим аналогия със страни с нашия размер, например Швейцария понесе много тежки икономически щети от точно този тип кибероръжия с изтичането на огромни бази данни от швейцарски банки. В резултат на това швейцарските банки престанаха да са метафора за сигурност\", отбелязва той.", "date": "2019.07.31", "title": "Безлов със стряскащи разкрития: Компании плащат на хора в НАП и в администрацията за масиви от данни"}
{"url": "https://www.faktor.bg/bg/articles/shin-feyn-velikobritaniya-shte-tryabva-da-predlozhi-na-severna-irlandiya-referendum-za-otdelyane-ako-se-orientira-kam-tvard-brekzit", "text": "Предпазният механизъм за ирландската граница в споразумението за Брекзит трябва да бъде отменен, заяви лидерът на северноирландската Демократическа юнионистка партия Арлийн Фостър, която подкрепя правителството на малцинството на Борис Джонсън, предаде Ройтерс. \"Предпазният механизъм беше трайният и фундаментален недостатък на споразумението за напускане на ЕС\", заяви Фостър пред \"Скай нюз\". \"Много важно е този механизъм да бъде отменен\", добави тя. \"Наистина се надяваме, че нашият нов премиер ще се справи с проблема, ще успее да накара тези в Европа, и особено в Дъблин, да проумеят факта, че не могат да разделят Великобритания, защото на практика предпазният механизъм прави това\", подчерта Фостър.     Великобритания ще трябва да предложи на своята провинция Северна Ирландия референдум за отделяне от страната, ако правителството в Лондон се ориентира към \"твърд\" Брекзит, заяви лидерката на \"Шин фейн\" Мери Лу Макдоналд. \"Шин фейн\" е най-голямата националистическа партия в Северна Ирландия.     \"Не знам как Великобритания може да изведе тази част на Ирландия от Европейския съюз и да каже със сериозно изражение на който и да е от нас, които живеем на този остров, че не трябва да получим демократичната възможност да решим своето бъдеще\", заяви Мери Лу Макдоналд. \"Мисля, че това би било изключително скандално\", добави тя.     По време на посещение в Северна Ирландия днес британският премиер Борис Джонсън заяви, че неговият водещ приоритет е да възстанови правителството на националното единство на провинцията, което разделя властта между партиите, представляващи интересите на юнионистите и националистите. Работата на правителството беше спряна преди две години и половина поради разногласия между партиите.     Джонсън добави, че очаква на днешните срещи с местни партии да бъде обсъден и въпросът за Брекзита.", "date": "2019.07.31", "title": "\"Шин фейн\": Великобритания ще трябва да предложи на Северна Ирландия референдум за отделяне, ако се ориентира към \"твърд\" Брекзит"}
{"url": "https://www.faktor.bg/bg/articles/skandarno-v-nov-uchebnik-po-istoriya-glednata-tochka-na-todor-zhivkov-i-ds-po-vazroditelniya-protses", "text": "Обръщението на Тодор Живков от 29 май 1989 г., когато комунистическият режим изгони от страната български турци, донесения на Държавна сигурност (ДС) и цитат от книга на офицера от ДС Бончо Асенов за нападения на турци над \"сили на МВР и части на гранични войски\". Това са източници, приведени в учебник за 10 клас по история на издателството \"Домино\", на основата на които учениците да дадат своята оценка за събитията.  \"Мислех, че оценката за етническа и верска асимилация може да бъде само отрицателна и не би трябвало да подлежи на дискусии\", пише по този повод проф. д-р Евгения Иванова* до министъра на образованието и науката Красимир Вълчев. Уважаеми г-н Вълчев, Бих искала да взема отношение към един проблем от интерпретациите на периода 1944-1989 в учебниците по история и цивилизации за 10 клас: асимилацията на мюсюлмани, наречена от режима възродителен процес – понятие, което и досега продължаваме да повтаряме, включително – в учебниците. Това е проблем, по който се считам компетентна, тъй като съм провела множество изследвания както на самия процес, така и на травматичната памет за него. Асимилацията на българските мюсюлмани във въпросния период – едно от най-големите престъпления на режима – е представена различно в учебниците, в повечето случаи – твърде бегло. Засегнати са основно събитията от 1984-1985 – преименуването на турците, без да са споменати дори (със съвсем малки изключения) периодичните смени на имената, извършени с българи и роми мюсюлмани и татари. Бих искала да обърна специално вниманието Ви върху учебника на издателство \"Домино\", където на \"възродителния процес\" (отново само при турците) са отделени цели три страници (267-269). Урокът представлява упражнение и на учениците е препоръчано сами – въз основа на документи – да дадат \"своята оценка за събитията\", които се оказват \"най-дискутираните в съвременната история на България\". До този момент си мислех, че оценката за етническа и верска асимилация може да бъде само отрицателна и не би трябвало да подлежи на дискусии... След като старателно описват четири атентата, извършени от турци в периода 1984-1987 година, авторите съобщават за още множество, неизвестни за широката общественост – и по време на посочения период, и сега - \"атентати, убийства и диверсии\" – резултат от дейността на \"42 нелегални протурски групи\". Източниците, от които черпят тази информация, са донесенията на Държавна сигурност и спомените на извършителите на асимилацията. Целта, предполагам, е учениците да си представят страшния терор, на който са били подложени предците им, повечето от тях – носталгично споменаващи периода като оазис на спокойствие и сигурност... Следват документите: - Обръщението на Т. Живков от 29 май 1989, когато България изгони съгражданите си от турски произход. От него учениците разбират, че \"благодарение тъкмо на победата на социалистическата революция\" мюсюлманите са извадени от \"мрака на нищетата и безправието\", на които ги била обрекла Османската империя. (Няколко страници по-нататък – на с. 273 – авторите на учебника се съгласяват с това твърдение.) - Донесения на Държавна сигурност, чрез които учениците затвърждават познанията си за \"повсеместен терор и диверсия\", както и за \"активна враждебна подривна дейност\". Намесени са Турция и САЩ, които помагали на диверсантите, а пък Горбачов – вместо да им попречи – щял да \"запази неутралитет\". - Цитат от книга на офицера от Държавна сигурност Бончо Асенов. От този изтъкнат участник в асимилацията учениците разбират, че протестиращите невъоръжени турци вероломно нападали въоръжените \"сили на МВР и части на гранични войски\", че убитите са ударени само от рикошети, а бебето Тюркян е \"стъпкано от тълпата\", защото майка му го изпуснала... Други документи няма. Накрая учениците са посъветвани да помислят \"защо тогавашната власт нарича преименуването Възродителен процес, а Турция, западните държави и арабският свят го определят като престъпление\". Очевидно и авторите на учебника, и редакторът, и приемащата комисия не знаят, че българската държава, макар с голямо закъснение, също определи асимилацията като престъпление. Последният щрих от тази недопустима риторика е заявлението, че Решението за връщане на имената от 29.ХII.1989 било компромис... (с. 274) Учебникът на \"Домино\" е пълен с още много недопустимости. Ще цитирам само онази, която ми се стори най-смехотворна: Заради османското нашествие българите заживели \"затворено и изолирано. Поради това се появили големи различия в говора (диалекти), в облеклото и в поминъка\". (с. 106) Изглежда, останалите народи, непреживели османско нашествие, не познавали различия в говорите, носиите и поминъците си. Искрено се надявам, господин министре, че подобен тип \"знание\" няма да стигне до българските ученици. 29.07.2019 С уважение: Евгения Иванова Проф. Иванова - изследовател на мюсюлманските общности в България и на политиките към тях, посочва също, че асимилацията на мюсюлманите в повечето случаи е представена бегло в учебниците. Засегнати са основно събитията от 1984-1985 – преименуването на турците, без да са споменати дори (със съвсем малки изключения) периодичните смени на имената, извършени с българи мюсюлмани, роми и татари.  (източник: Дневник)", "date": "2019.07.31", "title": "Скандално: Оценката на Живков и ДС за Възродителния процес в нов учебник по история"}
{"url": "https://www.faktor.bg/bg/articles/deputatite-glasuvaha-plamen-georgiev-da-otide-v-parlamenta-i-da-obyasni-zashto-e-podal-ostavka-kato-shef-na-kpkonpi", "text": "Депутатите поканиха Пламен Георгиев да fjroe в парламента и да обясни защо е подал оставка като председател на КПКОНПИ. Това сстана по предложение на секретаря на ПГ на \"БСП за България\" Филип Попов. „За“ гласуваха 106 народни представители, „против“ – 32 и „въздържали се“ – 12, с което депутатите решиха Пламен Георгиев да отиде в Народното събрание за обяснения.", "date": "2019.07.31", "title": "Депутатите гласуваха Пламен Георгиев да отиде в парламента и да обясни защо е подал оставка като шеф на КПКОНПИ"}
{"url": "https://www.faktor.bg/bg/articles/pravitelstvoto-iska-da-smeni-shefa-na-voenna-informatsiya", "text": "Правителството предлага на Президента на Република България да издаде указ, с който да освободи бригаден генерал Пламен Ангелов от длъжността „Директор на Служба „Военна информация“, считано от 15.08.2019 година. Предложението за освобождаване е във връзка с подаден рапорт за предсрочно прекратяване на правомощията му на директор на служба „Военна информация“, на основание чл. 24, ал. 5, т. 1 от Закона за военното разузнаване. Друго предложение на правителството е бригаден генерал Пламен Богданов да бъде освободен от длъжността „Началник на Националния военен университет „Васил Левски“ и от военна служба, считано от 15.08.2019 г. Богданов е подал рапорт за освобождаване от военна служба по условията на чл. 169 от Закона за отбраната и въоръжените сили на Република България. Министерският съвет предлага на длъжността „Началник на Националния военен университет „Васил Левски“ да бъде назначен полковник Иван Маламов, считано от 15.08.2019 г. Министерският съвет предлага също така Президентът на Република България да издаде указ, с който да освободи бригаден генерал Костадин Кузмов от длъжността „Командир на 2-ра механизирана бригада“ и от военна служба, във връзка с подаден рапорт за освобождаване от военна служба по условията на чл. 169 от Закона за отбраната и въоръжените сили на Република България, считано от 15.08.2019 г. Правителството предлага на длъжността „Командир на 2-ра механизирана бригада“ да бъде назначен полковник Стоян Шопов, както и да бъде удостоен с висше офицерско звание „бригаден генерал“, считано от 15.08.2019 година. Съгласно друго правителствено решение, полковник Станимир Христов е предложен за назначаване на длъжността „Директор на дирекция „Операции и подготовка“ и за удостояване с висше офицерско звание „бригаден генерал“, считано от 15.08.2019 година.", "date": "2019.07.31", "title": "Правителството предлага да бъде сменен шефа на \"Военна информация\""}
{"url": "https://www.faktor.bg/bg/articles/genialen-kaloyan-pargov-nastoyavame-kmetat-fandakova-nezabavno-da-prekrati-obshtestvenata-porachka-za-chistotata-na-grada", "text": "Настояваме кметът Фандъкова незабавно да прекрати обществената поръчка за чистотата на града. Това каза председателят на Градския съвет на БСП в София Калоян Паргов на пресконференция, предаде Агенция „Фокус“. „ГЕРБ служебно искат да си купят изборите в София. Кое наложи точно сега в края на мандата в този отпускарски месец август тихомълком да се обяви тази поръчка? Защо се връзват ръцете на бъдещия кмет на София и на бъдещия Общински съвет?“, запита Паргов. „От групата на „БСП – Лява България“ настояваме тази комунална дейност да се изпълнява от общинско дружество“, добави още Паргов. Той настоя решението да остане за следващия кмет и следващия Общински съвет.", "date": "2019.07.31", "title": "Гениален Паргов:  Настояваме Фандъкова незабавно да прекрати обществената поръчка за чистотата на града"}
{"url": "https://www.faktor.bg/bg/articles/borisov-pozdravi-tri-ministerstva-za-rabotata-im-po-zakupuvaneto-na-iztrebitelite-f-16", "text": "Премиерът Бойко Борисов поздрави Министерството на отбраната, Министерството на финансите и Министерството на енергетиката работата им във връзка със закупуването на изтребителите F-16. Сега финансовото министерство довършва работата си по въпроса, каза той. \"Наслушахме се на глупости. Сега Финансовото министерство довършва работата си. Виждате, че в света се оценява. Това, което излиза от департамента на САЩ го четат всички. Никой извън България не би си помислил, че българското и американското правителство са били подвластни на лобизъм или на корупционни действия\", добави той относно поздравите на САЩ за самолетите F-16. Борисов каза още, че след промените Българската армия не е била превъоръжавана. \"28 години след промените такова нещо не се е случило. Все още Българската армия е въоръжена със старите руски оръжия\", поясни той. Министър-председателят заяви, че след изтърпяното досега, но оценката на департамента на САЩ е достатъчно ясна.  \"Истински съжалявам, че нашите партньори вдясно нито веднъж не се опитаха да ни помогнат и защитят, защото това е и геостратегическо решение\", изрази съжалението си Борисов.  \"Поздравяваме премиера Бойко Борисов и българското правителство за тяхната решимост да модернизират своята армия, чрез покупката на тези много способни, оперативно съвместими с НАТО самолети\", се казва в съобщението.", "date": "2019.07.31", "title": "Бойко Борисов поздрави три министерства за работата им по закупуването на F-16"}
{"url": "https://www.faktor.bg/bg/articles/rumen-radev-podhvana-i-afrikanska-chuma-po-svinete", "text": "От 15.00 часа на „Дондуков“ 2 президентът Румен Радев инициира среща с представители на институциите, които са ангажирани с предприетите действия за овладяване на кризата с разпространението на африканска чума по свинете. Това съобщиха от прессекретариата на държавния глава. Ще бъдат обсъдени рисковете, финансовите и социални последици, както и очакваните резултати от предприетите мерки.  В срещата ще участват вицепремиерът Томислав Дончев, министърът на земеделието и храните Десислава Танева, министърът на околната среда и водите Нено Димов, изпълнителният директор на Българската агенция по безопасност на храните Дамян Илиев. Поканени са и представители на Министерството на вътрешните работи, на Министерството на отбраната, на Държавна агенция „Национална сигурност“. От Българския ловно-рибарски съюз и Националното сдружение на общините в Република България също ще присъстват на срещата.", "date": "2019.07.31", "title": "Румен Радев подхвана и африканска  чума по свинете"}
{"url": "https://www.faktor.bg/bg/articles/bsp-vnese-proektopredlozhenie-za-otmyana-sanktsiite-sreshtu-rusiya", "text": "ПГ на \"БСП за България\" внесе проекторешение в Народното събрание за отмяна на санкциите срещу Русия. Това  съобщи народният представител ПГ на „БСП за България“ Антон Кутев по време на брифинг в парламента. От БСП искат страната ни да предложи на вниманието на Европейския съвет и на европейските институции българската позиция, че санкциите срещу Русия вредят не само на икономическите, но и на политическите, културните и всестранните отношения. Антон Кутев обърна внимание, че доводите и мотивите, които са записали от парламентарната група, са чисто икономически. „Както за България, така и за цяла Европа санкциите дават изключително лош икономически резултат“, посочи още Кутев. „Решението, което предлагаме на Народното събрание, e да се обяви срещу санкциите“, каза още Кутев. „За нас най-важният довод за отмяна на санкциите си остава икономическият интерес. България има поне няколко сектори на икономиката, които губят от тези санкции. Това е българският интерес, това е икономическият интерес, това са работни места и пари. Между другото част от статистиката показва, че за последните четири години стокообменът между Русия и САЩ се увеличил 4 пъти“, допълни още червеният депутат. Кутев отчете, че логично и отговорно за нашата държава е да се отменят санкциите.", "date": "2019.07.31", "title": "БСП внесе проекторешение за отмяна санкциите срещу Русия"}
{"url": "https://www.faktor.bg/bg/articles/parlamentat-shte-raboti-poveche-dnes", "text": "Парламентът удължи своето работно време до изчерпване на дневния ред и въпросите за парламентарния контрол. Предложението направи председателят на парламента Цвета Караянчева от парламентарната трибуна. \"За\" него гласуваха 130 народни представители, \"против\" - 4 и \"въздържали се\" - 5, с което то бе прието. Предстои депутатите да разгледат промените в Закона за съсловната организация на магистър-фармацевтите, проект за решение за отпускане на държавна парична награда за особени заслуги към българската държава и нация, както и второто четене на промените в Закона за физическото възпитание и спорта. След изчерпване на законодателната част е предвиден парламентарен контрол. В него ще участват 9 министри от кабинета \"Борисов\" 3. На депутатски питания ще отговарят министъра на туризма Николина Ангелкова, на околната среда Нено Димов и на земеделието Десислава Танева, както и на правосъдието Данаил Кирилов. Контролът се провежда в сряда, тъй като днес е последният работен ден на депутатите за тази пленарна сесия. Съгласно правилника за организацията и дейността на парламента лятната ваканция на депутатите е от 1 до 31 август, включително.", "date": "2019.07.31", "title": "Депутатите ще работят повече днес заради парламентарния контрол"}
{"url": "https://www.faktor.bg/bg/articles/tramp-se-brani-ot-falshivite-novini-s-postove-v-tuitar", "text": "Тук се браня от фалшивите новини, написа Доналд Тръмп в Tуитър Американският президент обясни в профила защо е толкова активен в системата за микроблогове.  \"Това е единственият начин да се защитя от журналистите. Медиите не ме отразяват обективно и заради това често се чувствам разстроен\", написа още той в акаунта си.", "date": "2019.07.31", "title": "Тръмп се брани от фалшивите новини с постове в Туитър"}
{"url": "https://www.faktor.bg/bg/articles/uchastnik-v-parviya-poklonnicheski-pohod-svetiyat-pat-do-rilskiya-manastir-e-ubit", "text": "77-годишен участник в първия у нас поклоннически поход \"Светият път\" от Велико Търново до Рилския манастир е бил убит, съобщиха за Dir.bg от Окръжната прокуратура в Перник.    Тялото на възрастния мъж, който е от Бургас, е било открито в неделя край пътя между радомирските села Дрен и Горна Диканя. Пенсионерът се движел самостоятелно от групата и само по пътищата, тъй като има очно заболяване и зрението му било намалено. Той обаче поддържал постоянна телефонна връзка с останалите участници в похода.   В неделя сутринта водачка на група подала сигнал, че е загубила връзка с бургазлията. Служители на полицията и кметът на село Дрен започнали обход на района. След около час мъжът бил намерен мъртъв. Първоначално криминалистите решили, че участникът в поклонническия поход е бил блъснат от джип, тъй като имал травми в горната половина на тялото.", "date": "2019.07.31", "title": "Участник в първия  поклоннически поход \"Светият път\" до Рилския манастир е убит"}
{"url": "https://www.faktor.bg/bg/articles/sds-predricha-razocharovanie-za-maya-manolova-ako-se-vpusne-v-kmetskata-bitka-za-sofiya", "text": "''Мая Манолова я очаква разочарование, ако се впусне в кметската надпревара за София''. Това прогнозира председателят на СДС-София и член на НИС на партията д-р Антон Койчев. ''Силните желания и заблудата на институционалния рейтинг, който е подвеждал много хора с далеч по-големи и ярко очертани политически кариери, и ги е водил към загуба, в случая ще се повтори подобна ситуация'', коментира в интервю за \"Фокус\" регионалният лидер. ''Това не е произволна прогноза, тя се базира на реално познаване на проблемите в града, които безспорно не са малко, но и реално познаване на това, което е свършено, плюс съпоставка на профила на двамата основни кандидати, които се очертават в изборите за столицата. Това, без разбира се все още настоящият кмет да е анонсирал официално своето участие. Неслучайно казва, че ще го направи през есента, но общо взето ГЕРБ биха загубили, ако не заложат на госпожа Фандъкова. Тя очевидно умее да печели доверие и се справя с управлението на града. Разбира се, че има кризи, има и неуспехи, има и неудачи, няма как да бъде иначе при един толкова мащабен процес, ангажиращ много, както различни по своята посока интереси, така и от всяка сфера на живот на гражданите'', обясни той. Д-р Анто Койчев коментира още, че ако на местните избори се сблъскат идеи, а не само личности, би било полезно за всички местни общности. „Както обикновено обаче, това ще се изроди в компроматна война или в безпочвени нападки, тъй като аргументите на опозиционно настроените политически сили към момента не предполагат качествен, съдържателен дебат“, допълни той.", "date": "2019.07.31", "title": "СДС предрича разочарование за Мая Манолова, ако се впусне в кметската битка за София"}
{"url": "https://www.faktor.bg/bg/articles/izslushvat-v-parlamenta-shefove-na-mvr-i-dans-zaradi-kiberatakata-v-nap", "text": "В последния си работен ден за тази парламентарна сесия депутатите изслушват представители на МВР, НАП и ДАНС за хакерската атака към НАП. Това ще стане по време на първото заседание на парламентарната временна анкетна комисия. Тя трябва да изясни всички факти и обстоятелства около случая с източването на данни от Националната агенция по приходите.  Комисията, която бе създадена наскоро към Народното събрание, е в състав от 15 народни представители, по трима от всяка парламентарна група. Председател е депутатът от ГЕРБ Красимир Ципов, а негов заместник е Румен Гечев от „БСП за България“. Комисията ще действа в срок от 3 месеца, след което ще изготви доклад.  Междувременно ръководството на НАП ще даде информация за това какво е направило след изтичането на лични данни. Преди близо две седмици данните на около 5 млн. български граждани изтекоха след хакерска атака. За пробива на сървърите на агенцията са обвинени Кристиян Бойков, търговският директор на „ТАД Груп“ Георги Янков и собственикът на фирмата Иван Тодоров. Преди дни НАП пусна приложение, в което всеки може да провери дали личните му данни са сред източените след хакерската атака. То е достъпно на страницата на агенцията.", "date": "2019.07.31", "title": "Изслушват в парламента шефове на МВР и ДАНС заради кибератаката в НАП"}
{"url": "https://www.faktor.bg/bg/articles/izdirvat-tarikata-zarovil-tonove-pileshka-karantiya-i-norki-kray-selo-borov-dol", "text": "В прокуратурата е подаден сигнал за нерегламентирано изхвърляне на животински отпадъци в гората над твърдишкото село Боров дол. Според запознати става въпрос за тонове пилешка карантия и норки, загробени незаконно в открит рудник, даден на концесия на частно дружество (\"Минстрой\" ООД), находящ се в непосредствена близост до селото, съобщава БГНЕС. Очевидци разказаха, че тирове извозвали отпадъците късно през нощта, след това били заравяни и тампонирани на дълбоко на различни места в гората. Прокуратурата е взела проби, издирва се извършителят. Все още не е ясен произходът на изхвърленото месо. Изпълнителният директор на фирмата концесионер е казал пред разследващите, че не знае нищо. По случая се води разследване. Мястото е обработено и дезинфекцирано. Днес служители на басейнова дирекция ще вземат проби от близките реки, за да се установи дали има замърсяване на водоемите в района. Петя Арнаудова от сдружение \"Кажи\", заяви, че територията е изключително голяма и трудно може да се разбере къде точно има заровени такива отпадъци. „Истината е, че ако има отпадъци ще мирише изключително силно, тъй като се говори за тонове с отпадъци. Вероятно тези, които са изхвърляли отпадъци са ги заровили доста добре. Това е сигурно причината да не се намира нищо в момента. Ние нямаме възможност да направим обход, тъй като сме на частна територия и ни е забранено да посещаваме този обект. Много е важно да се отбележи, че ако наистина животните, които са открити, са цели и е взета единствено и само кожата - това означава, че става въпрос за промишлено производство на животни, които не се използват за консумация от човека, тоест труповете са отпадъчен материал. Такива са единствено фермите за ценни кожи в България. Такива ферми в България има две-едната е близо до Стара Загора, другата е до Ямбол\", добави Арнаудова. Ямболската ферма до Черган е с много малки размери. Тя не може да генерира толкова голямо количество отпадъци, за които се говори, че са с тонове. Другата ферма, която е до Стара Загора, има капацитет 129 000 животни. Вероятно, ако се докаже, че труповете са на норки и са цели означава всъщност, че отпадъците са именно от тази ферма\", добави още Арнаудова. ", "date": "2019.07.31", "title": "Издирват \"тариката\" заровил тонове пилешка карантия и норки край село Боров дол"}
{"url": "https://www.faktor.bg/bg/articles/severna-koreya-e-provela-novi-testove-na-balistichni-raketi-yaponsko-more", "text": "Северна Корея е провела в сряда нови тестове на балистични ракети в района на Японско море, но те са били с малък обсег на действие, предава РИА Новости, като се позовава на южнокорейската информационна агенция „Рьонхап“. „Нашите въоръжени сили днес по изгрев в 05,06 и 05,27 (местно време, съответно 23,06 и 23,27 българско във вторник) са фиксирали в района на Калма край град Вонсан пускове на две балистични ракети с малък обсег на действие в североизточно направление“, заявиха от обединения комитет на началниците на щабове на въоръжените сили на Южна Корея, цитира Агенция \"Фокус\". Министърът на отбраната на Южна Корея Чон Гьон Ду съобщи, че ракетите са преодолели разстояние от 240 до 330 километра. Максималната височина на техния полет е била 30 километра. В самата Северна Корея не се съобщава нищо за изстрелването на ракетите. На 25 юли Пхенян също проведе изпитания на две управляеми ракети с малък радиус след отказа на САЩ и Южна Корея да изпълнят искането за отмяна на военните учения. Според информация от Сеул, именно същите ракети са били изпитани и в сряда, като новите ракети се отличават с по-ниската височина на полета. Във връзка с новите изпитания в Корейската народно-демократична република (КНДР) Южна Корея свика извънредно заседание на Съвета за национална сигурност.", "date": "2019.07.31", "title": "Северна Корея е провела нови тестове на балистични ракети в Японско море"}
{"url": "https://www.faktor.bg/bg/articles/izslushvat-shefkata-na-nap-v-parlamenta", "text": "Изпълнителният директор на Националната агенция за приходите Галя Димитрова ще бъде изслушана в парламента. В последния  си разботен ден за тази  година депутатите ще изслушат МВР, НАП и ДАНС за  хакерската атака към НАП. Това ще стане по време на първото заседание на парламентарната временна анкетна комисия. Тя трябва да изясни всички факти и обстоятелства около случая с източването на данни от Националната агенция по приходите. Димитрова ще отговаря на въпроси за хакерската атака в агенцията, при която личните данни на милиони българи бяха източени и пуснати в интернет.  Информация за хакерстката атака се повяви на 15 юли. Едва в понеделник, две седмици по-късно, Димитрова се върна на работа след отпуск, а в единствената си медийна извява обяви, че решението да не го прекъсне е било свързано с лична причина.", "date": "2019.07.31", "title": "Изслушват шефката на НАП в парламента"}
{"url": "https://www.faktor.bg/bg/articles/sluchayat-s-hakerskata-ataka-sreshtu-nap-obrasna-s-konspirativnost-zaradi-upravlyavashtite", "text": "„Случаят с хакерската атака срещу Приходната агенция не обрасна с конспиративност от само себе си – това се случи благодарение на действията на управляващите до момента. Още в първия ден след пробива зам.-министърът на вътрешните работи обвини чужда държава и дори изложи мотив – покупката на нови бойни самолети“. Това заяви пред БНР Явор Божанков от БСП, който е член на временната анкетна комисия, която проучва фактите около теча на информация от масивите на НАП. „По-късно обвиниха 20-годишния хакер, след това се появи и политически сценарий – че политическа сила стои зад тази атака, а след това се появиха и други мотиви, като накрая се стигна до тезата за кибертероризъм“, припомни депутатът в предаването „Преди всички“ на програма „Хоризонт. „Този случай заради неясните разнопосочни сигнали, които властта изпраща, абсолютно несъстоятелни тези от самото начало, обърка хората и внесе допълнителна несигурност“, подчерта той. Според Божанков анкетната комисия ще има трудната ситуация в една ситуация на абсолютно неспокойствие с основание от страна на гражданите да внесе спокойствие и яснота и да даде отговори на много въпроси. В същото време той изрази опасения, че в хода на разследването на кибератаката към това престъпление може да бъдат „пришити хора и да станат обект на репресия“, като припомни, че към конспиративните теории се появи определена „разследваща медия“. Той отбеляза още, че изказването на шефката на НАП Галя Димитрова, че е взела „тежко решение да не прекрати отпуската си му е прозвучало като майтап“. „До последно се надявах, че това е фалшива новина или някаква шега. Явно такова е отношението на част от администрацията към толкова важна тема“. ", "date": "2019.07.31", "title": "Депутат от БСП: Случаят с хакерската атака срещу НАП обрасна с конспиративност заради управляващите"}
{"url": "https://www.faktor.bg/bg/articles/sasht-pozdravyavat-balgariya-za-reshenieto-da-kupi-8-boyni-samoleta-f-16", "text": "САЩ поздравяват България за решението да купи 8 бойни самолети F-16. Това се казва в официална позиция на сайта на Държавния департамент. „Поздравяваме премиера Бойко Борисов и българското правителство за тяхната решимост да модернизират своята армия, чрез покупката на тези много способни, оперативно съвместими с НАТО самолети\", се казва в съобщението. От държавния департамент оценяват високо ключовата роля, която Конгресът на Съединените щати е изиграл за постигане на сделката, заедно с координираните усилия на американското правителство и използването на чуждестранно военно финансиране за част от тази придобивка, предаде Би Ти Ви. „Съединените щати приветстват решението на българското правителство за поръчката на 8 многоцелеви изтребители F-16, боеприпаси и свързано с тях оборудване”. „Поздравяваме премиера Бойко Борисов и българското правителство за тяхната решимост да модернизират своята армия, чрез покупката на тези много способни самолети.  „Очакваме с нетърпение да работим с България по този проект и да засилим дългосрочното си стратегическо партньорство”. „Ние също така оценяваме основната роля, която Конгресът на Съединените щати изигра в подкрепа на използването на чуждестранно военно финансиране за част от тази придобивка, и координираните усилия на американското правителство за п", "date": "2019.07.31", "title": "САЩ поздравяват България за решението да купи 8 бойни самолети F-16"}
{"url": "https://www.faktor.bg/bg/articles/boris-dzhonsan-shtyal-da-okazhe-natisk-varhu-bryuksel-za-po-dobra-sdelka-za-brekzit", "text": "Очаква се британският премиер Борис Джонсън да окаже натиск върху Брюксел да преговаря за по-добра сделка за Брекзит, като същевременно намеква, че няма да се водят разговори, ако ЕС не приеме обещанието за ново споразумение, пише базираното в Брюксел издание New Europe. Преди отпътуването за ферма в Уелс, от Даунинг стрийт 10 заявиха, че Брекзит ще позволи на Великобритания да отхвърли общата селскостопанска политика на Съюза и да изнася повече храна и селскостопанска продукция по целия свят, когато правителството е свободно да сключва нови търговски сделки извън ЕС. „Ще имаме историческа възможност да въведем нови схеми за подпомагане на земеделието - и ще се погрижим фермерите да постигнат по-добра сделка“, каза Джонсън. „Брекзит представя огромни възможности за страната ни и е време да гледаме към бъдещето с гордост и оптимизъм.“ Преди датата на излизане на Великобритания на 31 октомври, Джонсън предоставя повече пари за планиране на извънредни ситуации и за масова обществена информационна кампания, за да съветва бизнеса и гражданите как да се подготвят. Министър-председателят на Обединеното кралство повтори, че иска страната да излезе от ЕС със споразумение, но различно от настоящото, такова, което ще премахне така наречената гаранция за ирландската граница. „Премиерът ще е щастлив да седне с лидерите, когато тяхната позиция се промени, но той дава ясно да разберат на всички, че първо трябва да се случи промяна“, заяви говорителят на Джонсън Алисън Донъли.", "date": "2019.07.31", "title": "Борис Джонсън щял да окаже натиск върху Брюксел за по-добра сделка за Брекзит"}
{"url": "https://www.faktor.bg/bg/articles/novini/balgariya/d-r-sergey-ivanov-moreto-izhvarlya-trupove-na-rumanski-kozi-kray-durankulak", "text": "В сутрешния блок на Нова телевизия д-р Сергей Иванов от \"Активни потребители\" съобщи, че докато е бил на почивка, е видял как морето край Дуранкулак изхвърля трупове на румънски кози. В Добруджа още от зимата има ситуация с африканска чума по свинете и би трябвало от БАБХ да бъдат много внимателни, отбеляза той. Имаше трупове във водата, както и един труп на брега, който успях да снимам. Труповете са с румънска маркировка. Мястото на мъртвите кози определено не е в морето. Козите носят повече от 100 болести, затова трябва да се поинтересуваме от какво са загинали, подчерта д-р Иванов. По думите му след подадения сигнал институциите са реагирали относително бързо. Вчера направихме обход, но не открихме труп на коза. Вероятно или морето си я е взело обратно или трупът е изяден от хищници, каза във включване от Дуранкулак екологът на Община Шабла Галя Камберова. Ако бяхме намерили трупове, щяхме да ги унищожим и да обеззаразим мястото, заяви д-р Мария Ноева от Агенцията по храните-Шабла. В момента текат проби по програмите за надзор, добави тя.", "date": "2019.07.31", "title": "Д-р Сергей Иванов: Морето  изхвърля трупове на румънски кози край Дуранкулак"}
{"url": "https://www.faktor.bg/bg/articles/deputatite-v-lyut-spor-koy-kakvo-e-svarshil-predi-vakantsiyata-na-parlamenta", "text": "Представители на управляващите и опозицията в Народното влязоха в остър спор в студиото на Би Ти Ви в последния ден от работата на парламента, коментирайки някои от горещите теми през последните месеци, като партийните субсидии, чумата по свинете и пр., както и цялостното управление на кабинета \"Борисов 3\". \" Най-проверяваните финанси са на политическите партии. Четиристепенен е контрола на парите на партиите. Всичко е публично, в това число и финансирането на партиите. Не можеш да попаднеш пред никаква зависимост. Ако има нерегламентирано финансиране, това ще е във вреда на самата партия, която го е допуснала. ГЕРБ не би го допуснал.\" Това заяви депутатът от ГЕРБ Маноил Манев в ефира на БТВ. \"Застрашаването на плурализма е най-страшното, което може да се случи в страната ни. По-малките партии ще бъдат изтласкани към периферията на политическия живот\", контрира колегата си депутатът от БСП Александър Симов. \"Партиите са най-проверяваните структури. Даренията на юридически лица не е единственият способ за финансиране на една партия\", подчерта от своя страна депутатът от ДПС Хамид Хамид. \"Това не е най-доброто, което можехме да направим. Очаквам още през зимата да има нови поправки\", заяви на свой ред Александър Сиди от ВМРО. В тази връзка Манев попита: „Попаднал ли е президентът в зависимост, след като имаше едни хора, дарявали суми за кампанията му, но не си спомняха?“ На въпрос на водещия как би оценил политическия сезон за БСП след загубата на европейските избори, Симов бе лаконичен: „Политическият сезон не бе неуспешен за БСП. Темите, които поставяхме продължават да са важни и актуални за българския народ. Видяхме, че този парламент работи като смешка, на практика не функционира\", критично заключи червеният депутат.  „През периодът, в който БСП бяха извън парламента, ние работихме и приемахме закони и то добре“, атакува го Сиди. „Парламентът работи не добре по вина на МС, защото не захранва институцията с добри закони. Групичка от депутати изземват тази функция. Наблюдава се много слаба работа“, подчерта депутатът от ДПС. Манев не се съгласи. \"Последните закони, които внесе МС подействаха като червена лампа и за президента и за БСП. Това показва, че сме засегнали болни теми. Хората знаят и виждат всичко\". \"Думата \"стабилност\" все повече започва да звучи като черен виц\", обобщи Симов. \"Освен това трудно е човек да не се изразява иронично към клетвите, че държавата цъфти и светлото бъдеще настъпва в България\", добави той. „Нека си дадем сметка, че има структури в държавата, които се нуждаят от стабилност. Има една политическа сила, обаче, която усилено работи за хаос. Тази сила си обяви въстанието на Бузлуджа. Аман от революции в тази държава. Аман от хора, които себе си не могат да управляват. Вие призовавате за революции - септември ще бъде май – чухме го“, контрира депутатът от ГЕРБ. \"Да ние призовахме хората да излязат срещу тази форма на управление. Изборите не могат да бъдат опасност за една държава - това са честен начин хората да изразят мнението си за това управление\", отвърна на атаката Александър Симов.", "date": "2019.07.31", "title": "Депутатите в лют спор кой какво е свършил преди ваканцията на парламента"}
{"url": "https://www.faktor.bg/bg/articles/harizanov-1-3", "text": "\"Доста пресилено е да се каже, че депутатите излизат в заслужен отпуск\", коментира пред БНР Георги Харизанов от Института за дясна политика. „Президентът, за съжаление, се докара дотам, че дори бивши членове на собствения му екип казват, че президентското вето е загубило тежест като политически инструмент. Щом се стигна дотам, това е показателно…Аз съм за оставане на субсидията, цялата история с левчето беше излишна“, отбеляза Харизанов в предаването „Преди всички“ на програма „Хоризонт“. „Неофициално се твърди, че партийни структури искат пари от фирми, в цял свят, не само в България. Проблем е финансирането на партии навсякъде по света. Лесно е всяко едно дарение да се превърне в компромат“, подчерта той и изрази увереност, че скоро законът за финансирането на партиите ще бъде ревизиран, тъй като практиката ще наложи това. „Продължавам да съм на позиция, че субсидията не трябваше да се пипа и че безлимитното финансиране от страна на бизнеса е проблем, тъй като е въпрос на време то да се превърне в много глупава компроматна война между партиите“, посочи той. Според Харизанов БСП е решила да се изживява като „медиен конгломерат“ и няма място за сравнение на разходите й с тези на ГЕРБ. „Не знам за нито една медия на ГЕРБ. Това, че се приписват връзки, влияния, познанства и т.н. и това, че много медии меко казано имат благоприятна редакционна политика спрямо ГЕРБ е нещо, което те трябва да обяснят. Това не значи, че ГЕРБ притежава медии“, каза Георги Харизанов. „Соченето с пръст на конкретни хора и на партии от човек, заемащ длъжността зам. главен прокурор на държавата, е проблем. Когато на кандидат за главен прокурор му бъде зададен въпрос - вас много ви атакуват, и той каже - мен ме атакува този и този, не знам дали това е проблем“.", "date": "2019.07.31", "title": "Харизанов: Лесно е всяко дарение за партиите да се превърне в компромат"}
{"url": "https://www.faktor.bg/bg/articles/katastrofiralata-na-evroizborite-pat-na-mladite-shte-pravi-platforma-za-pryaka-demokratsiya", "text": "Катастрофиралата коалиция \"Път на младите\", която използва регистрацията на НДСВ и Новото време на европейските избори ще прави платформа за пряка демокрация. Това става ясно от изявлението на Румен Чолаков, председател на клуб „Милениум България“, която е част от формацията,  в интервю за БНР.  Припомняме, че \"Път на младите\" получи едва 1,09 % от гласовете или 21 315 души. За сравнение Десислава Иванчева получи над 30 000 гласа, а водещият от Евроком Минчо Куминев - близо 23 000 гласа. Въпреки това Чолаков е доволен от резултатите. Това, което направихме, никога не е правено в българската политика, заяви Чолаков. Той уточни, че в нея всички 17 кандидати за ЕП бяха под 35-годишни, неучаствали в политиката на България досега. „Такъв стартъп в политическия инженеринг в България никога не е правен и заради това ние бяхме много доволни от резултатите, които получихме. Това да убедим 21 315 българи или 1,09 процента от гласоподавателите на тези избори да ни подкрепят за мен е голям успех, предвид че кампанията ни струваше малко над 20 000 лева“, подчерта младият лидер. Чолаков уточни, че се планира регистриране на нов вид движение и с помощта на дигитална платформа за пряка демокрация и всички негови членове ще могат да предлагат позиции и проектозакони, които ще станат част от управленската програма. „Искаме да се явим на изборите през януари 2021 г. като една много сериозна алтернатива за управлението на България, а не просто за участие в политиката“, заяви още Румен Чолаков.", "date": "2019.07.31", "title": "Катастрофиралите на  евроизборите млади царисти  ще правят платформа за пряка демокрация"}
{"url": "https://www.faktor.bg/bg/articles/voennite-shte-iznasyat-orazhie-na-volya-zaradi-konflikta-mezhdu-karakachanov-i-ikonomicheskiya-ministar-za-iznosa-na-su-25", "text": "Военните ще могат вече безконтролно да изнасят оръжие и техника от страната като разрешенията вече ще се дават от министъра на отбраната, а не от този на икономиката, съобщи \"24 часа\". Това решиха депутатите със 104 гласа \"за\", 23 \"против\" и 42 \"въздържали се\" като поправиха закона за експортния контрол върху оръжията през предходните разпоредби на закона за химическите вещества. Поправката бе вкарана на второ четене през депутати заради конфликта между вицепремиера Красимир Каракачанов и икономическия министър Емил Караниколов за износа на самолети Су-25 за Беларус, където да бъдат ремонтирани. Каракачанов вече плати 82 млн. лв на Беларус за ремонта, но Караниколов отказва да подпише за износа на самолетите за ремонт, защото срещу Беларус има оръжейно ембарго. От БСП се противопоставиха, че за пореден път се правят промени в един закон чрез преходни и заключителни разпоредби на друг. Има междуведомствена комисия, която се занимава и защо се налага работеща процедура да бъде променяна заради един казус, който касае спор между министри, каза Николай Цонков. Очевидно има проблем с поръчката за ремонта на Су-25, коментира соцдепутатът. И попита правителството дали има единна политика, включително в сферата на отбраната. След като има разнобой между министрите, не може да хвърляте горещия картоф в парламента, критикува соцдепутатът. Още повече, че касае ембарго, наложено на Беларус от ЕС, те също не разрешават тази сделка, а тук говорим и за следване на европейските директиви, защото те са над националните закони, каза още Цонков. Няма разнобой, двете министерство в работна група изчистиха текстовете и предложиха вариант, обясни Александър Сабанов от ВМРО. Просто времето тече и ако този текст не мине, не се знае какви неустойки ще бъдат платени, каза той. Отново се сблъскваме с двойните стандарти на мнозинството, критикува Йордан Цонев от ДПС. И критикува мнозинството, че не спазва правилника, като на първо четене приема едни промени в закона, а на второ се вкарват коренно различни текстове. И призова за отпадане на спорните текстове. Предложението му обаче бе отхвърлено със 73 гласа \"за\", 45 \"против\" и 54 \"въздържали се\".", "date": "2019.07.31", "title": "Военните ще изнасят оръжие на воля заради конфликта между Каракачанов и икономическия министър за износа на Су-25"}
{"url": "https://www.faktor.bg/bg/articles/slanchevo-na-mesta-goreshto-s-temperaturi-do-35-gradusa", "text": "Днес ще бъде предимно слънчево, след обяд с купеста облачност, но само на отделни места, главно в планинските райони ще превали краткотраен дъжд. Ще духа слаб до умерен северозападен вятър. Максимални температури между 30° и 35°, в София около 30°. Това съобщиха за \"Фокус\" от Националния институт по метеорология и хидрология (НИМХ).  Атмосферното налягане е и ще се задържи малко по-ниско от средното за месеца.  Над Черноморието ще бъде предимно слънчево. Ще духа до умерен западен, след обяд юг-югоизточен вятър. Максимални температури - между 29° и 32°. Температурата на морската вода е 26-27°. Вълнението на морето ще бъде 1-2 бала.  Над планините ще бъде предимно слънчево, след обяд с купеста и купесто-дъждовна облачност и на отделни места ще превали и прегърми. Ще духа до умерен северен вятър. Максимална температура на 1200 метра около 24°, на 2000 метра - около 17°.", "date": "2019.07.31", "title": "Изпращаме юли с много слънчево, с максимални температури до 35 градуса"}
{"url": "https://www.faktor.bg/bg/articles/ulyana-pramova-veche-ne-e-shef-na-novinite-v-bnt", "text": "Новият генерален директор на БНТ Емил Кошлуков направи първите кадрови промени в националната телевизия, след като на 5 юли бе избран за шеф от СЕМ.  Tой е сменил директора на Дирекция \"Информация\" Уляна Пръмова и на нейно място е назначил Мариела Драголова, която до момента беше изпълнителен продуцент на актуалното политическо предаване \"Още от деня\", съобщава ClubZ. По закон генералният директор на обществената телевизия сам избира екипа, с който ще работи. Мандатът на членовете на Управителния съвет на БНТ обаче изтича следващата година и те се избират от Съвета за електронни медии (СЕМ). Дирекция \"Информация\" отговаря за най-важното звено на обществената телевизия - новините и актуалните предавания. Уляна Пръмова е и бивш генерален директор на БНТ. Тя се върна в телевизията като шеф на дирекцията още в началото на мандата на Константин Каменаров. Заедно с Пръмова са сменени и програмният директор на БНТ Надя Костова и директорката на БНТ2 - Геновева Момчева. Надя Костова отговаряше за програмите на четирите канала на обществената медия (БНТ1, БНТ2, БНТ HD и БНТ Свят). Като мярка за ограничаване на дълговете на БНТ неотдавна Кошлуков спря предаванията \"Стани богат\" и \"Спортисимо\".", "date": "2019.07.31", "title": "Първи рокади в БНТ  - Уляна Пръмова вече не е шеф на новините"}
{"url": "https://www.faktor.bg/bg/articles/lider-na-sekta-darzhal-v-plen-400-posledovateli-podlagal-gi-na-brutalni-rituali", "text": "Лидерът на южнокорейска секта беше осъдена на 6 години в затвор за държане в плен на около 400 свои последователи на Фиджи и подлагането им на насилие и варварски ритуали, се казва в съдебно изявление, цитирано от АФП. Шин Ок-Джу, основател на църквата „Грейс Роуд“, убедила последователите си да се преместят във Фиджи през 2014 година, където тя им казала, че ще бъдат в безопасност от предстоящи бедствия. Но след като пристигнали на острова, паспортите им били отнети, а мнозина са пребити или подложени на брутални ритуали, чиято цел е да прогонят злите духове. В понеделник южнокорейският съд призна Шин за виновна по множество криминални обвинения, включително насилие, насилие над деца и измами. \"Безпомощните жертви пострадаха от колективни побои и преживяха не само физически изтезания, но и силен страх и значителен психически шок\", заяви съдът. \"Тежкото наказание е неизбежно срещу незаконни действия, извършени в името на религията\", се добавя в изявление на магистратите. Някои последователи, които са успели да избягат, заявиха пред журналисти, че тези, които се опитвали да напуснат църквата, са били наказвани с тежки публични побои, известни като „земна прах\". Вдъхновените от християнството култове се множат в Южна Корея, където повече от една четвърт от населението са протестанти или католици. Лидер на култ, който твърдеше, че е Месията, беше осъден на 16 години затвор в апелативен съд през май за изнасилване на множество свои последователи.", "date": "2019.07.31", "title": "Лидер на секта държал в плен 400 последователи, подлагал ги на брутални ритуали"}
