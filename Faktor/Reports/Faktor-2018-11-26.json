{"url": "https://www.faktor.bg/bg/articles/novini/svyat/rusiya-spuska-nova-zhelyazna-zavesa-prez-cherno-more", "text": "Украйна е на път да обяви военно положение, а лидерите на НАТО се събират за спешни разговори в понеделник, един ден след морския сблъсък, който руски военни кораби предизвикаха в една от най-сериозните военни заплахи в региона през последните години, коментира американското военно издание Stars and Stripes. Изданието отбелязва, че руската брегова охрана първо е стреляла, а след това е задържала три украински военни кораба, опитващи се да преминат през „тесния Керченски пролив“ в Азовско море“, което според вестникът е най-голямата силова ескалация, след като „Русия нахлу и завладя украинския Кримски полуостров Крим през 2014 година и започна прокси война в Източна Украйна“. Авторът посочва, че оттогава САЩ продава на Киев оръжейни системи и участва в съвместни военни учения, докато увеличава операциите си „в рамките на оглавявания от САЩ съюз НАТО“ по източния фланг, за да успокои източните съседи на Русия. Според военните анализатори, с които са се свързали от Stars and Stripes, инцидентът от неделя може да е прелюдия към по-мащабна конфронтация. „Изглежда Русия се опитва да спусне нова Желязна Завеса през Черно море“, заяви генерал лейтенантът в остаква Бен Ходжис, който командваше американската армия в Европа, докато не се пенсионира миналата година. „Всички трябва да си отворят широко очите“. Изданието цитира думите на украинския президент Петро Порошенко, който в понеделник предложи военно положение в страната за 30 дни. „Нападението срещу украинските катери е планиран от Русия елемент на ескалация от продължаващата няколко месеца ситуация в Азовско море“, е отбелязал украинският държавен глава. „А също съм сигурен, че това далеч не е кулминацията. Докладите на разузнаването говорят за сериозна заплаха от сухоземна операция срещу Украйна“. Както пише вестникът, „за САЩ и съюзниците им, инцидентът е сигнал за увеличаващото се напрежение около Черно море, което е ключово за икономиките на южните членки на Алианса, но също място, където те не могат да се противопоставят военно на Русия“. „Това не само увеличава страховете от нова широкомащабна руска военна атака срещу Украйна, но създава опасения, че Русия готви нов опит да откъсне още територия и да превземе украинския град Мариупол“, смята Хорхе Бенитес, експерт по сигурността в Атлантическия съвет.  Според Бенитес, заради липсата на възможности в региона, черноморските членове на НАТО България, Румъния и Турция, заедно с партньори като Грузия, трябва да обединят своите активи. По неговите думи Турция може да се противопостави на това, защото е съсредоточена в Сирия. За да се компенсират слабостите, повече средства за противоракетна отбрана и дронове с ударни възможности, базирани в страна като Румъния, биха могли да бъдат начин за съюзници да укрепят позицията си, съветва Ходжис, като добавя, че „трябва да има съвместни усилия“. Бенитес препоръчва НАТО да направи това, което вече е направило в балтийските страни - да създаде малка многонационална сила за засилване на възпирането. „Досега реакцията на НАТО в Югоизточна Европа е небалансирана и не толкова силна, колкото в Североизточна Европа“, посочва Бенитес. „Днешната агресия на Русия е добра възможност за НАТО да балансира по-добре възпирането на всичките си граници, а не само на север“. В цяла Европа лидерите призоваха Русия да освободи украински моряци от задържането, да върне заловените кораби и да намали напрежението, отбелязва Stars and Stripes.", "date": "2018.11.26", "title": "Русия спуска нова желязна завеса през Черно море"}
{"url": "https://www.faktor.bg/bg/articles/manolova-shte-sezira-ks-za-porednoto-otlagane-na-elektronnoto-glasuvane", "text": "Омбудсманът Мая Манолова ще сезира Конституционния съд за поредното отлагане на електронното гласуване, този път през преходните и заключителни разпоредби в законопроекта за преминаването на чужди и съюзнически въоръжени сили през България, съобщиха от пресцентъра на обществения защитник.  \"Електронната идентификация трябваше да е факт от 1 януари 2018 г., отложи се за 1 януари 2019-та, а сега има законопроект на Министерския съвет за преминаване и пребиваване на чужди и съюзнически въоръжени сили през България и там ни в клин, ни в ръкав, в преходните и заключителни разпоредби се предлага отлагане на електронната идентификация за след 2020 г.\", е посочила Манолова на дискусия \"За или против машинното и дистанционното електронно гласуване\", организирана от партия \"Движение България на гражданите\".  Тя е била категорична, че в случая става въпрос за нарушаване на основно конституционно право на хората като изборното право и то не може да се \"промушва\" през преходни и заключителни разпоредби на съвсем различен закон.  \"С поведението си по отношение на машинното и на електронното гласуване държавни институции нарушават системно българските закони\", е коментирала Манолова. Тя е отбелязала, че Министерският съвет за поредна година предлага на Народното събрание бюджет, в който не са предвидени средства за изпълнение на закона, за осигуряване на машинно и електронно гласуване.  Според нея ЦИК би следвало да даде отговор за обществената поръчка, публично обявена през май т.г., за проучване на пазарните възможности за закупуване или наемане на машини за гласуване.  \"Има такава поръчка, има такива пари, които са дадени на някакъв субект, който трябва да направи този анализ, но вместо да чуем наистина кое би било най-рентабилно, с оглед на българските условия, като купуване или наемане на машини, ние виждаме, че през следващата година няма да има машинно гласуване, тъй като няма предвидени пари\", е отбелязала омбудсманът.", "date": "2018.11.26", "title": "Манолова ще сезира КС за поредното отлагане на електронното гласуване"}
{"url": "https://www.faktor.bg/bg/articles/tsvetanov-1-40", "text": "Председателят на ПГ на ГЕРБ и зам.-председател на партията Цветан Цветанов участва в 28-та Среща на върха на председателите на парламентарни групи от ЕНП в националните парламенти на ЕС и в Европейския парламент (ЕП).  По време на дебата за въпросите на принципа на субсидиарността и пропорционалността, Цветанов заяви, че популяризирането на субсидиарността и запознаването на гражданите с реалните връзки между управлението на европейско, национално, регионално и местно ниво е един от най-силните инструменти за противодействие на популизма и фалшивите новини.  Цветан Цветанов отбеляза важната роля на Европейския комитет на регионите в това отношение и благодари на председателя на Групата на ЕНП в Комитета за добрата идея за организиране на поредица от местни диалози, които да позволят за директен контакт на гражданите и с четирите нива на управление в Европа.  „За съжаление, социалистите в България, въпреки че като системна партия и член на Европейската социалистическо семейство би трябвало да демонстрират по-отговорно поведение, всъщност на практика прегърнаха риториката на националпопулизма. Затова наша задача е да покажем, че политиките на ЕНП са безалтернативни, за да запазим своите ценности и да постигнем една силна и обединена Европа за гражданите, която посредством принципа на субсидиарност адресира нуждите и желанията им на най-подходящото ниво на управление според законодателната сфера“, заяви Цветанов. В дебата участваха още евродепутатът Данута Хюбнер - председател на Комисията по конституционни въпроси, Райнхолд Лопатка - член на Работната група по въпросите на субсидиарността от австрийския парламент, зам.-председателят на ЕП Майнрид Макгинес, зам.-председателят на Групата на ЕНП, отговарящ за Работната група по правни въпроси и вътрешни работи - Естебан Гонзалес Понс.  Срещата се провежда в ЕП в Брюксел с домакин зам.-председателят на Групата на ЕНП, отговаряща за връзките с парламентарните групи в националните парламенти - Естер де Ланге и е съпредседателствана от страна на Австрийското председателство от Ангелика Винциг - зам.-председател на ПГ на Австрийската народна партия.", "date": "2018.11.26", "title": "Цветанов в Брюксел: БСП в България прегърна риториката на националсоциализма"}
{"url": "https://www.faktor.bg/bg/articles/otvoreno-obshtestvo-na-soros-napuska-turtsiya", "text": "Фондация \"Отворено общество\" на милиардера Джордж Сорос спира всичките си операции в Турция, съобщи \"Ройтерс\". Решението на неправителствената организация идва, след като президентът на южната ни съседка Реджем Таийп Ердоган обвини Сорос, че се опитва да предизвика разделение в държавите и да ги унищожи. Фондацията заяви, че е мишена на \"недоказани твърдения\" от турските медии, което прави невъзмжно продължаването на работата ѝ в Турция. \"Отворено общество\" е предмет на разследване от турското вътрешно министерство, което иска да докаже връзката между нея и демонстрациите в истанбулския парк Гези през 2013 г. Преди 10 дни беше задържан един от основателите на фондацията в Турция - Хакан Алтинай. Той е обвинен, че е защитавал турския бизнесмен и меценат Осман Кавала, арестуван за опит за сваляне на правителството чрез масови протести. \"Този човек, който финансира терористи по време на инцидентите в Гези, вече е в затвора. И кой е зад него? Известният унгарски евреин Сорос. Това е човекът, който назначава хора да предизвикват разделение в нациите и да ги унищожат. Той има толкова много пари и ги харчи по този начин\", заяви Ердоган по време на среща на местните администрации. От \"Отворено общество\" посочват, че опитите да я свържат с протестите в парка Гези са от преди 5 години. \"Тези опити не са нови и са далеч от реалността\", казват от фондацията. Тя съобщи, че ще подаде документи за юридическа ликвидация и ще спре операциите си, колкото е възможно по-скоро.", "date": "2018.11.26", "title": "Сорос обиден на Ердоган, Отворено общество напуска Турция"}
{"url": "https://www.faktor.bg/bg/articles/hhh-3", "text": "Секретарката на покойния лидер на косовските сърби Оливер Иванович - Силвана Арсович, бе поставена под арест за 48 часа, тъй като е заподозряна за \"подпомагане на извършването на убийството му\", съобщи за сръбската държавна телевизия РТС нейният адвокат Добрица Лазич. Косовската полиция задържа по-рано днес Силвана Арсович и след разпита й бе решено да остане в ареста за 48 часа. Тя бе отведена в Прищина, където утре ще бъде изправена пред прокурор, предаде БТА. Арсович вече три пъти е разпитвана във връзка с убийството на Оливер Иванович. Миналата седмица, в рамките на разследването на убийството, косовски съд нареди за 30 дни в ареста да останат трима от четирима задържани в Северно Косово сърби. Косовският сръбски политик Оливер Иванович бе застрелян на 16 януари пред офисите на своята партия Гражданска инициатива в северната част на Митровица.", "date": "2018.11.26", "title": "Секретарката на покойния Оливър Иванович - замесена в убийството на сръбския лидер"}
{"url": "https://www.faktor.bg/bg/articles/tsvetanov-kam-veber", "text": "Председателят на ПГ на ГЕРБ и зам.-председател на партията Цветан Цветанов проведе работна среща в Брюксел с председателя на Групата на ЕНП в ЕП и водещ кандидат на ЕНП за председател на ЕК Манфред Вебер. По време на срещата двамата обсъдиха политическата ситуация в Европа и България, както и очакваните предизвикателства по време на кампанията за европейските избори през 2019 г.  Цветанов и Вебер обсъдиха усилията, които страната ни полага за охрана на външната граница на ЕС и очакваното справедливо решение за заслуженото присъединяване на България към Шенгенското пространство. Цветанов изрази благодарност за положителната позиция на Европейския парламент, в това число комисията ЛИБЕ и всички водещи европейски политически семейства - ЕНП, ПЕС, АЛДЕ, както и на Европейската комисия по този въпрос, като подчерта, че България изпълнява всички критерии за членство.  Манфред Вебер на свой ред заяви подкрепа за присъединяването на България към Шенген по въздух още в началото на следващата година и поздрави страната ни за положителния доклад по Механизма за сътрудничество и проверка. Той отбеляза, че това е най-положителният доклад за България до момента и отчетените в него резултати са заслуга на всички институции и на правителството на премиера Бойко Борисов. Водещият кандидат на ЕНП бе специален говорител на 28-та Среща на върха на председателите на парламентарни групи от ЕНП в националните парламенти на ЕС и в Европейския парламент (ЕП), в която участва и Цветанов. По време на срещата Вебер отбеляза положителния пример на България, която охранява ефективно външната граница на ЕС. Той спомена за посещението си заедно с министър-председателя Борисов и Цветанов на морската и сухопътната граница на България, когато е имал възможност от първо лице да се запознае с изградения капацитет и ефективност. Председателят на ПГ на ГЕРБ и зам.-председател на партията Цветан Цветанов се срещна и със зам.-председателя на ЕНП Дара Мърфи, който е и директор на кампанията на ЕНП за европейските избори през 2019 г. Политикът запозна Цветанов с основните теми, които се очертават като акценти в общественото мнение за кампанията догодина. Двамата се обединиха около становището, че ЕНП и правителствата на ЕНП в държавите-членки са свършили много работа в интерес на европейските граждани и най-важният инструмент за противодействие на фалшивите новини е именно запознаването на гражданите с тези постижения. „Фалшивите новини като феномен са заплаха  за демокрацията на европейско и национално ниво. Необходимо е системните политически партии да проявят разум и да не се подават на популизма, а да продължават да противодействат на пропагандата с реални резултати и директен контакт с избирателите“, отбеляза Мърфи, като подчерта, че ГЕРБ е пример за подражание в това отношение. На свой ред Цветан Цветанов отбеляза, че е ключово на предстоящите избори ЕНП да демонстрира силата, която е показвала до момента като мотор на европейския проект. Дара Мърфи допълни, че ЕНП е едно от малкото политически семейства на европейско ниво, което не задава въпроса колко Европа, а пита гражданите каква Европа желаят и след това работи за изпълняването на поетите ангажименти.", "date": "2018.11.26", "title": "Вебер към Цветанов: Ще подкрепя присъединяването на България в Шенген по въздух от догодина"}
{"url": "https://www.faktor.bg/bg/articles/novini/balgariya/toma-bikov-bsp-uchastva-v-protestite-vapreki-che-horata-ne-iskat-podkrepata-im", "text": "\"Пресилено е да кажем, че протестите са масови. Със сигурност има хора, които не са доволни. Но вижте, във Франция има доста по-сериозни протести, отколкото тук. Според мен БСП участва под един или друг начин в тези протести, въпреки че мнозинството от протестиращи ясно заявиха, че не желаят участие на партиите. Това заяви пред БНТ Тома Биков. \"Ние вече показахме, че може да имаме кворум дори при отсъствието на колегите от БСП, така че тяхната липса от пленарната зала в никакъв случай няма да спре работата на парламента\", каза още Биков. По думите му няма как да бъде диференцирано ДДС-то, тъй като една подобна стъпка няма да доведе до свалянето на цените. \"Протести има, защото хората са недоволни. Това са протести заради доходите, заради новите данъци върху старите коли, за съдебната система. На практика става дума за различни недоволства в различни сфери\", коментира по темата с протестите у нас народният представител от БСП Ирена Анастасова и допълни, че опозицията не организира протестите, но са техен изразител. \"Ние не искаме да се водачи на недоволните, а техният законов парламентарен глас\", уточни Анастасова. \"Когато се приемат тези наши законови предложения, които касаят интересите на хората, тогава ще започнем да се регистрираме в парламента\", завърши народният представител от БСП.", "date": "2018.11.26", "title": "Тома Биков: БСП участва в протестите, въпреки че хората не искат подкрепата им"}
{"url": "https://www.faktor.bg/bg/articles/hhh-4", "text": "Борбата с корупцията не само е основен приоритет на всяко правителство и реален показател за върховенство на закона, но и чувствителен въпрос за нашите граждани. За ефективна борба с корупцията са необходими стабилна правна и институционална рамка и компетентни национални структури, способни да взаимодействат и да прилагат добри практики в своята работа.  Това подчерта министърът на вътрешните работи Младен Маринов по време на участието си в регионалния форум по въпросите на противодействие на вътрешната корупция, съобщава Епицентър. С оглед на общите предизвикателства министър Маринов представи виждането за включване на партньорите от Западните Балкани в Мрежата за засилено регионално сътрудничество между звената на вътрешна сигурност. В този смисъл той припомни, че борбата с корупцията и организираната престъпност и засилването на капацитета в тези области са изведени като приоритети в Декларацията от срещата на върха ЕС-Западни Балкани в София на 17 май 2018 г.  По време на форума европейски и регионални формати - Европейски партньори срещу корупцията (EPAC), Регионалната антикорупционна инициатива (RAI), Комисията за противодействие на корупцията и отнемане на незаконно придобито имущество (ПКПКОНПИ), Мрежата за засилено регионално сътрудничество между звената за вътрешна сигурност (NERCISU) - представиха актуална информация за своята дейност и подкрепата, която предлагат чрез обмен на експертни знания и опит, споделяне на добри практики между компетентните национални структури, реализиране на съвместни операции и насърчаване на съвместни проекти по противодействие на корупцията.  Делегатите се обединиха около важността на изграждането на необходимия капацитет в отделните министерства, укрепването му с компетентни, лоялни и безкомпромисни служители. Фокус в дискусиите бе ефективността на механизмите за комуникация и обмен на оперативна информация. Направен бе и преглед както на възможностите, така и на конкретни предложения за засилване на сътрудничеството.  В рамките на регионалния форум се провежда и Третата годишна среща на Мрежата за засилено регионално сътрудничество между звената за вътрешна сигурност (Network for Enhanced Regional Cooperation of Internal Security Units of Ministries of the Interior/Police of involved countries - NERCISU). Партньорите от региона обсъждат антикорупционни политики и мерки за справяне с настоящите предизвикателства в областта на вътрешната корупция. Експерти от Германия, Великобритания и САЩ споделят с колегите си опит за новите тенденции и най-добри практики. Представен е и приносът на неправителствения сектор към усилията на правоприлагащите органи за ограничаване и предотвратяване на корупционни практики.", "date": "2018.11.26", "title": "Министър Маринов: Корупцията е приоритет на всяко правителство"}
{"url": "https://www.faktor.bg/bg/articles/ester-de-lange-kam-tsvetanov-opitat-na-gerb-shte-e-ot-polza-po-vreme-na-predstoyashtiya-evrovot", "text": "Председателят на ПГ на ГЕРБ и зам.-председател на партията Цветан Цветанов проведе работна среща със зам.-председателя на Групата на ЕНП в ЕП, отговаряща за връзки с парламентарните групи в националните парламенти - Естер де Ланге. Това се случи в Брюксел в рамките на 28-та Среща на върха на председателите на парламентарни групи от ЕНП в националните парламенти на ЕС и в Европейския парламент. Цветан Цветанов запозна зам.-председателя на Групата на ЕНП в ЕП с динамиката и основните теми в работата на българския парламент, като благодари на де Ланге за усилията й за организиране на срещи в настоящия формат, които спомагат за засилване на сътрудничеството между парламентарните групи в националните парламенти и ЕП. Естер де Ланге подчерта, че това сътрудничество е ключово за парламентарната отчетност и легитимност на политиките както на ЕНП, така и на ЕС. Тя отбеляза, че опитът на ПП ГЕРБ ще е от особена ползва по време на предстоящите европейски избори и затова тя разчита на Цветанов да продължи да участва активно при обсъждането на добрите практики и в бъдеще в различни формати на ЕНП.", "date": "2018.11.26", "title": "Естер де Ланге към Цветанов: Опитът на ГЕРБ ще е от полза по време на предстоящия евровот"}
{"url": "https://www.faktor.bg/bg/articles/tsvetan-tsvetanov-provede-rabotna-sreshta-s-predsedatelya-na-komisiyata-libe-v-ep-klod-moraes", "text": "Председателят на ПГ на ГЕРБ и зам.-председател на партията Цветан Цветанов проведе работна среща с председателя на Комисията ЛИБЕ в ЕП Клод Мораес, който е и зам.-председател на Съвместната група за парламентарен контрол на Европол (СГПК), съобщиха от партийната централа. Двамата обсъдиха позициите на Групата в рамките на Управителния съвет на Европол, в който Цветанов бе избран за постоянен представител на СГПК с пълен консенсус на всички национални делегации и на ЕП през септември тази година. По време на разговора Клод Мораес подчерта, че разчита на богатия професионален опит на Цветанов в сферата на правоприлагането и изграденото през годините доверие към него както от страна на Европол, така и от страна на държавите членки. Според Мораес ролята на Цветанов като представител на СГПК в Управителния съвет на Европол е гаранция за добрата комуникация и съвместна работа между Групата и агенцията. На свой ред Цветан Цветанов отбеляза, че най-важно е да се гарантира ефективността на работата на Европол, защото това има директно отражение върху сигурността на европейските граждани.", "date": "2018.11.26", "title": "Цветан Цветанов проведе работна среща с председателя на Комисията ЛИБЕ в ЕП Клод Мораес"}
{"url": "https://www.faktor.bg/bg/articles/politika/hlyab-i-pasti/ruskata-voenna-agresiya-v-kerchenskiya-protok-planirana-eskalatsiya-i-zaplaha-za-mira-v-chernomorskiya-region", "text": "През изминалата неделя, 25-ти ноември 2018 г., Руската федерация извърши акт на военна агресия срещу съдове на украинските военноморски сили в Керченския проток. Руският граничен кораб „Дон” направи таран срещу украинския рейдов буксир „Яни Капу“, който съвместно с бронираните артилерийски катери „Бердянск“ и „Никопол“ плава от Одеса към Мариупол. Украинските кораби впоследствие биват превзети. Шестима украински моряци са ранени, двама от които тежко. Понастоящем украинската армия е приведена в пълна бойна готовност. По-късно днес се очаква Върховната Рада да гласува предложението на президента Порошенко за въвеждане на военно положение. Този враждебен акт, преставляващ  не е случаен изолиран инцидент, а планирано ескалиране на напрежението, което Кремъл създава в Азовско море, Керченския проток и прилежащата към незаконно анексирания Крим черноморска акватория. Още веднага след окупацията на полуострова през 2014 г. Руската федерация започна системно да нарушава правата, които Украйна има съгласно Конвенцията на ООН по морско право от 1982 г. и подписания през 2003 г. от президентите Владимир Путин и Леонид Кучма Договор, определящ Азовско море като вътрешни води на Украйна и Руската федерация и предвиждащ свободно плаване на всички морски съдове под украински и руски флаг на неговата акватория. Русия отне принадлежащи на Украйна находища на въглеводороди и рибни ресурси.  Конкретно Кремъл си присвои Одеското находище на газ и други находища на въглеводороди в континенталния шелф на Украйна и незаконно се опитва да регулира риболова в украинските морски зони, като блокира достъпа до тях на частни лица и предприятия.   През последните две години Руската федерация изгради автомобилен и железопътен мост през Керченския проток, с който практически постави входа към Азовско море под свой контрол. Височината на съоръжението силно затруднява трафика, правейки опасно преминаването на по-големи кораби, с което нанася съществени щети на украинските морски пристанища Мариупол и Бердянск (руските азовски пристанища са речни и поради това вреди за тях не произлизат от това обстоятелство). От април 2018 г. Русия планомерно задържа съдове (вече над 200), плаващи в посока Мариупол и Бердянск, нанасяйки големи икономически загуби на собствениците на корабите. Това си свое действие Кремъл оправдава с необходимостта от борба срещу пиратството, каквото руската страна е решила, че има в Азовско море, докато  На 22 декември 2016 г. съгласно Приложение VII към Конвенцията на ООН по морското право е създаден Арбитражен трибунал, който разглежда делото, заведено от Украйна срещу Руската федерация поради многобройните нарушения от страна на Кремъл. До този момент Русия не е взела становище по същество по делото, но оспорва юрисдикцията на трибунала. Предстои Украйна да представи своята позиция до 27-ми ноември 2018 г. (сряда тази седмица). Атлантическия съвет на България /АСБ/ напомня, че на 25-ти октомври 2018 г. Европейският парламент прие Резолюция относно положението в Азовско море. Според Резолюцията със своите действия Кремъл се стреми   да установи пълна руска доминация в Азовско и Черно море и да създаде предпоставки за военна ескалация в региона. С този свой акт Европейският парламент остро осъди правонарушенията на Кремъл, чрез които бива потъпквана Конвенцията на ООН по морското право. Към настоящия момент руските компании, участвали в изграждането на моста в Керченския проток, са подложени на санкции както от страна на ЕС, така и от страна на САЩ. Както проличава руската военна агресия, на която сме свидетели днес, е логичния резултат от предварително подготвена от Кремъл ескалация, застрашаваща мира в Черноморския регион. АСБ отправя въпрос към министър-председателя Бойко Борисов: това ли е зоната на мир, в която иска да плават лодки и платноходки и която не се нуждае от засилено присъствие на НАТО, в което България да взема дейно участие? В тази връзка, Атлантическият съвет на България настоява за максимално бързо стартиране и реализация на приоритетните проекти за превъоръжаване на Българската армия с модерна и оперативно съвместима с НАТО бойна техника. Наложително е спешен приоритет да бъде даден на тези системи и платформи въоръжение и техника, които ще осигурят най-необходимите ни способности за действие  сега и в обозримо бъдеще, предвид характера и източниците на рисковете и заплахите в нашия регион. Сигурността в Черно море и посрещане на предизвикателствата от Изток трябва да бъде водещ приоритет при превъоръжаването ни. Задължително е да бъдат взети такива решения, които ще осигурят възможно най-ефективната и вече изпитана и доказана в реални бойни операции оперативно съвместима техника. Сега е време за  България трябва да подкрепя съюзни инициативи за изграждане и развитие на способности на НАТО в региона, в изпълнение на решенията на Алианса по изграждането на адаптираното предно присъствие на НАТО на Югоизток. В тази връзка България трябва да стане домакин на съвместни съюзни формирования. Време е вече и за повече съвместни мисии със съюзни държави по охрана на българското въздушно пространство – възможност, която беше регламентирана през 2016 г. Този инцидент недвусмислено показва, че руската заплаха за мира в региона е реална, а не хипотетична, че е време за адекватни действия, а не за „снишаване“. Защото бурята няма да отмине. А в буря оцеляват силните и устойчивите държави, които могат да разчитат на верни и мощни съюзници. България днес е част от НАТО и не е беззащитна. Въпросът е какъв съюзник сме – плах и снишаващ се или достоен и силен член на евроатлантическото семейство на свободните народи и успешни държави. АСБ очаква навременни и адекватни  решения от всички отговорни български държавни институции с конкретни мерки за защита на националната сигурност предвид очертаващата се ескалация на напрежението в Черноморския регион.", "date": "2018.11.26", "title": "Руската военна агресия в Керченския проток – планирана ескалация и заплаха за мира в Черноморския регион"}
{"url": "https://www.faktor.bg/bg/articles/obshtestvo/zakon-i-red/poredno-zasedanie-po-deloto-sreshtu-bivshiya-zdraven-ministar-petar-moskov", "text": "Поредно заседание в Специализирания съд по делото срещу бившия здравен министър Петър Москов. Очаква се днес да бъдат разпитани министри от кабинета \"Борисов\" 2. Петър Москов е обвинен за бартер на ваксини с Турция през 2015 г. Според прокуратурата в резултат на това България е приела от турската страна ваксини, които не са разрешени за употреба у нас. От сделката пък за здравното министерство настъпили щети в размер на над 325 000 лв. Освен Москов, обвиняеми са заместникът му Адам Персенски и управителят на държавната фирма за производство на ваксини \"Бул Био\".", "date": "2018.11.26", "title": "Поредно заседание по делото срещу бившия здравен министър Петър Москов"}
{"url": "https://www.faktor.bg/bg/articles/ikonomika/turizam/eksperti-umuvat-shte-sasipe-li-prokuraturata-bansko", "text": "Върховната касационна прокуратура обяви, че главният прокурор е предложил на премиера Бойко Борисов да промени концесионния договор от 21 декември 2001 г. с \"Юлен\" АД за ползването на територия от Национален парк \"Пирин\". Наказателно производство или корекции? Налага ли се всъщност промяна на договора за концесията? Според еколога Андрей Ковачев в концесията на \"Юлен\" има множество нарушения, а в това число влиза и ползване на допълнително 2/3 от територията на парк \"Пирин\". Екологът обаче е категоричен, че това нарушение не се взима под внимание от никого. \"Сотир Цацаров констатира очевидното - а именно, че в \"Пирин\" са правени множество нарушения. Освен това концесионната площ не е спазена по договор. Цацаров предлага да няма никакви наказания, въпреки тежките нарушения. По закон договорът не може да се промени, няма как площта за ползване да се уголеми. 14 съоръжения нарушават реално договора, но никой не обръща внимание\", твърди гостът на \"България сутрин\". Той допълни още, че организацията \"За да остане природа в България\" подкрепя развитието на туризма, но не за сметка на съсипването на природата. Константин Занков от Института за анализи и оценки в туризма е на мнение, че в последно време Банско е изградил световен имидж и не трябва с тези проблеми да се съсипва доброто реноме на курорта. \"В подобна ситуация трябва да се действа държавнически. Нарушенията може да са тежки, но прокуратурата не трябва да прибързва и да затвори Банско. Един курорт се развива устойчиво и стратегически правилно. Все пак всяка година в Банско се отбелязва ръст на туристите\", сигурен е експертът пред Bulgaria ON AIR.", "date": "2018.11.26", "title": "Експерти умуват: Ще съсипе ли прокуратурата Банско?"}
{"url": "https://www.faktor.bg/bg/articles/kultura/pochina-italianskiyat-rezhisyor-bernardo-bertoluchi", "text": "На 77-годишна възраст след кратко боледуване почина големият италиански режисьор Бернардо Бертолучи. Говорителят на режисьора е потвърдил трагичната вест, като е добавил, че Бертолучи е бил болен от рак, съобщи BBC. Той остави диря в историята на световното кино с шедьоври като \"Конформистът\" (1970), \"Последно танго в Париж\" (1972), \"Двадесети век\" (1976),  \"Последният император\" (1987), \"Малкият буда\" (1993), \"Открадната красота\" (1996), \"Мечтатели\" (2003). Последният му филм е \"Аз и ти\" (2012). Бертолучи е роден на 16 март 1941 г. в Парма. Той е син на поета Атилио Бертолучи и Нинета Джованарди. Бертолучи има брат, който също е режисьор и известен драматург. От най-ранна възраст той е пленен от киното. Голямо влияние в кариерата му има приятелството му с друг класик на италианското кино - Пиер Паоло Пазолини. Бертолучи започва да следва литература в университета \"Ла Сапиенца\" в Рим, но изоставя образованието си, за да се посвети на киното. За първи път се изявява като асистент-режисьор на Пазолини във филма \"Безделник\" (1961). През годините той отличен с много кинематографични награди. През 1987 печели \"Оскар\", през 1988 - \"Златен глобус\", през 1989 - BAFTA. Носител е ина \"Златна мечка\" от Берлин 1970 г., както и на \"Златен лъв\" от Венеция (1997, 2007). През 2011 г. Бертолучи получи почетната награда на Филмовия фестивал в Кан, а през 2013 г. той получи звезда на Холивудската разходка на славата. През 2014 г. на 14-ата среща на върха на лауреатите на Нобеловата награда за мир в Рим, Бернардо Бертолучи бе удостоен с наградата на върха на мира за своя принос в областта на правата на човека. Бернардо Бертолучи се  е женил два пъти. Първата му съпруга е била актрисата Адриана Асти. След развода си с нея той се жени отново през 1978 г. за Клер Пеплоу, която е режисьор и сценарист.", "date": "2018.11.26", "title": "Почина италианският режисьор Бернардо Бертолучи"}
{"url": "https://www.faktor.bg/bg/articles/kultura/art-faktor/doroteya-toncheva-stefan-tsanev-prenapisva-piesite-si-zaradi-men", "text": "\"На Стефан Цанев понякога му е скучно, когато играя пиесите му. През нощта става и пренаписва пиесите си\". Това каза пред Нова ТВ актрисата Доротея Тончева, съпруга на писателя Стефан Цанев.  \"За мен няма скучна пиеса. Обичах много киното, но вече виждам много млади колеги, на които им е дошъл звездният час. За мен театърът си остава голямата любов. Обичам да играя с единомишленици. Ако попадне зрънце в публиката от това, което сме изиграли, за нас е е радост\", каза още Тончева.  Дългоочакваната театрална поема \"Цигуларката на Бога\" беше представена за първи път на 23 ноември в \"Сити Марк Арт Център\" в София от Казанлъшкия театър \"Любомир Кабакчиев\". Директорът му Димитър Кабаков е запленен от идеята това театралното събитие да се случи именно под неговата шапка. Последната новела на Стефан Цанев е написана специално за Доротея Тончева, която отново се завръща на театрална сцена. Партнира й младият актьор Петър Петров. Текстът не е просто философия на едно творческо и житейско единство, той е провокация и съзерцание на тихата, дълбока мъдрост, наречена Стефан Цанев и Доротея Тончева.", "date": "2018.11.26", "title": "Доротея Тончева: Стефан Цанев пренаписва пиесите си през нощта заради мен"}
{"url": "https://www.faktor.bg/bg/articles/sport/nikolay-mihaylov-se-zavrashta-v-levski-sled-pozorna-zaguba-na-sinite", "text": "Николай Михайлов се завърна в Левски. Вратарят подписа договор до края на сезона с опция за удължаването му с още две години. Синът на на президента на БФС Борислав Михайлов се връща след кризата при вратарите, която тресе синия клуб от няколко седмици насам. Вчера чашата за фенове и ръководство преля, след като \"Левски\" падна с 1:3 от Ботев Враца в София. От днес стражът ще е на разположение на треньора Славиша Стоянович. Ники премина успешни медицински прегледи в началото на миналата седмица. След тях стана ясно, че е здрав, но трябва да свали няколко килограма.  Михайлов ще бъде картотекиран веднага, след като жълтата му карта пристигне, но едва ли ще е готов да направи повторен дебют със синята фланелка до края на годината.  Вратарят е без отбор от месец май, когато напусна Омония (Никозия).  \"Да, отново съм футболист на Левски. Надявам се, че ще мога да помогна на \"сините\", с натрупания опит през последните 12 години в чужбина. Не съм в оптимална форма, но скоро ще съм готов.  Липсваше ми футболът, а Спас Русев ми показа голямо уважение и желание, за да ме привлече. Всички знаят, че съм левскар от раждането ми, което ще бъде още по-голям стимул за мен. Феновете? Привържениците на Левски са номер едно у нас, когато са единни с отбора, клубът винаги е бил на върха. Надявам се, че скоро отново ще има успехи на \"Герена\", както приляга на историята на клуба\", заяви Михайлов пред \"Спортал\".", "date": "2018.11.26", "title": "Николай Михайлов се завръща в Левски след позорна загуба на \"сините\""}
{"url": "https://www.faktor.bg/bg/articles/kultura/art-faktor/zhurnalistat-angel-bonchev-ot-tv-evropa-s-premiera-na-dve-novi-knigi", "text": "С благословението на Българския патриарх и Софийски митрополит +НЕОФИТ на 30 ноември от 18.30 часа в сградата на Софийската света митрополия (ул.\"Калоян\" 7, ет.2) ще бъдат представени книгите за живота и мъченичеството на свети Ефрем Нови Чудотворец. Автор на книгите е журналистът от ТВ „Европа” Ангел Бончев. Премиерата на книгите \"Св.вмчк. и чудотворец Ефрем Нови\" и детската \"Светецът светкавица\" ще бъде съпътствана от интерактивното представяне на някои от чудесата в книгите чрез прожекция, както и личния разказ на някои от преживелите чудо по молитвите на свети Ефрем Нови чудотворец.  „Свети великомъченик и чудотворец Ефрем Нови“  е най-новата книга, която съдържа житието, чудесата, акатист, молебен канон, тропари и молитви към светеца. Дарът на чудотворството, даден му от Бога, е удивителен.  Народът на Гърция го е нарекъл светец-светкавица, защото светкавично отговаря на просбите на призоваващите го. Свидетелствата за повечето извършени от свещеномъченика  чудеса, говорят за мигновения отговор на молитвите. \"Светецът светкавица\" е детската книга за свети Ефрем Нови чудотворец. Четивото представя по увлекателен начин през очите на едно дете, връстник на онези, които ще се докоснат до живота на свети Ефрем, неговият свят живот, който да им послужи като пример за това кой път да изберем в живота си. Книгата \"Светецът светкавица\" е насочена към деца между 7 и 14 години. Илюстрациите нямат аналог на никоя друга православна детска книга през последните години у нас, те са в неовизантийски стил. Оформлението е поверено на художника и богослов Мариан Костадинов.", "date": "2018.11.26", "title": "Журналистът Ангел Бончев от ТВ „Европа” с премиера на две нови книги"}
{"url": "https://www.faktor.bg/bg/articles/kevr-s-dostavkite-na-rumanski-gaz-ot-sledvashtata-godina-balgariya-shte-navleze-v-edna-savsem-razlichna-faza", "text": "С доставките на румънски газ от следващата година България и целият регион ще навлязат в една съвсем различна фаза на доставки на природен газ. Това каза председателят на Комисията за енергийно и водно регулиране (КЕВР) доц. Иван Иванов по време на кръгла маса на тема „Рискове и перспективи за енергийната сигурност на Югоизточна Европа“, предаде„ Агенция „Фокус“. „Темата на днешната кръгла маса безспорно е актуална. Ще отбележа, че ако България през 2009 г. беше енергиен остров по отношение на снабдяването с природен газа, то преминаването в един съвсем друг статут на страна, която има нормално развитие на снабдяване с природен газ, изисква изпълнението на няколко задачи. Първо трябва да бъде развита газовата инфраструктура на страната. Задължително трябва да се търси и диверсификация на източниците и на маршрутите на доставка на природен газ. И е важно да се пристъпи към създаването на либерализиран пазар за природен газ в страната, а в последствие и на региона“, каза още доц. Иванов.  По думите му всичко това трябва да стане със спазване на европейското законодателство. „Защото само така можем да осигурим участието на България в европейския газов пазар и превръщането й в страна, която притежава газоразпределителен център. Ролята на енергийния регулатор в тази ситуация е да създаде една устойчива регулаторна рамка за един бъдещ пазар на природен газ в страната – рамка, която даде гаранции на инвеститорите и търговците, че действително страната подчинява тази търговия с правила, изцяло според изискванията на ЕС“, каза още той. Доц. Иванов обясни, че изграждането на интерконектора с Гърция е от изключително значение за страната ни. „Той ще даде възможност България да получава природен газ от Южния газов коридор. И наше задължение е да спазим срока за изграждането на българо-гръцката връзка. Считам, че изискванията, които ЕК имаше, бяха изпълнени от двата регулатора – българския и гръцкия“, заяви той и посочи, че ще се осъществят и всички необходими последващи действия. „Трябва добре да научим уроците си от миналото и при пълна прозрачност и спазване на европейските правила за обществени поръчки да осъществим тези последсващи действия, за да не стане както с неосъществения „Южен поток“. Това не трябва да се допуска, защото иначе няма да имаме растящо доверие от ЕК“, заяви той. „От следващата година ще можем да разчитаме на доставки на румънски природен газ през Русе - Гюргево с капацитет от 1,5 млрд. куб. м. А до края на 2019 г. и на нови 1,8 млрд. куб. м. природен газ, който е осигурен капацитет по интерконектора Негру вода – Кардам. Което ще означава, че от 2020 г. България и целият регион ще навлязат в съвсем една различна фаза. Като се надяваме и от юг да можем да очакваме големи количества природен газ“, заяви доц. Иванов.", "date": "2018.11.26", "title": "КЕВР: С доставките на румънски газ от следващата година България ще навлезе в една съвсем различна фаза"}
{"url": "https://www.faktor.bg/bg/articles/ikonomika/biznes/tsenata-na-petrola-tragna-nagore-sled-petachniya-sriv", "text": "След като в петък цената на бенчмарковия петрол сорт Брент се стигна о 59 долара в петък, в ранната азиатска сесия днес тя се покачи с 2% до над 60 долара за барел. Всъщност, миналият петък бе един от най-лошите за петрола за последните три години от гледна точка на цената, която в рамките на деня се срина с 8%. Този срив се дължеше от една страна на нарастващите запаси от суровината в САЩ, както и заради силното представяне на долара. Днес обаче влияние започнаха да оказват новините, че на срещата на ОПЕК във Виена на 6 декември картелът ще вземе решение да ограничи добивите от началото на следващата година. Саудитска Арабия, която е най-големият производител в ОПЕК, настоява производството да бъде ограничено с поне 1 млн. барела дневно, припомня economic.bg . Статистиката показва, че през миналата седмица петролът сорт Брент е поевтинял общо с 12%. Ако пък вземем като база 3 октомври, когато бе пикът на цената, стойността на бенчмарковия нефт се е сринала с 32%. „2018 г. очевидно отбеляза края на 10-годишния бичи пазар в Америка, което се дължи на затягането на финансовите условия в Азия (особено в Китай), а ние очакваме това да остане в сила през 2019 г.“, написа американската инвестиционна банка Morgan Stanley. „Все още обаче не смятаме, че сме в дъното на възходящия цикъл“, пише още.", "date": "2018.11.26", "title": "Цената на петрола тръгна нагоре след петъчния срив"}
{"url": "https://www.faktor.bg/bg/articles/ikonomika/biznes/rosen-zhelyazkov-interesat-na-niskotarifnite-kompanii-kam-letishte-sofiya-e-ogromen", "text": "Интересът на нискотарифните компании към Летище София е огромен. Много от големите европейски оператори се обръщат с въпроси и затова удължихме периода за подаване на оферти в процедурата за концесия до 29 януари. Това заяви министърът на транспорта, информационните технологии и съобщения Росен Желязков по време на третия национален форум на Предприемачи ГЕРБ „Предприемачество. Развитие. Перспективи“. Припомняме, че преди десетина дни транспортният министър взе решение да удължи срока за подаване на оферти за концесията на Летище София с два месеца. Това е второто удължаване, като предишното беше поставило срок до 22 ноември. Тръжната процедура бе стартирана през юли, а правителството очаква да получи общо 3.9 млрд. евро без ДДС от 35-годишната концесия на Летище София. Тук се включва първоначалната сума, която трябва да плати концесионерът – около 600 млн. лв., всички такси, които ще се превеждат за целия срок на ползването, както и строителството на Терминал 3. Към момента само един кандидат е изказал открито намеренията си да участва в процедурата – британската летищна група Manchester Airport Group в консорциум с китайската държавна компания BCEG. Наскоро испанското издание Expansion съобщи, че испанският летищен оператор Aena, който обслужва летището в Барселона, също е кандидат за концесията на Летище София.", "date": "2018.11.26", "title": "Росен Желязков: Интересът на нискотарифните компании към Летище София е огромен"}
{"url": "https://www.faktor.bg/bg/articles/ikonomika/petkova-proektat-za-gazova-vrazka-s-gartsiya-e-vav-finalna-faza", "text": "Министърът съобщи, че до дни предстои да бъде подписано споразумение за финансиране с Европейската инвестиционна банка Проектът за изграждане на газовата връзка е във финална права. Това заяви по време на конференция в София енергийният министър Теменужка Петкова, съобщи Нова телевизия. Пред експерти в бранша министърът съобщи, че до дни предстои да бъде подписано споразумение за финансиране с Европейската инвестиционна банка. Освен това държавата е заделила държавна гаранция в размер на 110 милиона евро, припомни още Петкова. Държавата ще търси и други алтернативни източници за доставки на газ. В тази връзка Министерски съвет взе решение страната да участва като акционер в изграждането на LNG терминал за компресиран газ в Александропулис, съобщи още министърът. Продължава и дейностите по изграждането на газовата връзка със Сърбия. За съжаление обаче съседите очакват финансиране от Брюксел по предприсъединителните програми, така че за момента този проекта се бави от предварително начертаните срокове най-късно до 2022 година да потече газ.", "date": "2018.11.26", "title": "Петкова: Проектът за газова връзка с Гърция е във финална фаза"}
{"url": "https://www.faktor.bg/bg/articles/rosen-zhelyazkov-se-zakani-da-vodi-delo-v-sada-na-es-zaradi-paketa-makron", "text": "Ако съветът на министрите на транспорта приеме предложенията на австрийското председателство, а после и Европарламентът го направи, ще водим дело в Съда на ЕС за пакета “Мобилност 1”, ако са неблагоприятни за българските превозвачи. Това заяви министърът на транспорта Росен Желязков след среща с организации от бранша, цитиран от \"24 часа\". На нея се е уточнявала българската позиция за съвета на министрите, който ще се проведе на 3 и 4 декември, участвали са и евродепутатите Андрей Новаков и Петър Курумбашев. След нея Желязков заяви, че по време на австрийското председателство предложените текстове са по-рестриктивни от тези на Еврокомисията, търсело се на всяка цена да се постигне мнозинство и тези законодателни промени евентуално да влязат в сила догодина. Една от червените линии, по които България няма да отстъпи, е изискването, предложено от австрийците, не само водачът, но и камионът да се връща на 4 седмици. Предложението на ЕК беше за прибиране на водача на 4 седмици и България го е оспорвала на база на свободата на гражданите да се придвижват, както и да почиват, където искат, припомни Желязков. И ако министърът вижда някаква защита на социалните права при връщането на шофьорите, то какви са социалните права на превозните средства, запита той. И попита празните курсове, които камионите ще правят, как кореспондират с пестенето на емисии въглероден двуокис. Евродепутатите Курумбашев и Новаков заявиха, че е най-добре тези промени да бъдат оставени за следващия Европарламент, тъй като предстоят избори и всеки ще се тупа в гърдите какъв герой е. И двамата казаха, че има сериозен натиск от австрийското председателство промените да минат. Новаков заяви, че по тази тема Европарламентът е разединен. Христо Христов от КРИБ заяви, че неизвестността вече дава отражение, в топ 20 на фирмите превозвачи има намаляване на персонала, големите пък регистрирали фирми в развитите икономики, а за малките, които са 50% от бранша, приемането на австрийските промени би било катастрофално. Желязков очерта някои от червените линии, които българската страна няма да престъпи. Освен връщането на камионите това са забраната да се почива в кабината, въвеждането на интелигентни тахографи, прилагането на директивата за командироването.", "date": "2018.11.26", "title": "Росен Желязков готов да води дело в съда на ЕС заради пакета \"Макрон\""}
{"url": "https://www.faktor.bg/bg/articles/obshtestvo/ulitsata/taksimetrov-premaza-peshehodets-v-rayona-na-tsentralna-gara", "text": ". Пешеходец е загинал в района на Централна гара. Това съобщиха за Агенция „Фокус“ от МВР. Минути преди 08.00 часа в полицията е получен сигнал за пътен инцидент в района на кръстовището на столичните булеварди „Мария Луиза“ и „Христо Ботев“. По първоначални данни, таксиметров автомобил е ударил възрастен мъж, който е починал на място. Водачът е на мястото на произшествието. Извършва се оглед. Предстои изясняване на причините, довели до тежкия инцидент.", "date": "2018.11.26", "title": "Таксиметров премаза пешеходец в района на Централна гара"}
{"url": "https://www.faktor.bg/bg/articles/darzhava-kato-makedoniya-ne-tryabva-da-sashtestvuva", "text": "Електронното издание на руското аналитично списание \"Фонд стратегической культуры\" публикува статия под заглавие \"Държава като Македония не трябва да съществува\", съобщава \"Фокус\". В нея авторът - руският анализатор Алексей Топаров, заявява, че \"членството в НАТО изисква жертви\", но в името на демокрацията и разширяването на Алианса такива държави като Македония не трябва да съществуват. Правителството на Зоран Заев не успя да издейства екстрадицията на бившия македонски премиер и почетен председател на ВМРО-ДПМНЕ Никола Груевски от Унгария. Заради самия него пред 2015 г. местните социалдемократи (СДСМ), водени от Заев, и партиите на албанското малцинство, организираха същински \"майдан\", за да го свалят от власт. И всичко това, за да се присъедини към НАТО най-бедната в постюгославското пространство държава с най-ниски заплати на Балканския полуостров. До неотдавна изпълнението на този план бе затруднено от дългогодишния гръцко-македонския спор за името. В Атина са уверени, че етническите българи, които обитават най-вече Вардарска Македония, нямат връзка с древните македонци и затова не могат да посягат на името \"Македония\". Съществува само влизащата в състава на Гърция Егейска Македония, населена от потомци на древните елини. Но югославският маршал Тито, който се появи благодарение на етническите експерименти, мечтаеше за обединяването не само на цялата историческа Македония, но и на целия Балкански полуостров, и новоизпечените македонославяни вече не искаха да бъдат българи. Още по времето на Съюзна федерална република Югославия бе предложена забавна схема, според която македонците изобщо не бяха гърци, а елинизирани илирийци, с които славяните, мигрирали в района, по-късно са се смесили. Заради твърдата позиция на Гърция след разпадането на Югославия Македония влезе в ООН под името Бивша югославска република Македония (БЮРМ). В отговор в БЮРМ започнаха да издигат монументи на герои от присвоената антична история, включително на Филип и Александър Македонски. На свой ред Атина блокира членството на Македония в НАТО и Европейския съюз, което вече никак не устройва западните й партньори. И последните решиха да помирят двете страни. За тази цел бе организиран \"майдан\" в Скопие, който бе предшестван от въоръжени сблъсъци с албански сепаратисти в Куманово... След това вече бившият основен македонски опозиционен лидер Зоран Заев се снима на фона на албанския флаг и обеща да даде на албанския статут на държавен език, а най-важното - да промени символите и името на Македония... Към това следва да се добавят обещанията за борба с корупцията, бедността и бързото влизане в ЕС. В резултат социалдемократите на Заев попаднаха в парламента, където заедно с албанските партии, получиха мнозинство. В отговор президентът на Македония Георги Иванов (ВМРО-ДПМНЕ) заяви, че няма да допусне във властта антинационални сили, работещи за парите на американския милиардер Джордж Сорос. Въпреки това посланикът на САЩ в Македония Джес Бейли и представителят на ЕС Айво Ораво посетиха скопския \"майдан\" няколко пъти. В подкрепа на създаването на правителство на социалдемократи и албанци последователно се изказаха висши представители на ЕС, САЩ и НАТО. Президентът на Македония се пречупи и Заев стана министър-председател, предоставяйки девет от 17 министерства на албанците. След това той назначи на поста председател на парламента албанеца Талат Джафери, бивш офицер от македонската армия, дезертирал през 2001 г. в банда албански сепаратисти... Тези парламентарни колизии се случиха на фона на масови протести срещу политиката на Заев. Джафери дори се опита да разпръсне група демонстранти с личния си автомобил, а македонците, след като разбраха за решението да бъде назначен албанец на ключовия пост в законодателния орган в Скопие, щурмуваха парламента и успяха да понатупат социалдемократите, включително Заев, преди да бъдат задържани от полицията... Новият премиер обаче не се смути от случилото се. Първоначално се появи обещаният законопроект за предоставяне на албанския статут на държавен език. Парламентът утвърди законопроекта два пъти, но президентът Георги Иванов така и не го подписа. Основно постижение на Заев обаче стана стартирането на процеса на преименуване на страната, което бе договорено през юни с гръцкия му колега Алексис Ципрас на брега на езерото Преспа. Постюгославската република трябва да получи името \"Северна Македония\". На тази договореност ръкопляскаха в НАТО, в ЕС и в САЩ, макар далеч не всички гърци да оцениха положително поведението на Ципрас. Депутатът от дясната партия \"Златна зора\" Константинос Барбарусис призова армията да извърши държавен преврат, а министърът на отбраната на Гърция Панос Каменос заяви, че Сорос е отделил 45 млн. евро за подкупване на гръцки и македонски депутати. В Солун и Скопие бе подновена вълната на протестите, но планът за въвличане на Македония в НАТО продължи да бъде следван. Правителството на Заев промени името на нелепата статуя на Александър Македонски в центъра на Скопие на \"Паметник на човека на кон\" и се опита да закрепи промяната на името на страната чрез референдум. Но на него гласуваха едва 37% от македонските граждани. Така референдумът претърпя провал. Въпреки това на 19 октомври македонският парламент утвърди законопроект за преименуването на страната на \"Северна Македония\". Документът така и не придоби силата на закон, защото не бе подписан от президента на страната. Междувременно в Скопие продължават с демонстрациите. Участващите в тях искат от правителството да прекрати процеса на внасяне на промени в Конституцията на Македония, да анулира Преспанското споразумение, да разпусне парламента и да организира предсрочни парламентарни избори. Президентът продължава да твърди, че никога няма да сложи подписа си под документ, който заличава името на страната. Прокуратурата обаче предприе следствени действия срещу него, обвинявайки го в превишаване на правомощията. А Никола Груевски, който се укри в Унгария, обвиниха за закупуването на бронирана лимузина чрез използването на \"непрозрачни схеми\". Същевременно съдът замрази 69 обекти недвижима собственост на ВМРО-ДПМНЕ в рамките на разследването за финансови злоупотреби.. Казано с една дума, такива страни като Македония, не трябва да съществуват - в името на демокрацията и разширяването на НАТО!", "date": "2018.11.26", "title": "Руски анализатор: Държава като Македония не трябва да съществува"}
{"url": "https://www.faktor.bg/bg/articles/poroshenko-vavezhda-voenno-polozhenie-v-ukrayna", "text": "Президентът на Украйна Петро Порошенко подписа указ по решението на Съвета за национална сигурност за въвеждане на военно положение в страната, се съобщава на сайта на президенството. Военното положение в Украйна ще бъде валидно от 26 ноември до 26 януари 2019 г. Генералният щаб е натоварен с организирането на частична мобилизация. На службата за сигурност на Украйна е наредено да засили контраразузнаването, режимите за борба с тероризма и секретните операции, както и информационната безопасност. Военното положение ще влезе в сила едва след одобрението на парламента. Съветът за национална сигурност и отбрана въведе военното положение след инцидента с нарушаването на руската граница от украински кораби. Всички кораби са задържани на около 20 километра от руското крайбрежие и на 50 километра югозападно от обичайното място за преминаване на кораби по Керченския проток под Кримския мост. По време на инцидента трима украински войници бяха леко ранени. Те са получили медицинска помощ и няма заплаха за живота им. Русия възбуди углавно дело за нарушаване на държавната граница и поиска спешна среща на Съвета за сигурност на ООН относно положението в Азовско море.", "date": "2018.11.26", "title": "Порошенко въвежда военно положение в Украйна"}
{"url": "https://www.faktor.bg/bg/articles/hakeri-sa-atakuvali-sayta-na-bsp", "text": "И сайтът на БСП е бил обект на хакерска атака, съобщиха от партийния пресцентър. Щурмът е бил засечен на 21 ноември - тогава е регистрирана масова хакерска атака към сайта на БСП - www.bsp.bg. Атаката е била от типа DDoS и е осъществена чрез множество IP адреси от Тайланд. Взети са допълнителни защитни мерки. Въпреки че този тип атаки са трудни за преодоляване, сайтът на БСП не е спирал да функционира, съобщиха от пресцентъра на партията. През последните дни вероятно същите хакери, обявили се за група \"Анархистите\", атакуваха и сайтовете на министерствата на правосъдието и икономиката. В предупреждението си те се бяха заканили да блокират и сайта на Народното събрание, но той бе достъпен.", "date": "2018.11.26", "title": "Хакери от далечен Тайланд ударили сайта на БСП"}
{"url": "https://www.faktor.bg/bg/articles/novini/svyat/pomilvaha-britanskiya-uchen-s-dozhivotna-prisada-za-shpionazh-v-polza-na-chuzhda-darzhava", "text": "Обединените арабски емирства (ОАЕ) помилваха британския учен Матю Хеджис, който беше осъден на доживотен затвор по обвинения в шпионаж, съобщава обществената новинарска агенция WAM, цитирана от ДПА. Решението е приветствано от Великобритания. Министерството на външните работи и международното сътрудничество на ОАЕ отбеляза, че семейството на осъдения е изпратило лично писмо на президента Халифа бин Зайед ал-Нахаян с молба да бъде помилван. Лидерът на страната е издал указ за помилването на Хеджис и други стотици осъдени по случай Националния ден на 2 декември, когато ОАЕ ще отбележи 47 г. от обединението си. На Хеджис ще му бъде позволено да напусне страната след приключване на процедурите, допълват от ведомството. 31-годишният докторант в британския университет в Дърам беше арестуван на летището в Дубай на 5 май. Той беше обвинен в шпионаж в полза на чужда държава. С действията си той е изложил на опасност военната, икономическата и политическата позиция на ОАЕ. Според британския всекидневник \"Таймс\" той е проучвал влиянието на Арабската пролет върху външната политика и стратегията за сигурност на ОАЕ.", "date": "2018.11.26", "title": "Помилваха британския учен, с доживотна присъда за шпионаж в полза на чужда държава"}
{"url": "https://www.faktor.bg/bg/articles/novini/balgariya/milen-keremedchiev-rusiya-e-gotova-na-vsichki-sredstva-za-da-shantazhira-es", "text": "„Конфликтът между Украйна и Русия има история. От 4 години Москва продължава да затяга клещите си срещу Киев. Кремъл затруднява преминаването на стоки в Керченския пролив. Основните конфликти между Русия и Украйна са през зимата, което не е случайно. С проекта „Турски поток“ се заобикаля Киев. Студът се използва за това, за да е студено на европейците“. Това заяви пред Нова ТВ дипломатът Милен Керемедчиев.  „Ако сеобяви извънредно военно положение, ще се увеличат правомощията на Петро Порошенко. Той може еднолично да поиска да се намесят САЩ и НАТО, а изборите за президент да се отложат. Русия би използвала всички средства, за да шантажира всички държави в ЕС“, каза още Керемедчиев.  „Русия дава знак, че няма да позволи да се навлиза в нейна територия, за каквато тя я смята. За Украйна това е добър повод, тъй като догодина има избори и Петро Порошенко иска да спечели точки срещу Юлия Тимошенко. Това е и една покана към САЩ. Ограничаването на конфликта между Украйна и Русия носи риск за страни като България“, коментира бившият кореспондент на БНР в Москва Валери Тодоров.", "date": "2018.11.26", "title": "Милен Керемедчиев: Русия е готова на всички средства, за да шантажира ЕС"}
{"url": "https://www.faktor.bg/bg/articles/kabinetat-obmislya-zakrivaneto-na-agentsiyata-na-balgarite-v-chuzhbina", "text": "Възложил съм на ресорните министри да мислят как да закрием ДАБЧ. Това е заявил министър-председателят Бойко Борисов по време на правителственото заседание, проведено на 21 ноември 2018 г., става ясно от стенограмата на заседанието, предаде „Фокус“. „Възложил съм на няколко от колегите тук да мислят как да закрием Агенцията за българите в чужбина, има си МВР, Министерство на правосъдието и Президентство. Това са трите институции, които се произнасят по този въпрос“, обяснява премиерът и допълва, че сега се работи по тази тема. „Външно министерство ще се занимава с културата, заедно с Боил Банов, с образованието и с всичко останало. Ние така или иначе сега го правим“, пояснява Борисов.", "date": "2018.11.26", "title": "Кабинетът обмисля закриването на Агенцията на българите в чужбина"}
{"url": "https://www.faktor.bg/bg/articles/novini/balgariya/-sova-haris-borisov-nay-odobryavan-sred-polititsite-sama-tri-partii-s-predstaviteli-v-evroparlamenta", "text": "БСП и ГЕРБ са с изравнени сили в навечерието на изборите за Европейски парламент, сочат данните от изследване на политическите нагласи в България на \"Сова Харис\". То е представително за населението на България над 18 годишна възраст. Проведено е от 16 до 22 ноември сред 1000 души над 18-годишна възраст. 21.6% от запитаните отговарят, че ще гласуват за ГЕРБ, 21.3% - за БСП, за ДПС – 5.8%. Обединени патриоти събират 4.1% доверие, \"Воля\" - 1.9%, Демократична България - 1.5%, АБВ и СДС - по 0.9%, Реформаторският блок - 0.4%. За \"друга партия\" биха дали гласа си 1.4 на сто от запитаните. 14.6% декларират, че няма да гласуват. Премиерът Бойко Борисов се ползва с най-голяма доверие сред политическите лидери (34.4% заявяват, че му имат доверие срещу 54.8%, които казват, че му нямат доверие), следван от Корнелия Нинова (28.2% доверие срещу 61.7% недоверие) и Красимир Каракачанов (18.8% доверие срещу 64% недоверие).   Засега бариерата от над 6% за излъчване на представител в Европейския парламент преминават само трите утвърдени политически субекта: ГЕРБ, БСП и ДПС.   45,3% от запитаните отговарят, че са сигурни, че ще гласуват. 23% се колебаят или няма да отидат до урните. Изследването сочи още, че повече от половината граждани - 57.2% следят протестите и ги подкрепят. Само 15.1% отговарят, че ги следят, но не ги подкрепят. 42.3 на сто от запитаните отговарят с \"да продължат протестите и натискът на улицата\" на въпроса \"какво смятате, че е по-добре да се случи\". Малко по-малко - 40.1% смятат, че предпочитат \"ситуацията да се нормализира и институциите да си поемат ролите\".  Изборите за Европейски парламент са толкова важни поради факта, че самата Европа е на кръстопът. А пътят, по който ще тръгне Брюксел с новия парламент, ще бъде от решаващо значение за България. За страната ни беше важно да проведем успешно първото си Европредседателство и да покажем на партньорите си колко е ефективна за нас кохезионната политика. С тази задача правителството на Бойко Борисов се справи успешно. В новия 5-годишен мандат на Европейския парламент обаче ще се изправим пред сериозни предизвикателства, които ще изискват и нови решения за страната ни. Очевидно е, че опозицията у нас сега е много по-добре подготвена в сравнение с парламентарните избори през 2017 г. Кой – управляващи или опозиция – ще успее да приведе по-силни аргументи в своя полза, ще трябва да установим в периода до изборите на 26 май 2019. Макар че до изборите за Европейски парламент остава около половин година, ние вече се намираме в предизборна обстановка. Резултатите от последното национално социологическо проучване на СОВА ХАРИС показват, че е изравнена подкрепата за двете най-масови партии. Разликата е в рамките на допустимата стохастична грешка. Имайки предвид, че на този вид избори активността е традиционно по-ниска, можем да предположим, че и този път до урните ще отидат по-малко от заявилите, че ще гласуват, избиратели. Но дори и да вземем гласовете само на твърдо решилите да гласуват, паритетът пак се запазва. Засега бариерата от над 6% за излъчване на представител в Европейския парламент преминават само трите утвърдени политически субекта: ГЕРБ, БСП и ДПС. Според резултатите, хипотетично съществуват още три възможности за сформиране на коалиции, които биха могли да преодолеят изборния праг. Едната е ако се появи субект, който да консолидира гласовете на дясно-либерално настроените избиратели, които сега са разпиляни в различни посоки. Втората е около контрукцията на Обединените патриоти, които обаче са вътрешно разпокъсани и в момента се намират в нисходяща тенденция, свързана с участието им в управлението. Третата може да възникне на основата на подкрепата за партия „ВОЛЯ“, съчетана с други политически сили и с евентуалното присъединяване на партията на Волен Сидеров, ако той излезе от съюза с Обединените патриоти.", "date": "2018.11.26", "title": "\"Сова Харис\": Борисов най-одобряван сред политиците, само три партии с представители в Европарламента"}
{"url": "https://www.faktor.bg/bg/articles/proverkata-na-bonusite-v-agentsiyata-po-vpisvaniyata-te-se-okazaha-zakonni", "text": "Инспекторатът по чл. 46 от Закона за администрацията към министъра на правосъдието приключи проверката в Агенция по вписванията относно спазването на законовите, подзаконовите и вътрешноведомствените актове за организация на работата в Агенцията. Това съобщиха от пресцентъра на Министерството на правосъдието. Проверката бе разпоредена от министър Цецка Цачева по повод медийни публикации във връзка с изплатените допълнителни възнаграждения на служителите в Агенцията за третото тримесечие на тази годината. Условията за определяне и изплащане на допълнителните възнаграждения за постигнати резултати се уреждат с Наредба за заплатите на служителите в държавната администрация, приета с ПМС №129 от 26.06.2012 г. и Вътрешните правила за заплатите в Агенцията по вписванията. Конкретните правила и разработена методика за определяне на допълнително възнаграждение за постигнати резултати, въз основа на определените оценки, се посочват в утвърдените от изпълнителния директор на Агенцията Вътрешни правила за заплатите в АВ. Инспекторатът е установил, че в Агенцията по вписванията се прилагат следните вътрешни правила, имащи отношение към „допълнителните възнаграждения за постигнати резултати“: Вътрешни правила за заплатите на АВ, Вътрешни правила за работните заплати на длъжностните лица по регистрация и Вътрешни правила за работните заплати на служителите в АВ, назначени по реда на Постановление на МС от 1996 г. Трите подзаконови нормативни акта са изготвени от Агенцията и утвърдени от изпълнителния й директор през 2013 г. От тогава до сега те са били променяни многократно. Проверяващите са разгледали детайлно и последните промени, утвърдени през тази година от изпълнителните директори Зорница Даскалова и Габриела Козарева. Последните промени се отнасят до контрола върху поставените оценки на служителите. За първи път е въведено и изискването служителите да са изработили реално поне 1/3 от оценявания период, с което се преодолява старата практиката да получават допълнително възнаграждение служители, които имат реално изработени дни под този срок. В заключение в доклада се сочи, че утвърдените изменения на Правилата не са незаконосъобразни, тъй като не противоречат на Наредбата за заплатите на служителите в държавната администрация. Многобройните промени през годините, както и три отделни правила за различните категории служители са оценени от Инспектората като пречка за създаване на трайна и ефективна практика, относно изчисляването на възнагражденията на различните категории служители. Предвид това в доклада се съдържа следната препоръка към изпълнителния директор на Агенцията: „Да се изготвят единни Вътрешни правила за заплатите в Агенцията по вписванията, касаещи и трите категории служители – служителите на агенцията; длъжностните лица по регистрация по Закона за търговския регистър в дирекция „Длъжностни лица по регистрация“ и служителите, назначени по реда на Постановление на МС№ 66/28.03.1996 г., при стриктно спазване на нормативните актове.“", "date": "2018.11.26", "title": "Проверката в Агенцията по вписванията на бонусите приключи, те се оказаха законни"}
{"url": "https://www.faktor.bg/bg/articles/merket-pritesnena-za-krizata-mezhdu-rusiya-i-ukrayn", "text": "Германският канцлер Ангела Меркел е уверила президента на Украйна Петро Порошенко, че ще направи всичко по силите си, за да се опита да облекчи патовата ситуация между Украйна и Русия, съобщи украинското президентство след телефонен разговор между двамата лидери, предаде Ройтерс. Русия не се съобрази с призивите на Запада да освободи трите украински военни кораба, по които стреля, а после ги задържа близо до полуостров Крим, и обвини Киев, че заговорничи със западните си съюзници за провокиране на конфликт, предаде БТА. \"Ангела Меркел изрази загриженост от ескалацията на руската агресия с използването на оръжия и каза, че ще направи всичко по силите си за деескалация\", се казва в съобщение на говорителя на президентството Святослав Цеголко на сайта на украинския държавен глава, предаде ТАСС. Порошенко и Меркел са координирали и действията за подготовка на заседанието на Европейския съвет през декември в Брюксел и са се договорили за продължаване на украинско-германските консултации за разрешаване на ситуацията. Германският външен министър Хайко Маас заяви днес на съвместна пресконференция в Мадрид с испанския си колега Жозеп Борел, че Германия може да стане посредник между Украйна и Русия за уреждане на кризата във връзка със събитията в Керченския проток, съобщи ТАСС. Министър Маас призова \"всички страни към сдържана позиция\". \"Ако трябва, готови сме да станем посредник, за да не се превърне този конфликт в сериозна криза\", посочи Маас.", "date": "2018.11.26", "title": "Меркел притеснена от патовата ситуация между Русия и Украйна"}
{"url": "https://www.faktor.bg/bg/articles/psihiatar-sotsialni-partii-podkupvat-partii-iskat-darzhavata-da-im-e-dlazhna", "text": "„Протестите трябва да се разграничат. У нас има няколко раздробени демонстрации. Това, което жадуват хората, е справедливост. Това е легитимният протест на майките на деца с увреждания. За съжаление, този протест стигна твърде далеч. Започна едно смътно боботетене. В последвалите протести имаше намеси на една друга държава, която се меси на Балканите. ДАНС трябва да си свърши работата и аз не искам да ѝ се меся“.  Това заяви психиатърът Любомир Камов пред БТВ и намекна, че Русия стои зад режисираните демонстрации.  „Хората са слисани, когато им сложите микрофон. Ставаме свидетели на клатене заради самото клатене. Има симптом да се говори около темата. Имаме хипертрофирана администрация, има общ гняв срещу държавите в целия свят, а въпросите да се трябва се поставят лице в лице. Много от хората на улицата мислят, че държавата заговорничи срещу тях, това е левичарска заговорка. Махалото ще доведе до дясното говорене, озаптяване на социалните политики. Социални партии подкупват хората с обещания, искат държава, в която някой нещо им дължи. Изчезва отговорността, човек живее заради държавата, а не по друг начин. Не бих генерализирал всички политици. За някои от тях се говори като за мерзавци, но има и честни и добронамерени хора. Има обаче и такива, които са хванати във властови символи, честни са, но са превърнати в карикатури\", коментира психиатърът.", "date": "2018.11.26", "title": "Любомир Канов: Левичари заблуждават, че държавата е заговорник"}
{"url": "https://www.faktor.bg/bg/articles/petak-13/ds-arhivite-bashtata-na-masona-ivan-sariev-rabotil-po-ubiystvata-na-karamanlis-i-papandreu", "text": "Във връзка със скандала около безплатното жилище на министър Горанов, предоставено му от \"старият и велик майстор\" масон Иван Сариев, в български сайтове излезна и информация за това кой е бащата на Иван Сариев - Христо Ст. Сариев, полковник от Държавна сигурност... и нищо повече.   светлина дават някои запазени архивни документи от \"Секция \" /или \"Служба 7\"/ на ПГУ на ДС. За неосведомените това е строго секретна служба на ДС, чрез която се осъществяват убийства, палежи, отвличания и пр. /т-нар. \"остри мероприятия\"/ зад границите на Република България. Именно в тази \"Секция 7\", като оперативен работник действа и Христо Сариев през 60-те и началото на 70-те години на миналия век. Някои от по-интересните мероприятия, по които е работил той са: планиране на убийства на гръцкия крал Константин, както и на Караманлис и Папандреу, с цел да се влошат и изострят отношенията между Гърция и Турция. Със същата цел е разработката за подпалването на къщата музей на Кемал Ататюрк в Солун /разработка \"ХИКС\"/. Планирано е и подпалването на различни обекти на територията на Турция и Гърция, мероприятия, за които отговорник е Сариев. Изрично отбелязвам, че по принцип децата не са отговорни за действията на своите родители, още по-малко \"приятелите на децата\", какъвто е случаят с приятелството на министър Горанов със Сариев младши. Но понеже е \"голям човек\", според думите на премиера Борисов, то въпрос на морал е тези връзки между настояща власт и бившите служби на Държавна сигурност е не само да бъдат огласявани, но и да се поема морална отговорност за тях. Следват документите в галерия.", "date": "2018.11.26", "title": "ДС архивите: Бащата на масона Иван Сариев работил по убийствата на Караманлис и Папандреу"}
{"url": "https://www.faktor.bg/bg/articles/spets-prokuratura-i-gdbop-neutraliziraha-kompyutarna-banda-izzeta-e-kriptovaluta-i-aktivi-za-5-miliona-dolara", "text": "Специализираната прокуратура и ГДБОП неутрализираха организирана престъпна група за компютърни измами и незаконно придобиване на криптовалута на обща стойност над 5 милиона щатски долара. Криптовалута за около 3 милиона долара (равняващи се на около 5 млн. лева) е „иззета“ при извършените претърсвания на коппютри, ползвани от български граждани, обект на разследването. Образуваното в края на юни 2018 г. досъдебно производство по случая и резултатите от разследването нямат аналог както в България, така и в Европа.  Специализираната прокуратура повдигна обвинения на три лица, след като на 22 ноември 2018 г. бяха иззети ползвани от тях компютри и флашпамети, хардуерни портфейли, тефтери с данни за множество акаунти на съществуващи и несъществуващи физически лица, които са били използвани в незаконната схема за придобиване на криптовалута. Иззет е и лек автомобил на стойност 60 000 лв., купен с пари от престъпната дейност. Открити са също множество цифрови комбинации - кодове за достъп до конкретни платформи, предлагащи услуги за съхранение и придобиване на криптовалута, както и за достъп до хардуерни портфейли (места за съхранение на криптовалута).   Тримата обвинени са действали изключително професионално и конспиративно. Използвали са иновативни механизми, специализирани софтуери и най-вече, високи компютърни познания в областта на търговията с криптовалута. С определение на Специализирания наказателен съд на двама от обвинените са взети мерки за неотклонение „Здържане под стража“. На третия участник наблюдаващият делото прокурор определи „Парична гаранция“ в размер на 50 000 лев", "date": "2018.11.26", "title": "Спецпрокуратура и ГДБОП заковаха компютърна банда, иззета е криптовалута и активи за $ 5 млн."}
{"url": "https://www.faktor.bg/bg/articles/obshtestvo/zakon-i-red/razkriha-grupa-za-kompyutarni-izmami", "text": "Служители на ГДБОП неутрализираха организирана престъпна група за компютърни измами и незаконно придобиване на криптовалута на обща стойност над 5 милиона щатски долара. Действията са осъществени под ръководството на Специализираната прокуратура, съобщават от МВР. Претърсени са копютри, ползвани от български граждани, обект на разследването, и е „иззета“ криптовалута за около 3 милиона долара (равняващи се на около 5 млн. лева).   Образуваното в края на юни 2018 г. досъдебно производство по случая и резултатите от разследването нямат аналог както в България, така и в Европа. Специализираната прокуратура повдигна обвинения на три лица, след като на 22 ноември 2018 г. бяха иззети ползвани от тях компютри и флашпамети, хардуерни портфейли, тефтери с данни за множество акаунти на съществуващи и несъществуващи физически лица, които са били изпозвани в незаконната схема за придобиване на криптовалрута. Иззет е и лек автомобил на стойност 60 000 лв., купен с пари от престъпната дейност. Открити са също множество цифрови комбинации - кодове за достъп до конкретни платформи, предлагащи услуги за съхранение и придобиване на криптовалута, както и за достъп до хардуерни портфейли (места за съхранение на криптовалута). Тримата обвинени са действали изключително професионално и конспиративно. Използвали са иновативни механизми, специализирани софтуери и най-вече, високи компютърни познания в областта на търговията с криптовалута. С определение на Специализирания наказателен съд на двама от обвинените са взети мерки за неотклонение „задържане под стража“. На третия участник наблюдаващият делото прокурор е определил „парична гаранция“ в размер на 50 000 лева.", "date": "2018.11.26", "title": "Разкриха група за компютърни измами"}
{"url": "https://www.faktor.bg/bg/articles/obshtestvo/zakon-i-red/povdignaha-obvineniya-na-nadzirateli-ot-zatvora-v-burgas-zaradi-smartta-na-goran-goranov", "text": "Софийска градска прокуратура /СГП/ повдигна обвинение на Стилиян К. и Ангел М. за причинена от тях по непредпазливост в условията на независимо съпричинителство смърт на Горан Горанов - престъпление по чл.122 ал.1 от НК. Стилиян К. и Ангел М. са привлечени като обвиняеми за това, че на 25.03.2017г., за времето от 07.00ч. до 07.30ч., в гр.Бургас, като надзиратели в Затвора-Бургас, при условията на независимо съпричиняване, чрез бездействие, по непредпазливост са причинили смъртта на лишения от свобода Горан Горанов, настанен в наказателна килия във II-ра зона с повишена сигурност в Затвора - Бургас. Сутринта на 25.03.2017г. възникнала повреда на парната инсталация в килията на лишения от свобода, при която имало свободно изтичане /пробив/ на водна пара под налягане с температура 140 градуса по Целзий. При съприкосновението й с тялото на Горан Горанов тя предизвикала тежка термична травма, несъвместима с живота. При аутопсията на трупа на Горан Горанов е установена мацерация на стъпалата със свличане на кожата на петите. Свличане на кожа е установено на задната повърхност на двете бедра, гърба, коленете на трупа, дясната длан, по външната повърхност на дясната предлакътница. По трупа са установени следи от изгаряния. Експертното заключение сочи, че смъртта е настъпила вследствие на термична травма – попарване на дихателните пътища и на 53% от кожата на главата на починалия, причинена от повреда на парната инсталация. Основна роля в леталния изход са термичните промени в дихателните пътища от вдишаната гореща пара. Липсата на епител по хода на дихателните пътища е довела до бързо настъпване на кислороден глад във всички органи и тъкани, което е довело до бързото развитие на дихателна/кислородна дихателна недостатъчност и развитие на термичния шок. При термична травма се получава дехидратация (обезводняване) на организма и хемоконцентрация (сгъстяване на кръвта), което може да причини инфаркт на миокарда. Смъртта е в пряка причинно - следствена връзка с термичната травма. Двамата обвиняеми, въпреки че са били длъжни, не са изпълнили законовото си задължение да осигурят защитата, безопасността и сигурността на лишения от свобода. При възникналата аварийна ситуация с парното отопление, обвиняемите надзиратели не са реагирали на виковете за помощ на лишения от свобода. Обвиняемите не са предприели своевременно мерки за ограничаването, преодоляването и ликвидирането на последствията от нея и опазване на живота и здравето на лишения от свобода Горан Горанов, независимо че са забелязали излизащата пара от прозореца на неговата килия, която постепенно е изпълнила коридора на II-ра зона с повишена сигурност в Затвора – Бургас. Спрямо обвиняемите е наложена забрана за напускане на страната. Предстои внасяне на материалите по делото с обвинителен акт в съда.", "date": "2018.11.26", "title": "Повдигнаха обвинения на надзиратели от затвора в Бургас заради смъртта на Горан Горанов"}
{"url": "https://www.faktor.bg/bg/articles/obshtestvo/ulitsata/mazh-zagina-a-chetirima-sa-s-opasnost-za-zhivota-sled-katastrofa-na-glaven-pat-razgrad-shumen", "text": "Мъж е загинал, а четирима са с опасност за живота след катастрофа на главен път Разград - Шумен, при разклона за село Гороцвет. Това съобщиха за Агенция „Фокус“ от пресцентъра на ОДМВР – Разград. Сигналът за тежката катастрофа е подаден около 12.20 часа днес.  По първоначални данни водачът на лек автомобил \"Мерцедес\" с разградска регистрация е предприел изпреварване и се е ударил челно в насрещно движещ се камион с добрички номера. Водачът е загинал на място. В леката кола е пътувало и четиричленно семейство – мъж и жена с две деца, които са настанени в отделението по анестезиология, реанимация и интензивно лечение на МБАЛ - Разград с опасност за живота. В камиона са пътували двама души, които са с леки наранявания. Продължава огледът на местопроизшествието. Движението се регулира в едната лента за движение.", "date": "2018.11.26", "title": "Мъж загина, а четирима са с опасност за живота след катастрофа на главен път Разград - Шумен"}
{"url": "https://www.faktor.bg/bg/articles/ivancheva-i-sakiliynichkite-sa-podali-109-zhalbi-do-pravosadnoto-ministerstvo", "text": "109 жалби срещу условията в ареста са подали досега отстранената кметица на столичния район \"Младост\" Десислава Иванчева, заместничката й Биляна Петрова и жена, лежала с тях в следствения арест на ул.\"Майор Векилски\" в София. Това съобщиха пред \"24 часа\" от Министерството на правосъдието (МП). То разпрати официална информация за състоянието на още един арест в София, който се намира в една от сградите на Националната следствена служба на ул. \"Г. М. Димитров\".  Съкилийничката на Иванчева вече е на свобода. От МП уточняват, че арестантите сами трябва да се грижат за хигиената в помещенията, които са със собствен санитарен възел. Затова им се дават кофи, метли, парцали и препарати. По време на свиждания задържаните могат да получават хранителни пратки с до 5 кг хранителни продукти и до 5 кг плодове и зеленчуци. Те се проверяват от надзирателите.", "date": "2018.11.26", "title": "Иванчева и съкилийничките ѝ са подали 109 жалби до правосъдното министерство"}
{"url": "https://www.faktor.bg/bg/articles/obshtestvo/zakon-i-red/visshiyat-advokatski-savet-se-obyavi-sreshtu-dvoynata-konfiskatsiya-skritite-aresti-i-novite-krazhbi-na-avtomobili", "text": "Дeпyтaтитe дa нe пpиeмaт нa втopo чeтeнe ceдeм ĸoнфлиĸтни пpoмeни в Haĸaзaтeлния ĸoдeĸc (HK) и cъпътcтвaщи ги пoпpaвĸи в Haĸaзaтeлнo-пpoцecyaлния ĸoдeĸc (HΠK). Зa тoвa нacтoявa Bиcшият aдвoĸaтcĸи cъвeт, пише defacto.bg. Aдвoĸaтитe ocтpo възpaзявaт cpeщy cъздaвaнeтo нa „двoйнa“ ĸoнфиcĸaция – вeднъж в paмĸитe нa нaĸaзaтeлния пpoцec, a пocлe и в oтдeлнo пpoизвoдcтвo зa „нeзaĸoннo“ имyщecтвo“; cpeщy въвeждaнeтo нa ĸвaлифициpaни cъcтaви зa „ĸpaжбa“ нa aвтoмoбил; cpeщy възмoжнocттa зa „cĸpити apecти“ дo 48 чaca; ĸaтeгopичнo нe ca cъглacни c въвeждaнeтo нa зaдължeния oтĸaзът нa oбвиняeмия oт зaщитниĸ изpичнo дa ce мoтивиpa. Cтaнoвищeтo e пo oбщия пpoeĸт зa пpoмeни в HK, пo пpeдлoжeния нa Mиниcтepcĸия cъвeт (мoтивиpaни c въвeждaнeтo нa eвpoизиcĸвaния зa oбeзпeчaвaнe нa ĸoнфиcĸaция нa cpeдcтвa и oблaги oт пpecтъпнa дeйнocт, ĸaĸтo и нa диpeĸтивa зa пpaвoтo нa дocтъп дo aдвoĸaт) и нa дeпyтaти oт yпpaвлявaщитe нaчeлo c Цвeтaн Цвeтaнoв (ĸpиминaлизиpaнeтo нa нeлeгaлнoтo пpoизвoдcтвo нa цигapи). Дyxoвeтe paзбyни пpaвитeлcтвeният пpoeĸт, зaбeлeжĸи oтпpaвиxa вĸлючитeлнo глaвният пpoĸypop и Bъpxoвният ĸacaциoнeн cъд. Ho минaлaтa ceдмицa пpaвнaтa ĸoмиcия нa HC пycнa oбeдинeния пpoeĸт зa втopo чeтeнe, пpeдcтoи paзглeждaнeтo мy в плeнapнa зaлa. Kaĸвo, нaй-oбщo, зaявявaт oт Bиcшия aдвoĸaтcĸи cъвeт? Πpeдлaгaнaтa пpoмянa нa чл. 53 HK (ĸoнфиcĸaция нa пpяĸaтa и нeпpяĸaтa oблaгa, пpидoбити чpeз пpecтъплeниeтo) e в пpяĸo пpoтивopeчиe c eвpoдиpeĸтивaтa. Oт eднa cтpaнa, зaщoтo нe пocoчвa изчepпaтeлнo мaтepиaлнoпpaвни нopми, ĸoитo дa ypeждaт xипoтeзитe нa пpяĸa, paзшиpeнa и ĸoнфиcĸaция oт тpeти лицa в paмĸитe нa нaĸaзaтeлнoтo пpoизвoдcтвo, a oт дpyгa зaщoтo пpяĸo пpoтивopeчи нa яcни, ĸaтeгopични пo cъдъpжaниe и изĸлючвaщи пpeдлaгaнoтo paзpeшeниe нopми нa диpeĸтивaтa. Aĸo oтнeмaнeтo нa oблaгaтa cъглacнo чл. 53 HK e oпpaвдaнo, тo нe би cлeдвaлo дa cъщecтвyвa зaĸoнoвa възмoжнocт тaзи oблaгa дa бъдe oтнeмaнa пoвтopнo, в тoвa чиcлo чpeз paзшиpeнa ĸoнфиcĸaция, пo peдa нa дpyги зaĸoни. A ceгa дeйcтвaщaтa ypeдбa нe caмo нe изĸлючвa тaзи възмoжнocт, нo изpичнo я пpeдвиждa, нaпpимep чpeз Зaĸoнa зa пpoтивoдeйcтвиe нa ĸopyпциятa и oтнeмaнe нa нeзaĸoннo пpидoбитo имyщecтвo, чeтeм в cтaнoвищeтo. C дpyги дyми, cъздaвa ce двoeн peжим зa ĸoнфиcĸaциятa, в paзpeз c eвpoпpaвилaтa. Heyдaчнo e измeнeниeтo в чл. 195 HK, ĸaтo ce cъздaвa ĸвaлифициpaн cъcтaв нa ĸpaжбa нa MΠC. Haĸaзaтeлнoпpaвнaтa дoĸтpинa e cвъpзaлa зaвишeнaтa нaĸaзaтeлнa peпpecия пpи ĸвaлифициpaнитe cъcтaви нa ĸpaжбaтa нe c видa нa движимaтa вeщ, пpeдмeт нa пoceгaтeлcтвoтo, a нaй-вeчe c нeйнaтa cтoйнocт, c длъжнocтнoтo ĸaчecтвo нa извъpшитeля, c нaчинa и cpeдcтвaтa нa извъpшвaнeтo нa дeяниeтo. Извeждaнeтo нa ĸpaжбaтa нa MΠC в caмocтoятeлeн ĸвaлифициpaн cъcтaв e нeпpиeмливo – тя нe ce oтличaвa c пo-виcoĸa cтeпeн нa oбщecтвeнa oпacнocт oт ĸpaжбaтa нa ĸapтинa, ĸoмпютъp, яxтa, ĸopaб, caмoлeт, ĸoмбaйн и дp., илюcтpиpaт aдвoĸaтитe. BAдC oтпpaвя peд зaбeлeжĸи пo пpeдлaгaнитe пpoмeни в чл. 63 oт Haĸaзaтeлнo-пpoцecyaлния ĸoдeĸc. Πъpвo, пpeдвиждaнeтo зa зaдъpжaнeтo пo иcĸaнe нa oбвиняeмия нeзaбaвнo дa ce yвeдoмявa пoнe eднo пocoчeнo oт нeгo лицe e pecтpиĸтивнo и oгpaничaвa пpaвaтa нa oбвиняeмия, ce ĸaзвa в cтaнoвищeтo. Извoдът ce нaлaгa cлeд cpaвнeниe c дeйcтвaщaтa нopмa, пpeдвиждaщa зa зaдъpжaнeтo нeзaбaвнo и зaдължитeлнo дa ce yвeдoмявaт ceмeйcтвoтo и paбoтoдaтeля. Bтopo, eднa oт нaй-ĸpитиĸyвaнитe пoпpaвĸи – зa oтлaгaнeтo нa yвeдoмявaнeтo нa ĸoнĸpeтнo лицe зa apecтa зa cpoĸ дo 48 чaca пopaди „нeoтлoжнa нeoбxoдимocт“ ĸpиe pиcĸ oт пpoизвoл и влизa в пpoтивopeчиe c мeждyнapoднитe cтaндapти, зaявявaт oт BAдC. Taĸa зaдъpжaнитe oбвиняeми мoгaт дa ocтaнaт в нeизвecтнocт нe caмo зa близĸитe cи, нo и зa oбщecтвoтo, cпopeд cyбeĸтивнaтa пpeцeнĸa нa нaблюдaвaщия пpoĸypop, чe paзглacявaнeтo нa зaдъpжaнeтo мoжe дa дoвeдe дo възпpeпятcтвaнe нa paзcлeдвaнeтo. Дa oтпaднe пpeдлaгaнoтo измeнeниe нa чл. 96, aл. 1 HΠK – мoтивиpaнe нa oтĸaзa oт зaщитниĸ, ĸoeтo ce пpoтoĸoлиpa, нacтoявaт oщe aдвoĸaтитe. Beднъж, зaщoтo oтнoшeниятa мeждy oбвиняeмия и нeгoвия зaщитниĸ ca ĸoнфидeнциaлни и нe мoжe дa ce изиcĸвa пpичинитe зa oтĸaзa дa ce изĸaзвaт пyбличнo и дa ce пpoтoĸoлиpaт. Ocвeн тoвa oбвиняeмият пo пpинцип имa пpaвo дa нe дaвa oбяcнeния. Зaдaвa ce и въпpocът ĸaĸви щe ca пocлeдицитe, aĸo oтĸaзът oт aдвoĸaт ocтaнe нeмoтивиpaн – нимa oбвинeмият щe бъдe пpинyдeн дa пpиeмe нeжeлaн oт нeгo зaщитниĸ пpoтив вoлятa мy?! BAC ce пpoтивoпocтaвя и нa cвъpзвaнeтo нa oтĸaзa oт зaщитниĸ c пpoцecyaлнaтa гoднocт нa вeчe извъpшeни пpoцecyaлнo-cлeдcтвeни дeйcтвия.", "date": "2018.11.26", "title": "Висшият адвокатски съвет се обяви срещу „двойната“ конфискация, „скритите арести“ и новите „кражби“ на автомобили"}
{"url": "https://www.faktor.bg/bg/articles/za-vtori-pat-varnaha-deloto-sreshtu-eksshefa-na-api", "text": "Състав на Софийски градски съд прекрати и върна за втори път на прокуратурата делото срещу бившия шеф на Агенция Пътна инфраструктура (АПИ) Лазар Лазаров, предаде Булфото. Специализирано звено \"Антикорупция\" към Софийска градска прокуратура обвини през юни месец миналата година бившия шеф на агенцията в безстопанственост. Според \"Антикорупция\" от това последвали щети за АПИ в размер на 41 630 050 лв. Първоначално делото се гледаше в Специализирания съд, но след спор за подсъдността му Върховният касационен съд реши, че то трябва да се гледа в градски съд. Там по време на разпоредителното заседание беше върнато на прокуратурата, но след протест от страна на държавното обвинение Апелативният съд отхвърли определението на първата инстанция.", "date": "2018.11.26", "title": "За втори път съдът върна делото срещу ексшефа на АПИ"}
{"url": "https://www.faktor.bg/bg/articles/politika/na-vseki-kilometar/99-godini-nyoyski-diktat-vsichko-znaem-vsichko-pomnim-nishto-ne-e-zabraveno", "text": "Преди 99 години в Парижкото предградие Ньой на България и е наложен така нареченият Ньойски мирен договор.  Договор неморален, несправедлив,унизителен,заробващ, предвещаващ нови войни  на Балканите и в Европа. Този по същество диктат създаде на Балканите изкуствена многоетническа държава и десетки малцинства откъснати от техните родините. Днес 99 години по-късно аз искам да задам 9 въпроса. Защо Ньойският договор е подписан от: Г.Никола П.Пашичъ, бивш председатель на министерския съвет? И как може да е в името на краля на сърбите, хърватите и словените,  пък да представлява Сръбско-Хърватско-Словенската държава /а не кралство/. Защо след като през 2006 година последна от Сърбия се отдели и Черна Гора, Западните Покрайнини останаха под административното управление само на Сърбия? По кой мирен договор те и принадлежат? Защо сръбският президент Вучич намира за напълно допустимо да разменя територии и мести граница на юг с Косово без никакви законови основания за това, а при явно незаконно от юридическа гледна точка администриране в Западните Покрайнини не желае те да бъдат върнати на България? Защо в Сърбия  99 години след Първата световна война образователната система представя шопите за „пошопени сърби”? Значи ли това, че ¼ от територията на страната ни е обект на сръбски претенции? Ще се направи ли нов прочит на така наречената „Синя книга” съдържаща фалшификации в три тома за да бъдат убедени Великите Сили в „необходимостта” и „нуждата” от особено жестоки мерки спрямо България. /за справка архивите на Великобритания, Франция и САЩ/. Защо сръбската историография продължава не основателно да твърди за извършени масови убийства на мирно население по време на Първата световна война от българските войски в района на Поморавието? Така ли го разбират сърбите новия прочит на историята предшествуващ приемането и в ЕС? Защо един кмет българин в Босилеград със  100% етническо българско население не желае да се постави паметна плоча в града с имената на избити мирни българи от четници на сръбския главорез Коста Печаняц преди  100 години?  Защо населението в Босилеградско е подложено  буквално на физическо унищожение чрез методичното замърсяване на въздуха, водите и почвата с рудни отпадъци от двете смъртоносни  мини в района: „Караманица” и „Благодат”? Защо българското малцинство в Босилеградския край /а не по-различно е положението и в Цариброд/ трябва да бъде лишено от специализирана лекарска помощ, която е достъпна само във вътрешността на Сърбия? Може би защото е най-добре българите от Западните Покрайнини в държавата Сърбия  да изчезнат като етническа група, за да може Сърбия безпроблемно да стане член на Европейския Съюз! П.П. Ако рудодобивът в тези две мини продължи по същия начин българските ни сънародници сред които се разгръща епидемия от злокачествени заболявания и смърт,в рамките на 20 години ще достигнат критично ниска бройка след която възстановяването им като етническа група няма да е възможно и този район ще се обяви за обезлюден.", "date": "2018.11.26", "title": "99 години Ньойски диктат - всичко знаем, всичко помним, нищо не е забравено!"}
{"url": "https://www.faktor.bg/bg/articles/komisiyata-po-dosietata-s-premiera-na-nov-sbornik", "text": "На 27 ноември 2018 г., вторник, от 17,30 ч. в зала №1 на Ректората на Софийския университет „Св. Климент Охридски” Комисията по досиетата ще представи новия си документален сборник „Държавна сигурност и страните от Латинска Америка 1944-1991”, съобщава сайтът  Той излиза под №45 от поредицата „Из архивите на ДС” и в него са представени архивни документи, които разкриват връзките, зависимостите и работата на Държавна сигурност със службите на различни страни от Латинска Америка. Една от задачите на Първо главно управление на ДС (разузнаването) е да придобива секретна информация с цел противодействие на опитите на САЩ и другите „империалистически страни“ да засилят влиянието си върху държавите от региона. Паралелно с това комунистическия режим в България подпомага т. нар. братски страни в тяхното укрепване и разпространяването на социализма. Архивните материали в сборника дават възможност да се изгради една по-пълна картина на тези взаимоотношения и допълнително ще провокират интереса на изследователите. Сборникът е разделен на две тематични групи. В първата са сключени държавите Куба и Никарагуа, с които са подписани договори за двустранно разузнавателно и контра-разузнавателно сътрудничество срещу САЩ. Втората тематична група обхваща държавите Мексико и Аржентина, към които ДС проявява интерес поради близките си отношения със Съединените щати. В книжното тяло на сборника са публикувани 102 факсимилета на документи, а в разширеното издание – 114 броя. В един от предходните сборници Комисията публикува документи за дейността на ДС в Близкия Изток и Азия.", "date": "2018.11.26", "title": "Комисията по досиетата с премиера на нов сборник"}
{"url": "https://www.faktor.bg/bg/articles/erik-rubin-sasht-ne-iskat-energiyno-zavisimi-ot-rusiya-evropeyski-partnyori", "text": "САЩ не искат енергийно зависими от Русия европейски партньори. Това се разбра от участието на посланика на Вашингтон Ерик Рубин на кръгла маса на тема „Рискове и перспективи за енергийната сигурност на Югоизточна Европа“. САЩ не искат европейските им партньори да са обект на икономическа и енергийна принуда от страна на Русия, каза посланик Рубин в изказване на кръглата маса. И бе категоричен, че САЩ подкрепят България в дейностите по изграждане на по-независима и по-сигурна енергийна сигурност. Американският посланик подчерта в словото си на форума, че енергийната сигурност е част от националната сигурност. \"Енергийната сигурност е равносилна на националната. И ние искаме да подкрепим България за постигане на независими и диверсифицирани енергийни доставки. САЩ никога няма да използват енергията за принуда върху други държави и това се отнася и за България\", каза посланик Рубин. И изтъкна, че 13 европейски държави продължават да разчитат на доставките на газ от Русия, България е една от тях.  Според дипломатът диверсификацията на източниците на природен газ ще гарантира най-добри цени за потребителите. Ерик Рубин посочи, че 38% от вноса на газ в Европа е от Русия. Щатите подкрепят енергийната ни независимост. Двете американски централи играели ключова роля в енергийната ни независимост, заяви още посланикът на САЩ у нас.", "date": "2018.11.26", "title": "Ерик Рубин: САЩ не искат енергийно зависими от Русия европейски партньори"}
{"url": "https://www.faktor.bg/bg/articles/novini/svyat/obshta-stachka-zapochva-v-6-chasa-sutrinta-utre-v-gartsiya", "text": "Служители в гръцките медии ще се присъединят към общонационалната стачка, обявена за тази седмица в Гърция, съобщава държавната телевизия ЕРТ. В столицата Атина ще спре целият електрически транспорт, а автобусите ще се движат само от 9 часа сутринта до 21 часа вечерта на 28 ноември. Очаква се стачката да засегне и всички категории морски транспорт. Сред исканията на общата стачка е възстановяването на институционалната рамка на свободното колективно договаряне, връщане на минималната заплата от 751 евро, запазването на пенсиите, както и на всички социални мерки в полза на уязвимите групи в обществото. За разлика от работещите в другите сектори, които ще стачкуват в сряда, стачката в медиите ще бъде от 6 ч. сутринта на 27 ноември до 6 ч. сутринта на 28 ноември. От стачката ще бъдат засегнати всички средства за масова информация (вестници, радиостанции, телевизионни канали и интернет базирани медии) в публичния и частния сектор, включително ЕРТ, националната информационна агенция АНА-МПА, пресцентрове и др. Това са решили управителните съвети на синдикалните организации, които подкрепят стачката, обявена от гръцката Обща конфедерация на труда (ГСЕЕ).", "date": "2018.11.26", "title": "Обща стачка започва в 6 часа сутринта утре в Гърция"}
{"url": "https://www.faktor.bg/bg/articles/germaniya-ruskata-blokada-na-vhoda-kam-azovsko-more-e-nepriemliva", "text": "Министърът на външните работи на Германия Хайко Маас заяви в понеделник, че затварянето на достъпа до Азовско море от Русия е „неприемливо“ и призова за понижаване на напрежението с Украйна след събитията през почивните дни, предава AFP. „Това развитие е тревожно“, написа той в „Туитър“. „Руската блокада на входа към Азовско море е неприемлива. Важно е блокадата да бъде вдигната. Призоваваме двете страни за деескалация.", "date": "2018.11.26", "title": "Германия: Руската блокада на входа към Азовско море е неприемлива"}
{"url": "https://www.faktor.bg/bg/articles/lavrov", "text": "\"Русия вече не се вълнува от възможни санкции заради ситуацията около Керченския пролив\", заяви пресконференция министърът на външните работи на страната Сергей Лавров, цитиран от ТАСС. „Това отдавна престана да ни вълнува. Разбира се, санкциите винаги са лоши, но, когато заради инциденти, подобни на вчерашния, страната, чийто суверенитет е бил нарушен, може да се разглежда като обект на нови санкции, на нас ни е трудно да коментираме такава политика. Много е трудно да разчитаме, че ще можем да повлияем на хора, които са подвластни единствено на желанието да търсят нови и нови поводи за натиск над Русия“, заяви Лавров. Външният министър определи като провокация нарушаването на границите на Русия от украинските кораби. „Това със сигурност беше провокация. Всичко, което трябва да бъде казано по този повод, беше казано и в заявленията на граничната служба на ФСБ (Федералната служба за сигурност), и в заявленията на МВнР, и в коментарите на нашия официален представител. Бяха нарушени ключови положения на международното право, включително уставът на ООН, включително конвенцията за морското право от 1982 година и други международно-правови инструменти, които многократно изискват от всички държави да уважават суверенитета на другите страни“, обясни Лавров. Както отбеляза той, действията на корабите нарушители са заплашвали безопасността на движението по акваторията. „Това стана с доста опасни методи – маневриране в тесен пролив. Това създаде заплахи и рискове за нормалното движение на съдове по тази акватория“, подчерта първият дипломат на Русия. Министърът счита, че провокацията очевидно е била извършена по пряко нареждане на висшето ръководство на Украйна. „Че това беше направено с благоволението, ако не и с прякото нареждане на висшето ръководство, не предизвиква съмнения за никого“, посочи Лавров. „Когато украинската страна е планирала тази провокация, навярно е разчитала на допълнителни изгоди, които иска да извлече от тази ситуация, в светлината на това, че САЩ и Европа, както винаги, безогледно ще застанат на страната на провокатора“, добави той. Сергей Лавров добави, че му е трудно да каже какви са били целите на киевското ръководство. Срещата на Г-20 в Буенос Айрес приближава. Паралелно на Общото събрание на ООН преди седмица и половина украинците са внесли проекторезолюция за милитаризацията на Азовско море и, най-вероятно, на тях им е било важно под тази празна декларация, която са разпространили в ООН, да прибавят някакви факти, заключи министърът на външните работи на Русия.", "date": "2018.11.26", "title": "Лавров: Русия вече не се вълнува от санкции заради ситуацията около Керченския пролив"}
{"url": "https://www.faktor.bg/bg/articles/sbor-za-edinenie-iska-savet-na-stareyshinite-da-e-korektiv-na-vlastta", "text": "Сдружение \"Единение\" на акад. Стефан Воденичаров излезе с Национална стратегия за единение, която бе обявена на инициирания от него  Национален сбор на единение на българите, който се проведе днес в Народния театър \"Иван Вазов\". В нея те апелират за инкриминиране на насаждането на остра конфронтация сред обществото, която подкопава националното единство и българската държавност и обслужва единствено чужди интереси, и създаване на Съвет на старейшините, който да е коректив на всяка власт. Участниците в сбора, които по данни на организатори са 180 души от 33 граждански организации, искат догодина да има национално допитване за приемането на Национална стратегия за единение, което по думите им можело да стане чрез електронните медии, тъй като сегашното законодателство за референдумите у нас не било ефективно.  В съобщението за събитието бе обявено, че на него няма да бъдат канени партийни лидери, президент, премиер и други официални лица, тъй като инициаторите отхвърлят всякаква политическа обвързаност и попечителство, съобщава \"Дневник\". В залата бяха бившият депутат и министър от БСП Петър Мутафчиев и евродепутатът от ДПС Метин Казак. Сред инициаторите са проф. Михаил Неделчев, акад. Дамян Дамянов, акад. Антон Дончев, акад. Благовест Сендов, акад. Георги Марков, бизнесменът Красимир Дачев и други. На сбора присъстваха и журналистите Иван Гарелов и Лияна Панделиева. \"Единение от партия не може да се направи. Ще опропастим всичко. Ние сме движение с неправителствени цели\", обяви акад. Стефан Воденичаров в отговори на въпроси на журналисти дали обединението е политически проект. Сред предложенията, които да залегнат в стратегията, са и лустрация на политиците от всички нива, които са се обогатили от престоя във властта, както и изключване от обществения и политическия живот на носителите на корупция и грабителство. Инициаторите искат законово ограничение от два пълни мандата във властта, важните закони да се приемат с мнозинство от 2/3, както и създаване на индивидуална конституционна жалба. Стратегията според инициаторите трябва да бъде приета от Народното събрание. Инициаторите предлагат да се да се създаде Институт за национална памет, който да направи исторически обективна оценка на дейността и архивите на бившата \"Държавна сигурност\" от 1925 г. до сега, като в института се включи и дейността на Комисията по досиетата. Според тях това ще бъде съществена стъпка към национално помирение. Сборът иска да се създаде и Съвет на старейшините, който да служи като коректив на всяка власт. Идеята е в него да влизат личностни с безспорно признание и авторитет, като се \"издига глас срещу всяка несправедливост\". Съветът трябва да е гарант за спазването на свободата на словото и за осигуряването на обществения интерес. Според акад. Воденичаров съветът ще бъде към движението, а не към която и да е институция. Предложението е в стратегията като цели за развитието на България да бъдат записани разрешаването на демографската криза, качественото образование, борбата с бедността, достъпно и качествено здравеопазване. \"Трудно може да се постигне обединение около цели, но трябва да го направим. Трябва истински да повярваме в себе си и да работим за устойчивото развитие на България. Никога в своята история родината не е била изправена пред такива предизвикателства и опасности. На нас ни трябва единение и толерантност, да загърбим различията и пристрастията, защото нацията е силна, когато е единна\", обяви акад. Воденичаров.", "date": "2018.11.26", "title": "Дежурни академици, общественици и интелектуалци настояват: Съвет на старейшините да стане коректив на властта"}
{"url": "https://www.faktor.bg/bg/articles/ruski-bombardirovachi-zasecheni-opasno-blizko-do-belgiyski-korab-v-baltiysko-more", "text": "Кораб на Белгийските военноморски сили (ВМС) в Балтийско море е бил взет на прицел от два бомбардировача Су-24 на руските военновъздушни сили, съобщават медии в Белгия, цитирани от БТА. Инцидентът е настъпил в четвъртък миналата седмица, но подробностите са били огласени за пръв път снощи. Отбелязва се, че самолетите са прелетели на малка височина и под крилата им е било забелязано въоръжение. Белгийски военни коментират, че руснаците се държат все по-предизвикателно, а случаят показва на какви действия са способни. Белгийският кораб участва в учения на НАТО от миналата сряда и преди този случай недалеч от борда моряците са забелязали изплуването на руска подводница. Според белгийското военноморско командване подобни действия лесно могат да излязат от контрол. В описаното опасно сближаване се е намесило командването на втори белгийски военноморски съд, от чийто борд в момента е било направлявано учение по въздушно нападение в сътрудничество с шведските военновъздушни сили. Шведските самолети са били освободени от учебната задача, за да могат да прогонят руските бомбардировачи.", "date": "2018.11.26", "title": "Руски бомбардировачи взели на прицел белгийски кораб в Балтийско море"}
{"url": "https://www.faktor.bg/bg/articles/skandalniyat-gratski-ministar-varufakis-s-meratsi-da-stava-evrodeputat-ot-germaniya", "text": "Бившият гръцки финансов министър Янис Варуфакис, който беше отявлен критик на мерките за икономии, подкрепяни от Берлин в разгара на дълговата криза в еврозоната, ще се кандидатира на европейските избори следващата година в Германия, съобщава Ройтерс, цитирана от БТА. Движението Демокрация в Европа (ДиЕМ25), което той лансира през 2016 г., за да \"демократизира\" континента, го определи днес за кандидат за изборите за Европейски парламент през май 2019 г. \"Приемам номинацията, защото символизира новата транснационална политика, от която се нуждаем в Европа\", заяви той на пресконференция в Берлин, където колегите му разпънаха банер с надпис: \"Европейска пролет\". \"Призовавам всички вас да се присъедините към нас в това паневропейско търсене на демокрация в Европа, демокрация в Германия, като условие за просперитет и автентична демокрация\", посочи той. 56-годишният Варуфакис беше финансов министър за шест месеца през 2015 г. в кабинета на премиера Алексис Ципрас, но се отцепи, когато Гърция подписа третата си поред кредитна програма.", "date": "2018.11.26", "title": "Скандален гръцки ексминистър с мераци да става евродепутат от Германия"}
{"url": "https://www.faktor.bg/bg/articles/sotsialistite-ostavyat-na-zaden-plan-ostavkata-na-ninova-na-kongresa-si", "text": "БСП обяви програмата за конгреса си догодина. На основание чл. 31, ал. 3 от Устава на партията свиква заседание на 49-ия конгрес на БСП на 26 януари 2019 г. от 10,00 часа в Зала 3 на НДК. Корнелия Нинова ще изнесе доклад за състоянието на България и на Европа, за визията за утрешния ден, както и за задачите на \"столетницата парламента. Левицата ще обсъжда приемане на проекта \"Визия за България\", а Сергей Станишев ще направи отчет за дейността на членовете на Европейския парламент, избрани с листата на Коалиция за България, през мандат 2014-2019 г. Очаква се в името на \"столетницата\" бившият и настоящият лидер на БСП да заровят томахавките и да преглътнат различията си в името на успеха на евровота.  Валери Жаблянов ще обяви приемането на предизборна платформа за участието на БСП в изборите за Европейски парламент през 2019 г. Прави впечатление, че отново няма да бъде дадена думата на вътрешно партийната опозиция на социалистите, които засега не искат оставката на лидерката си, а да им позволи да участват при вземането на решения в партията.", "date": "2018.11.26", "title": "Нинова и Станишев заравят томахавките на конгреса на БСП"}
{"url": "https://www.faktor.bg/bg/articles/poreden-protest-v-ukrayna-grazhdani-pred-ruskoto-konsulstvo-v-harkov", "text": "В Харков около петдесет души са излезли на демонстрация пред сградата на Генералното консулство на Русия, съобщават агенциите УНИАН и \"Фокус\". Участниците в акцията са запалили огньове, в резултат от което се е запалила елха в двора на дипломатическото учреждение. Освен това активистите са изгорили знаме на Русия. Участниците в митинга са искали от властите да прекъснат дипломатическите отношения с Москва, договора за съвместно използване на Азовско море и Керченския пролив, да се национализират всички руски бизнеси на територията на Украйна и да се въведе визов режим за руснаците. Това е третият подобен инцидент в понеделник: преди това огън и димки бяха метнати в посолството на Русия в Киев, а в Лвов пред сградата на руското консулство бяха запалени гуми. Акциите се провеждат на фона на инцидента в Черно море.", "date": "2018.11.26", "title": "Пореден протест в Украйна - граждани палят огньове пред руското консулство в Харков"}
{"url": "https://www.faktor.bg/bg/articles/novini/balgariya/balgariya-ostava-protiv-promenite-v-paketa-mobilnost", "text": "След среща с превозвачи и евродепутати, министърът на транспорта Росен Желязков обяви, че България остава против промените в пакета „Мобилност“ 1, който би засегнал българския транспортен бранш. Австрийското председателство на ЕС е излязло с още по-тежки предложения за промени в пакет „Мобилност“, които ще бъдат обсъждани на 3-4 декември. Превозвачите изразиха надежда гласуването в Съвета на министрите на транспорта да не постигне резултати. През юли Европарламентът вече отложи гласуването на промените.", "date": "2018.11.26", "title": "България остава против промените в пакета \"Мобилност\""}
{"url": "https://www.faktor.bg/bg/articles/novini/balgariya/ekspert-ruskiyat-gaz-ot-turski-potok-ne-mozhe-da-vleze-v-balgariya", "text": "\"Въпросът за строителство на руски газопровод в Европа все още не е решен\", твърди в интервю за украинското издание \"Апостроф\" руският енергиен експерт, партньор в консултантската агенция RusEnergy Михаил Крутихин. \"Дайте да погледнем България. За да може \"Турски поток\" да стигне до Сърбия, България фактически трябва да построи нов газопровод. България има мрежа от газопроводи. Това са големи магистрални газови тръби, които сега вървят от Русия през Украйна, Румъния и България в Турция, може да бъдат \"обърнати\", това не е много сложна операция. Но Румъния няма нужда от този газ. Защо и е на България да праща газ в Румъния? Значи ще трябва да се строи нова тръба - не към Румъния, а към Сърбия\", обяснява Крутихин. \"Но в България газът засега не може да влезе. Първо, България няма пари за строителството на такава нова тръба. \"Газпром\" предлага кредит за строителството или да плати, но с това категорично не е съгласна Европейската комисия. Това ще наруши всички правила, защото така тръбата ще стане собственост на \"Газпром\". Този въпрос не е решен\", коментира Крутихин. По думите му, според критериите на Европа, ако по тръбата се транспортира изключително руски газ ще бъде \"нарушение и монополизъм\". \"Това означава, че по изискванията на ЕК българите ще бъдат задължени да купуват газ още на територията на Турция или Турция трябва да го купи и да го продаде на българите.  \"Булгаргаз\" няма нито парите, нито персонала, който умее да върши това, нито опит. Тоест, този път за \"Булгаргаз\" също е затворен. Значи, \"Булгартрансгаз\" не е в състояние без пари да постори тръба през България, а \"Булгаргаз\" — не е в състояние да купува и препродава руски газ\", смята експертът. \"Получава се повторение на стария сценарии: когато \"Газпром\" започна да строи \"Южен поток\" и вложи в проекта 17 милиарда, купи тръбите за морската част, достави ги в България и ги положи, без никакво решение от ЕС. Нещо повече, наложи се част от тръбите на територията на Русия за бъдат изкопани отново. Това е много скъпо струващ авантюризъм без разчети, къде ще отиде газът и как ще бъдат използвани вложените пари\", прогнозира Крутихин.", "date": "2018.11.26", "title": "Експерт: Руският газ от \"Турски поток\" не може да влезе в България"}
{"url": "https://www.faktor.bg/bg/articles/dvusmislen-rumen-radev-tryabva-da-investirame-v-podgotovkata-na-voenni-lideri", "text": "Армията продължава да се топи, а все още не намираме необходимата политическа воля и ресурси да се прекрати отливът на хора. Това заяви президентът и върховен главнокомандващ на Въоръжените сили Румен Радев в тържественото си слово по повод отбелязването на 140 години от началото на военното образование в България и откриването на първото военно училище, предаде Радио „Фокус“ – Велико Търново.  Президентът подчерта, че днес военното образование е изправено пред сериозни изпитания. „Динамичната и непрекъснато изостряща се среда на сигурност и ограничените ресурси ограничават непрекъснато изискванията към вас да определяте точните приоритети, да усвоявате необходимите знания, да изграждате адекватните умения и способности. Професионално подготвените офицери, сержанти и войници са основата на модерната армия – тази армия, от която България има нужда“, каза още президентът.  По думите му модерните оръжия и съвременните технологии никога няма да могат да компенсират липсата на хора. „Трябва да инвестираме повече в подготовката на бъдещите военни лидери. Точно тук е мястото, където се изграждат тези лидери – хора с характер и умения, възпитани в идеалите и ценностите на родолюбието, честта и дълга“, посочи Румен Радев. Едно доста двусмислено послание, бихме допълнили.", "date": "2018.11.26", "title": "Двусмислен Радев: Да инвестираме в подготовката на военни лидери"}
{"url": "https://www.faktor.bg/bg/articles/novini/svyat/voenen-helikopter-padna-v-zhilishten-svartal-v-istanbul", "text": "Военен херикоптер се е разбил в жилищен квартал на турската столица Истанбул, загинали са четирима военни, съобщава агенция Reuters. Причините за катастрофата се установява, няма данни за жертви сред жителите на квартала, където е паднала мошината.", "date": "2018.11.26", "title": "Военен хеликоптер се разби в жилищен квартал в Истанбул"}
{"url": "https://www.faktor.bg/bg/articles/novini/svyat/germaniya-vrashta-bezhantsite-u-doma-im-s-reklamna-kampaniya-i-1-200-evro", "text": "Изглежда почти като нормална реклама, но не е. Германското министерство на вътрешните работи поде кампания, адресирана към бежанците: с плакати и допълнителни финансови бонуси пришълците трябва да бъдат убедени да се върнат доброволно в родните си страни. Едно от тези послания гласи: \"Твоята страна. Твоето бъдеще. Сега!\". Такива плакати на седем различни езици ще бъдат разлепени из цялата страна. Организаторите на кампанията предвиждат и финансов стимул - всеки, който доброволно реши да се върне в родината си още до края на тази година, може да разчита на парична помощ до 1200 евро, пише \"Deutsche Welle\". Точният размер на паричния бонус ще зависи и от статута на всеки бежанец. Едно четиричленно семейство, например, може да получи до 3 000 евро. Програмата StartHilfe Plus (\"Помощ за ново начало плюс\"), се базира на две подобни програми, съществуващи още от 90-те години на миналия век: REAG (Reintegration and Emigration Programme for Asylum Seekers in Germany) и GARP (Government Assisted Repatriation Programme). Важно е да се отбележи, че мярката изключва страните, в които бушуват войни и граждански конфликти, като Сирия, Либия или Йемен. Кампанията на правителството обаче се натъква на остри критики. Заместник-председателят на фракцията на Зелените в Бундестага Константин фон Ноц оприличи начинанието с \"реклама за зимна разпродажба\" и го нарече цинично. По думите му, кампанията изглежда цели да прикрие пропуските на самите управляващи, за да бъде подобрена официалната статистика за бежанците в края на годината. Защото броят на онези, които доброволно решават да напуснат Германия, все още е твърде незначителен. Идеята на вътрешното министерство се натъква на много критики и в социалните мрежи. В Туитър, например, се появи хаштагът #Свободно завръщане. Под него са се натрупали толкова критични мнения, че от министерството решиха да започнат да отговарят лично на някои от тях. Досега едва около 300 души са се възползвали от новата програма. До края на октомври малко над 14 000 души са решили доброволно да се върнат в родните си страни. В края на тази година броят им навярно ще е значително по-нисък, отколкото през 2017, когато общо 29 000 души са се възползвали от програмите за доброволно напускане на страната. Може да се предположи, че това е една от причините за сегашната кампания, която ще струва близо 500 000 евро, както научи ДВ от организаторите ѝ.", "date": "2018.11.26", "title": "Германия връща бежанците у дома им с рекламна кампания и 1 200 евро"}
{"url": "https://www.faktor.bg/bg/articles/eto-gi-plenenite-ot-moskva-ukrainski-korabi", "text": "Трите кораба на военноморските сили на Украйна, задържани в неделя заради нарушаването на държавната граница, са акостирали в пристанище Керч, съобщи ТАСС. Корабите се покриват с камуфлажни мрежи. Могат да се видят леки повреди само от дясната страна на влекача \"Яна Капу\", предаде кореспондент на руската агенция. Турция реагира, като изрази безпокойство по повод съобщенията, че украински кораби са били обстрелвани по крайбрежието на анексирания от Русия Кримски полуостров, предаде Ройтерс, цитирана от БТА. Като страна, която споделя черноморското крайбрежие, ние подчертаваме, че преминаването през Керченския проток не бива да бъде блокирано\", заяви външното министерство в Анкара. Ведомството призовава страните да избягват по-нататъшни стъпки, които застрашават стабилността и мира в региона. Междувременно бе съобщено, че търговски кораби могат да преминават. Полското външно министерство обвини Русия, че с агресивните си действия срещу украинските бойни кораби нарушава международните норми. \"С пълна сила заклеймяваме агресивното поведение на Русия и приканваме ръководството й да спазва международното право\", са казва в изявлението на ведомството, цитирано от Ройтерс. Китайското външно министерство също призова Киев и Москва да не допускат ескалация на напрежението в Черно море и да разрешат разногласията си чрез диалог, предаде ТАСС.", "date": "2018.11.26", "title": "Ето ги пленените от Москва украински кораби"}
{"url": "https://www.faktor.bg/bg/articles/novini/svyat/i-slovakiya-nyama-da-podpishe-globalniya-pakt-na-oon-za-migratsiyata", "text": "Словакия потвърди вчера, че няма да подпише Глобалния пакт на ООН за миграцията, подобно на редица други страни, между които Чехия и Полша, предаде ДПА. \"Като премиер отхвърлям текста на пакта за миграцията и отказвам той да е в сила за Словакия\", заяви премиерът социалдемократ Петер Пелегрини пред вестник \"Сме\". Пактът, който се очаква да бъде подписан на среща на върха в Мароко на 10 и 11 декември, има за цел да регулира глобалната миграция, но редица страни заявиха, че няма да го подпишат, напомня ДПА. В петък външният министър Мирослав Лайчак заплаши, че ще подаде оставка, ако правителството откаже да подпише пакта на ООН, защото той не би приел правителството да се поддаде на натиска на десни популисти.", "date": "2018.11.26", "title": "И Словакия няма да подпише Глобалния пакт на ООН за миграцията"}
{"url": "https://www.faktor.bg/bg/articles/novini/balgariya/v-nay-dobriya-sluchay-shofyorite-shte-plashtat-225-lv-grazhdanska-a-v-nay-loshiya-1200-lv", "text": "Комисията за финансов надзор обсъжда въвеждането на системата \"бонус-малус\" при задължителната застраховка \"Гражданска отговорност\". С предложените текстове шофьорите без нарушения на пътя ще могат да намалят цената на полицата с до 25%, а тези, които не спазват правилата на пътя, ще плащат с до 400% по-скъпа застраховка. Според изчисленията на Комисията за финансов надзор (КФН), 78% от шофьорите би трябвало да получат бонус. Изрядните водачи ще получават за всяка година 10% по-евтина застраховка, а при неизрядните тя може да достигне до 400%. По този начин, в най-добрия случай шофьорите ще плащат 225 лв., а в най-лошия 1200 лв., пояснява БНТ. За преминаване от един в друг клас категории ще се изисква определен период време. Например - при сериозни нарушения като каране с превишена скорост, шофьорите могат да минат само за една година до +400%, а след това ще са им необходими 12 месеца, за да стигнат отново до нулева база. До 10 декември се приемат предложения за наредбата, а след това в НДК ще се проведе голяма обществена дискусия, за да бъдат изчистени всички спорни текстове в документа.", "date": "2018.11.26", "title": "В най-добрия случай шофьорите ще плащат 225 лв.\"Гражданска\", а в най-лошия 1200 лв."}
{"url": "https://www.faktor.bg/bg/articles/stoltebnerg-nato-zastava-zad-ukrayna", "text": "Генералният секретар на НАТО Йенс Столтенберг е разговарял по телефона тази сутрин с украинския президент Петро Порошенко по повод развитието на събитията след вчерашния инцидент в Азовско море между украински и руски кораби, съобщават от Алианса. Столтебнерг е изразил пълната подкрепа на Пакта за териториалната цялост и суверенитета на Украйна, в това число и за правата на страната според международното право в нейните териториални води. По молба на Порошенко, Столтенберг се е съгласил да свика извънредна среща на комитета НАТО-Украйна на ниво посланици в Брюксел, на която да се обсъди ситуацията. Европейският съюз и НАТО призоваха Киев и Москва да бъдат максимално сдържани и да намалят напрежението в Азовско море.  Турция вече  заяви, че е притеснена от съобщенията, че срещу украински кораби е било стреляно край бреговете на анексирания от Русия Кримски полуостров.  В изявление на външното министерство в Анкара се посочва, че корабоплаването в района не трябва да бъде възпрепятствано.  \"Като страна, граничеща с Черно море, ние подчертаваме, че преминаването през  протока не трябва да се блокира\", заявяват от Анкара. Турция призовава също да се избягват стъпки, които могат да застрашат стабилността и мира в региона. Полша обвини Русия, че с агресивните си действия срещу украинските бойни кораби нарушава международните норми. От китайското министерство на външните работи призоваха Киев и Москва да не допускат ескалация на напрежението в Черно море и да разрешат разногласията си чрез диалог.  Руската блокада на Азовско море е неприемлива и развитието на ситуацията там е притеснителна, заяви германският външен министър Хайко Маас. Той призова и двете страни да деескалират конфликта.", "date": "2018.11.26", "title": "Столтебнерг: НАТО застава зад Украйна"}
{"url": "https://www.faktor.bg/bg/articles/novini/svyat/brekzit-shte-struva-na-velikobritaniya-100-miliarda-britanski-liri-godishno", "text": "Излизането на Великобритания от Европейския съюз, ако стане според условията на предлаганото споразумение, ще доведе до свиване на брутния вътрешен продукт (БВП) с 4 процента до 2030 година, което се равнява на загуба от 100 млрд. бр. лири годишно за националната икономика, информира БТА. Това се равнява също така на загуба от 1090 бр. лири за всеки жител на страната, информира в. \"Индипендънт\", позовавайки се на Националния институт за икономически и социални изследвания (NIESR). Основните ни изводи показват, че ако предложеното споразумение за Брекзит бъде изпълнено по такъв начин, че Великобритания напусне митническия съюз и единния пазар на ЕС през 2021 година, то към 2030 г. БВП ще се свие с 4 процента спрямо нивото, на което би бил, ако Великобритания остане в ЕС, се посочва в изследването. Експерти уточняват, че причините за този резултат ще бъдат основно препятствия в сферата на услугите, които ще направят този сектор на икономиката по-слабо привлекателен и в крайна сметка ще доведат до свиване на инвестициите от ЕС и намаляване на ефективността на британските работници. Авторите проучват и варианта за излизане на страната от ЕС без споразумение. За Обединеното кралство този вариант се оказва още по-скъп - БВП би се свил с 5,5 процента или 140 млрд. бр. лири годишно. През май ръководителят на Банк ъв Ингланд (Bank of England) Марк Карни заяви, че процесът на излизане на страната от Евросъюза е струвал на всяко домакинство около 900 бр. лири (1000 евро).", "date": "2018.11.26", "title": "Брекзит ще струва на Великобритания 100 милиарда британски лири годишно"}
{"url": "https://www.faktor.bg/bg/articles/novini/svyat/patriarh-vartolomey-prizova-rumanskata-tsarkva-da-podkrepi-nezavisimostta-na-upts", "text": "Вселенският патриарх Вартоломей е призовал Светия синод на Румънската православна църква да съдейства за единството на църквата и да подкрепи създаването на единна Украинска православна църква, съобщава Gordon.ua  като се позовава на прессекретаря на УПЦ. Патриарх Вартоломей е в Румъния по покана на румънския патрирах Даниил за освещаването на новия катедрален храм на РПЦ. Вартоломей припомнил пред Светия синод на РПЦ, че от 14 поместни църкви 9 са получили автокефалия по решение на Константинополската църква майка, сред тях - и румънската. Вселенският патриарх припомнил, че украинската църква от дълго време се стреми да получи независимост, а предоставянето на автокефалия ще реши проблема с каноничния разкол. На 27 до 29 ноември в Истанбул ще се състои историческо заседание на Синода на Вселенската патриаршия, на който ще бъде взето решение за утвърждаване на томос за независимост на Украинската православна църква. През декември предстои свикване на църковен събор на новата, автокефална Украинска православна църква.", "date": "2018.11.26", "title": "Патриарх Вартоломей призова Румънската църква да подкрепи независимостта на УПЦ"}
{"url": "https://www.faktor.bg/bg/articles/novini/svyat/elena-poptodorova-tereza-mey-e-postavena-pred-nay-golyamoto-si-izpitanie", "text": "След година и 8 месеца трудни преговори и 45 години членство, Великобритания и лидерите на 27-те държави членки на Европейския съюз подписаха споразумението за Brexit. Европейските лидери финализираха с подписа си усилията на преговарящите страни и определиха споразумението за възможно най-доброто, което би могло да се постигне. Последната пречка преди подписването отпадна, след като Испания получи от Великобритания и Брюксел уверенията, които искаше, че ще има роля в определянето на бъдещето на Гибралтар. \"Това е един отрезвяващ момент, тъй като реалността трябва да бъде погледната в очите. Британският премиер Тереза Мей е поставена пред най-голямото си изпитание\", посочи в студиото на \"България сутрин\" Bulgaria ON AIR дипломатът Елена Поптодорова. Обратното броене за напускането на Великобритания вече започна. В полунощ на 29 март, само след 4 месеца, Великобритания ще напусне общността.  ЕС договори принципите за бъдещите си отношения с Великобритания като ограничи максимално щетите и за двете страни. Брюксел осигури възможно най-доброто споразумение. Това е оценката на европейските лидери за постигнатото от преговарящите екипи. \"Великобритания е държава, която има стратегия за бъдещето си. А в момента дори цели две-три такива. В Brexit няма нищо неочаквано и изненадващо, тъй като той е планиран. Споразумението удовлетворява и основните европейски искания, а именно - безвизов режим за гражданите на ЕС в Обединеното кралство. Лондон пък се ангажира да плаща вноските си и в преходния период\", отбеляза експертът по международна сигурност Боян Чуков, който не каза нещо ново. Пред Bulgaria ON AIR той допълни още, че не допуска оттук нататък да предстоят кой знае колко големи проблеми за Тереза Мей в британския парламент, защото 35 човека от лейбъристите подкрепят Brexit. България успя да внесе кратък текст в документите, с който ЕС се задължава да гарантира статута на нашите граждани и в преходния период. A заедно с Полша страната ни прокара текст, с който да се предпазим от преразпределение за наша сметка на британската квота за вредни емисии.", "date": "2018.11.26", "title": "Елена Поптодорова: Тереза Мей е поставена пред най-голямото си изпитание"}
{"url": "https://www.faktor.bg/bg/articles/novini/svyat/cheshki-ministar-rusiya-predstavlyava-zaplaha-za-es", "text": "\"Русия представлява заплаха за Чехия и ЕС\", заяви чешкият министър на външните работи Томаш Петршичек в интервю за Чешкото на;ционално радио. По думите му, Москва разпространява дезинформация и представлява \"хибридна заплаха\".  Министърът призова властите ва страната \"да не стоят със скръстени ръце\" и да се подготвят за заплахите, произлизащи от Русия, да се борят с дезинформацията на ниво ЕС. Припомняме, че още преди 2 години чешкото разузнаване в официален доклад предупреди, че руските спецслужби са започнали информационна война против Чехия, исползвайки марионетни организации, пропаганда, агенти на влвияние и др. като целта е дестабилизация на страната. Контраразузнаването обръща внимание на това, че Москва особено старателно се опитва да повлияе на чешките медии. Според доклада, около 140 руски агенти работят под прикритие в руските дипломатически мисии в Чехия. По данни на BIS, руските агенти се опитват да поддържат социално и политическо напрежение в страната с помощта на популистки и екстремистки движения.", "date": "2018.11.26", "title": "Чешки министър: Русия представлява заплаха за ЕС"}
{"url": "https://www.faktor.bg/bg/articles/nevinnata-moskva-privikva-ukrainski-diplomat-za-obyasnenie-za-nahluvaneto", "text": "Временно управляващият  делата на Украйна в Москва дипломат ще бъде привикан в Министерството на външните работи на Русия, за да даде обяснение за нахлуването на украински военни кораби в руските териториални води в неделя, което доведе до задържането им от руска страна, заяви не без доза наглост официалният представител на руското външно ведомство Мария Захарова, цитирана от ТАСС. Москва е \"невинна\", разбира се. Както винаги. \"В неделя сутринта корабите от Военноморските сили на Украйна „Бердянск“, „Никопол“ и „Яни Капу“ в нарушение на членове 19 и 21 от Конвенцията на ООН по морското право пресякоха държавната граница на Русия. Плавателните съдове влязоха във временно закритата руска акватория и няколко часа извършваха опасни маневри, не реагирайки на съпровождащите ги руски катери и кораби. Тогава е взето решение за използване на оръжие. Всичките три кораба са задържани на около 20 километра от руското крайбрежие и на 50 км югозападно от обичайното място на преминаване на плавателните съдове през Керченския пролив под Кримския мост. По време на инцидента леки наранявания са получили трима украински военни. Оказана им е медицинска помощ и няма опасност за живота им\", са казва в странната позиция. Русия е възбудила наказателно дело за нарушаване на държавните граници и е поискала спешно заседание на Съвета за сигурност на ООН за ситуацията в Азовско море. Предварително срещата е насрочена за 11 часа в понеделник (18:00 българско време).", "date": "2018.11.26", "title": "\"Невинната\" Москва  привиква украински дипломат за обяснение \"за нахлуването\""}
{"url": "https://www.faktor.bg/bg/articles/novini/svyat/analiz-rusiya-se-opitva-da-prinudi-protivnitsite-si-da-deystvat-taka-kakto-e-izgodno-na-kremal", "text": "Центърът за анализ на европейската политика (CEPA) публикува доклад \"Хаосът като стратегия: \"Прометеевата авантюра на Путин\". Според изследването, Русия, която е по-слаба от Запада във военно и икономическо отношение, използва стратегията за разпространение на хаоса. Реакцията на Запада, според анализаторите, на тези действия на Русия досега беше твърде пасивна, докато за сдържането на Кремъл е необходима по-настъпателна политика. Един от авторите на доклада, Доналд Дженсън, казва пред Voice of America, че е \"дошло време да се даде отпор на Кремъл\". \"Важно е да разберем как Русия компенсира своята стратегическа слабост в противопоставянето със Запада и желанието да играе ролята на велика държава. Ние стигнахме до извода, че Русия се стреми към отслабване на Запада и за тази цел използва \"меката сила\", създавайки хаос и стремейки се да превърне създадения хаос в стратегическо преимущество. Кремъл прилага тази в много случаи ефективна стратегия, използвайки откритостта на западните общества и свободата на медиите, използвайки властта на парите или културните връзки\", коментира той. \"Централен елемент в тази стратегия е информационната война, в която Русия постигна значителни успехи. Това е стара руска военна тактика, така наречената теория на  \"рефлекторното управление\", според която Русия се опитва да принуди противниците си да действат така, както е изгодно на Кремъл. Русия не би могла да спечели война с НАТО, затова се стреми да използва уязвимостта на западната система. САЩ отдавна са обект на руските \"операции за влияние\". Във Франция, Италия, Германия, Брекзит - във всички тези случаи Русия съумя да преобразума своята слабост в предимство за прокарването на своите интереси. За съжаление, както отбелязваме в нашия доклад, отговорът на Запада беше много слаб\",  смята Дженсън.", "date": "2018.11.26", "title": "Анализ: Русия се опитва да принуди противниците си да действат така, както е изгодно на Кремъл"}
{"url": "https://www.faktor.bg/bg/articles/novini/balgariya/anton-todorov-ivo-hristov-e-bil-na-individualna-izdrazhka-na-soros", "text": "Политологът Антон Тодоров продължава с разкритията си за БСП и нейните депутати. Този път погна проф. Иво Христов. Ето какво написа във фейсбук бившият депутат:  \"Искрено съжалявам хорицата, които ходят на сборищата на небългарската соцпартия, където са лъгани и заблуждавани от изпечени, надмогнали си на харча политически отровители. Например като Иво \"80% дебили\" Христов. Седесарският кадър, съмнително близък със Светослав Лучников през 90-те, който му дава силен тласък в кариерата - Иво \"80 % дебили\" Христов е негов личен съветник и експерт години наред в НС, от 1995 до 2009 г.  Иво \"80 % дебили\" Христов обаче е тласнат най-силно от другаря Сорос - през 2004 г. е на индивидуална издръжка от Джордж Сорос и неговата фондация \"Отворено общество\", индивидуален стипендиант. Години наред е спонсориран от Сорос и фондацията му.  И днес, моля Ви се, Иво \"80 % дебили\" Христов застава пред нищонеподозиращите хорица по села и паланки и им обяснява как всичко е загубено, как България е приключена, без дори да спомене за своята роля в опожаряването на българското общество. И искрено вярва, че тези същите хорица са дебили! Това е мерзост. Защото нали така се казва творението му - \"Върху пепелището на нестаналото българско общество\". Това е перверзно! На такава архиперверзия са способни само той, Корнела и Йончева. А, да, и оня с необузданите нерви, трошачът на краставици по телевизионните студия! Чудя се кой нормален човек би позволил на тези отровителски елементи да му съсипят държавата и настоящето, а после да му обясняват как това са свършили някакви много лоши хора от ГЕРБ. Ами и той, и Корнела са били от най-близките до върховете на СДС точно в годините, когато се практикуваше приватизацията и източването на държавни дружества? Иво \"80 % дебили\" Христов всяка вечер си ляга до управителката на мулташката фирма \"Интерстийл\", която беше на входа и на изхода на \"Кремиковци\". Николета Калчева Лингорова-Христова е толкова близка с Иван Дремсизов, съсобственикът заедно с Илия Павлов на \"Мултигруп\", че има с него и сина му още две-три фирми. Тези имоти, къщи с дворове в София, Царево, апартаменти, коли и пари кеш, които е декларирал в имуществената си декларация, да не би да са спечелени от книги! Позорни човечета, не знам как още има българи, които ги търпят!\"", "date": "2018.11.26", "title": "Антон Тодоров: Иво  Христов е бил на индивидуална издръжка на Сорос"}
{"url": "https://www.faktor.bg/bg/articles/novini/svyat/rusiya-opitva-da-otkradne-i-azovsko-more", "text": "Украинските военноморски сили са вдигнати по тревога и изведени в открито море. Президентът Порошенко отправи предложение към Върховната Рада да обяви военно положение, след като руски специални сили превзеха два украински военни катера и един буксир. Шестима украински моряци са ранени, като двама са в тежко състояние. Пресцентърът на украинските ВМС съобщи, че агресията срещу украинските кораби е извършена извън териториалните води на анексирания от Руската федерация Крим. НАТО разпространи изявление, че изцяло   включително и корабоплаването в териториалните й води, като призова двете страни към сдържаност и деескалация на напрежението. Федералната служба за сигурност (КГБ) на Руската федерация от своя страна заяви, че руските сили са реагирали след \"незаконни действия в руски териториални води\" и след нарушаване на \"руската граница\". Към конфликтната зона са изпратени ударни хеликоптери Ка-25, по тревога са вдигнати бойни самолети и Русия затвори Керченския пролив, като... прегради фарватера под Керченския мост с търговски кораб за насипни товари. Вчера руският граничен кораб „Дон” извърши таран срещу украинския рейдов буксир \"Яни Капу\", който съвместно с бронираните артилерийски катери \"Бердянск\" и \"Никопол\" плаваше от Одеса към Мариупол. На украинския кораб бяха нанесени повреди. „За пореден път Русия демонстрира агресивната си същност и пълното незачитане на международното право”, заяви командването на украинските ВМС, които ще се обърнат за арбитраж към европейски институции. Украинското Министерство на външните работи нарече действията на руските морски власти „нарушение на Устава и на Конвенцията на ООН за морското право”. Енергичните, съгласувани и доста рисковани действия на руските институции говорят за предварителен план, за отрепетирано и очаквано възмущение. Далеч преди инцидента Украйна многократно алармира, че   Украинското правителство изпрати посочените бронирани катери «Бердянск» и «Никопол», за да усили скромната си флотилия в Азовско море.  Близо година и половина Москва играе по нервите на Киев, като задържа и прави дребнави проверки на търговските кораби, плаващи от или към украинските пристанища Мариупол и Бердянск. Корабособствениците са принуждавани да плащат на РФ драконовски такси от 15 000 до 50 000 долара за преминаването си през Керченския пролив. Целта засега е постигната: обемът на стоките, разтоварвани в двете украински пристанища, е паднал два пъти. С други думи, Русия извършва необявена икономическа блокада на азовските украински пристанища, откъдето потегля към света продукцията на най-големите металургични предприятия в Украйна.  Генералният секретар на НАТО Йенс Столтенберг вече заяви, че руските провокации в Азовско море предизвикват сериозна загриженост в Северноатлантическия съюз. Защо го правят? За   след като агресията им срещна нарастващ отпор и се превърна в позиционна война между диверсионни групи и артилерийски подразделения. За да пренесат тежестта на натиска срещу Украйна от Донецк и Луганск към Азовско море, където усилиха военноморската си групировка, зачестиха с провокации и отправят заплахи да денонсират договора от 2003 г., според който Азовско море е смятано за вътрешни води на Украйна и РФ. След което отново да решават въпросите от позиция на силата.  Договорът, подписан през 2003 г. от президентите Владимир Путин и Леонид Кучма, предвижда свободно плаване за всички морски съдове под руски и украински флаг по цялата акватория на Азовско море. Пет години след началото на украинския Майдан режимът в Москва е по-изолиран от всякога, дискредитиран юридически и морално, подложен на все по-строги санкции, с нулев икономически растеж и спадащ рейтинг на държавния глава. От 84 % след изборите през март днес популярността на  Путин пада под 60 % след смъртоносната пенсионна „реформа” и яростното й отхвърляне от руското общество. Една „малка успешна военна операция” би върнала възторга и надеждите на изнервените почитатели на др. Путин. Но тъжната съдба на Крим след незаконното присъединяване към „майчица” Русия и мощният отпор на водещите държави от НАТО и ЕС принуждават кремълските стратези все по-внимателно да мерят стъпките си и с нарастваща тревога да се взират в бързо изтичащото време в пясъчния часовник със зловещата емблема от череп и кръстосани кости.", "date": "2018.11.26", "title": "Русия опитва да открадне и Азовско море"}
{"url": "https://www.faktor.bg/bg/articles/ekspert-na-praktika-imame-parvi-sblasak-mezhdu-vaorazhenite-sili-na-ukrayna-i-rusiya", "text": "„На практика имаме първи сблъсък между въоръжените сили на Украйна и Русия. Някак свикнахме, че имаме една проксивойна, хибридна война в Източна Украйна, но в момента имаме официален сблъсък и задържане на украински военни съдове от руската погранична служба“. Това коментира в предаването „Преди всички“ на БНР Димитър Гърдев – бивш дипломат и експерт по международни отношения и проблеми на сигурността. Според него това напрежение е било очаквано и припомни:       „Руската федерация наложи ограничителен режим за преминаване през Керченския проток. Забрана де факто няма, но трябва да бъдат извършени определени действия, предварително разрешени, за преминаване през протока. Това затруднява Украйна, защото в Азовско море се намира реално второто по големина пристанище на Украйна. Оттам преминават основната част от украинските стоки“. Днес украинските депутати ще обсъдят въвеждането на военно положение. По думите на Гърдев това предложение трябва да бъде гласувано днес от Върховната Рада на Украйна и то може да въведе 60-дневен период на извънредно положение. Украйна приведе въоръжените си сили в пълна бойна готовност, подчерта той и обясни, че това не означава пълна мобилизация. Експертът обаче припомни, че в страната предстоят президентски избори през март догодина и такова извънредно положение би затруднило нормалния предизборен процес. Според него този инцидент ще бъде използват от всички политици за повишаване на рейтинги. Димитър Гърдев подкрепя използването на Съвета за сигурност на ООН за разясняване на позициите и търсене на диалог.", "date": "2018.11.26", "title": "Експерт: На практика имаме първи сблъсък между въоръжените сили на Украйна и Русия"}
{"url": "https://www.faktor.bg/bg/articles/novini/svyat/evrodeputat-es-da-podkrepi-referendum-za-obedinenie-na-irlandiya-i-severna-irlandiya", "text": "Европейският съюз трябва да подкрепи референдум за обединението на Ирландия и Северна Ирландия. Tака смята евродепутатът от конфедеративната група на Европейската обединена левица – „Северна зелена левица”, Мартина Андерсън.      Според Андерсън, която представлява Северна Ирландия в Европейския парламент, това е начинът тази част от Обединеното кралство да не напуска Общността след Брекзит. В интервю за предаването \"Преди всички\" тя твърди, че такъв вот има правно основание и е заложен в споразумението от Разпети петък, с което се слага край на кръвопролитията в Северна Ирландия.  „Хората от Северна Ирландия гласуваха за оставане в Европейския съюз. Има правно основание, заложено в споразумението, което може да отговори на това желание - става дума за така наречения „вот за границата на Ирландия“. В него се казва, че ако ирландците поискат по демократичен път да се обединят, то тогава страната може да остане в ЕС. Така че ние имаме демократичното право, базирано на правна основа, да решим в кой съюз искаме да бъдем. Според мен решението за Ирландия за Европейския съюз след оттеглянето на Великобритания е в нейното обединение“, коментира Андерсън.", "date": "2018.11.26", "title": "Евродепутат:  ЕС да подкрепи референдум за обединение на Ирландия и С.Ирландия"}
{"url": "https://www.faktor.bg/bg/articles/novini/svyat/v-cherneva-mozhe-da-se-stigne-do-nov-referendum-za-brekzit-vav-velikobritaniya", "text": "\"Споразумението за Брекзит е споразумение не за бъдещите отношения, а за раздялата - при какви условия Великобритания ще напусне ЕС. Как обаче ще изглежда същинската връзка след 2020 г., това е тепърва въпрос на преговори и същинската сделка тепърва ще се договаря\", коментира пред БНТ директорът на българския офис на Европейския съвет за външна политика Весела Чернева. Как обаче ще изглежда същинската връзка след 2020 г., това е тепърва въпрос на преговори и същинската сделка тепърва ще се договаря. \"В тази ситуация, имаме само губещи - и ЕС, и Великобритания губят. Аз не вярвам да се стигне до един работещ компромис, според мен тези 570 страници трябваше да бъдат написани преди референдума\", смята тя. \"Ако парламентът гласува против това споразумение, можем да видим излизане на Великобритания без сделка, което е най-лошия вариант или нови избори за правителство- тогава вариантът би бил и нов референдум, нещо до което все повече се чува, че може да се стигне\", прогнозира Чернева.", "date": "2018.11.26", "title": "В. Чернева: Може да се стигне до нов референдум за Брекзит във Великобритания."}
{"url": "https://www.faktor.bg/bg/articles/novini/balgariya/vzriv-v-studentski-grad-ima-postradali", "text": "Котел за парно отопление се е взривил тази сутрин в автосервиз в столичния Студентски град, твърдят очевидци. По първоначална информация двама души на 49 и 61 години са пострадали и са отведени в Пирогов. За момента не са ясни причините за инцидента. На място има екипи на пожарната и полицията.", "date": "2018.11.26", "title": "Взрив в Студентски град, има пострадали"}
{"url": "https://www.faktor.bg/bg/articles/ivan-neykov", "text": "Според Иван Нейков, бивш социален министър, напрежението в момента е, защото хората не виждат инструмент да се повишат доходите. Доходите не спират да се повишават през годините. Тази година се наблюдава същата тенденция, коментира пред Нова телевизия Васил Велев от Асоциацията на организациите на българските работодатели (АОБР) относно това ще се вдигнат ли заплатите в частния сектор. „Като икономика на България расте много по-бързо от средноевропейската. Продължаваме обаче да бъдем на последно място по равнище на доходите. Това е така заради БВП“, напомни Велев.", "date": "2018.11.26", "title": "Иван Нейков: Напрежението в момента е, защото хората не виждат инструмент да се повишат доходите"}
{"url": "https://www.faktor.bg/bg/articles/plevneliev-skandalno-e-malchanieto-na-prezidenta-za-komunisticheskoto-minalo-rezhima-sluzhbite-i-ruskata-okupatsiya-na-krim", "text": "И Радев, и Слави Трифонов, и сценаристите зад тях, които громят статуквото и се представят като хора от народа, трябва да покажат, че уважават демокрацията и нейните принципи, като се определят и спрат да мълчат по въпроси от съществено значение.  Това заявява президентът Росен Плевнелиев (22 януари 2012 – 22 януари 2017)  в обширно  интервю за в. \"24 часа\" Скандално е мълчанието на държавния глава по въпроса за комунистическото минало, тоталитарния режим и неговите тайни служби, по въпроса за руската окупация на Крим и дестабилизацията на държавите в региона, по въпроса за налагания от Русия олигархичен модел и ендемична корупция. Не сме чули неговото мнение за влизането на България в еврозоната, за лелеяния от олигарсите и Кремъл модел на налагане на президентска република в България. За мен няма никакво логично обяснение за последния назначен конституционен съдия от президента - личност, която системно критикува парламентарното устройство на държавата и подкрепя идеите за президентска република, казва още той.   В България и в Европа идва часът на националпопулистите. Те говорят едно и също: “Елитите вече нямат нищо общо с народа. Гласът на хората не се чува. Институциите са превзети и обслужват силните на деня, не обществото. Глобализацията е мръсна дума. ЕС е диктатура на бюрократите. Диктаторът Путин е приятел.” Голямото деление за мен днес в Европа е на демократи и националпопулисти. Демократите трябва да се изправят пред предизвикателството на националпопулизма с кураж, а идващите европейски избори са битка от историческа значимост. Ако демократите победят и имат комфортно мнозинство в Европейския парламент, то ще бъде, защото техните идеи са несравними, тъй като водят до трайна свобода и просперитет. Демократите обаче не бива да сочат само към националпопулистите като опасност, но и трябва да отидат сред хората и да отстояват своите идеи. А хората трябва да знаят, че не силните лидери, а силните институции са важни, че месии и магическа пръчка за мир, просперитет и човешки права няма. Те се отстояват ежедневно и се базират на научените уроци от историята. А тя ни учи, че националпопулисти има още от времето на Римската империя и че за над 2000 г. в нито една държава те не са решили нито един проблем устойчиво. притеснява, че биха ви упрекнали в липса на уважение към институцията? И Радев, и Слави Трифонов, и сценаристите зад тях, които громят статуквото и се представят като хора от народа, трябва да покажат, че уважават демокрацията и нейните принципи, като се определят и спрат да мълчат по въпроси от съществено значение, обяснява Плевнелиев.", "date": "2018.11.26", "title": "Плевнелиев: Скандално е мълчанието на президента за комунистическото минало, режима, службите и окупацията на Крим"}
{"url": "https://www.faktor.bg/bg/articles/temenuzhka-petkova-izbi-ribata", "text": "Енергийният министър Теменужка Петкова изуми тв аудиторията на БНТ тази сутрин с изявление, което е в сферата на научната фантастика. Изби рибата, както се казва, изтреби я направо, шараните най-вече. \"Проектът за АЕЦ \"Белене\" е същият. Промени в проекта няма как да има. Предстои да изберем инвеститор. Това е един от най-безопасните проекти в света. Проблемът за спиране на строежа на АЕЦ \"Белене\" беше, че стратегическият инвеститор напусна проекта. Сега ще търсим възможност за нов такъв или няколко, не е задължително да бъде само един\", допълни тя, като не й личеше да се шегува. \"Търсим възможност за разширяване на газопреносната инфраструктура. Такава една инвестиция би струвала над 2 млрд. лева\", коментира Петкова относно \"Турски поток\".", "date": "2018.11.26", "title": "Теменужка Петкова изби рибата: АЕЦ \"Белене\" е един от най-безопасните проекти в света"}
{"url": "https://www.faktor.bg/bg/articles/novini/balgariya/dzhambazki-kolegata-ot-ep-e-zabludil-siderov-che-shte-stane-chlen-na-aliansa-na-evropeyskite-konservatori", "text": "\"Най-разумно е Обединените патриоти да се явят заедно на евроизборите догодина\", заяви пред бТВ евродепутатът Ангел Джамбазки от ВМРО. Според него най-логично е листата да бъде подредена чрез вътрешни избори. По думите му обаче разговорът как ще се явяват на вота предстои да се проведе. На въпрос дали има \"ритане по кокалчетата\" в коалицията, той отговори: \"Има чепати характери, има непремерени приказки и действия\".   Джамбазки коментира и отговора на председателя на ЕП Антонио Таяни до БСП по повод изказването на евродепутата, че \"всички от БСП са за разстрел\". Таяни изтъква, че членовете на ЕП имат пълното право да критикуват и да питат, но нямат право да използват обиден език. \"БСП се обяви за наследник за БКП. БКП е партията, която през 1946 г. извърши национално предателство, отродявайки македонските българи и опитвайки се да предаде една територия на Македония. И когато обсъждахме тази тема, казах, че тези, които са извърши национално предателство, са за разстрел. Явно се припознават в хората, които са го извършили. Не мисля, че има нещо, което би трябвало да бъде повод за извинение или съжаление\",  коментира Джамбазки. Евродепутатът определи като \"глупава интрига на мой колега, която цели да внесе разделение\" информацията, че е писал писмо до групата на Европейските консерватори, в което казва да не се срещат с Волен Сидеров. По думите на Джамбазки истинското писмо е друго. \"То е част от вътрешната ни кореспонденция и тя е свързана само и единствено с отношения, които не засягат г-н Сидеров\", изтъкна евродепутатът, но не отговори еднозначно на въпрос какво е съдържанието на писмото. Според него, \"колегата от ЕП\" е заблудил Сидеров, че би могъл да стане член на Алианса на европейските консерватори.", "date": "2018.11.26", "title": "Джамбазки: \"Колегата от ЕП\" е заблудил Сидеров, че ще стане член на Алианса на европейските консерватори"}
{"url": "https://www.faktor.bg/bg/articles/novini/balgariya/704-partiytsi-sa-na-zaplata-kam-7-te-osnovni-politicheski-sili-v-parlamenta", "text": "704 партийци са на заплата към 7-те основни политически сили в парламента, показа справка на \"Труд\" в регистъра \"Дакси\" във връзка с предстоящите дебати за намаляване на партийните субсидии в Бюджет 2019. 10,2 млн. лв. са отишли за възнаграждения, сочат годишните финансови отчети на партиите за 2017-а. Това е повече от една четвърт от държавната издръжка, която за миналата година беше 38 млн. лв., а за 2018 г. е 38,7 млн. лв. 382-ма работят в ГЕРБ за 5 млн. лв. годишно. 162-ма са на работа в БСП и това коства на партията 2 767 000 за заплати и 427 000 лв. осигуровки на година. ДПС има 82-ма служители и плаща 1 235 000 лв. за заплати и осигуровки. ВМРО е с 16 служители за 182 000 лв. заплати и осигуровки. \"Атака\" има 49 души персонал за 194 000 лв. заплати и 49 000 лв. осигуровки. НФСБ плаща на 12 служители и има 318 000 лв. \"плащания, свързани с персонал\". Отделно миналата година партията е похарчила 169 000 лв. за граждански договори и 101 000 лв. за консултантски услуги. \"Воля\", която няма структури в страната, е с един служител, за който се харчат 6 хил. лв. годишно. Миналата седмица премиерът Бойко Борисов се ангажира отново да бъде внесено предложението за намаляване на партийните субсидии до 1 лв. на получен глас на парламентарни избори.", "date": "2018.11.26", "title": "704 партийци са на заплата към 7-те основни политически сили в парламента"}
{"url": "https://www.faktor.bg/bg/articles/novini/svyat/lyubomir-kyuchukov-za-brekzit-tereza-mey-shte-bade-kritikuvana-i-s-dogovor-i-bez", "text": "4 възможни сценария за брекзит могат да се развият оттук нататък – всички те завися в една или друга степен от британския парламент, в същото време нито един от тях не може да събере мнозинство. Това коментира в „Тази сутрин” бившият посланик на България във Великобритания Любомир Кючуков. Единият от вероятните сценарии е втори референдум за оставане или напускане на ЕС: „За да се стигне до референдум, това трябва да стане по предложение на правителството – нещо, което за момента Тереза Мей изключва. Или след нови избори, при ново правителство. Тогава има два варианта за референдум. Първият, който в момента се предлага, е вече сключеният договор, вторият вариант е референдум като първия, който беше за оставане или излизане”, посочи Кючуков. Той припомни, че съгласно сегашния договор, хората, които към момента на излизане на Великобритания от ЕС, са били на територията на страна, ще останат със същите права на пребиваване. Ако се стигне до брекзит без договорености, тогава правата на тези хора остават под въпрос. Дипломатът разчете напускането на седем министри и седем секретари на кабинета на Тереза Мей като сигнал за вътрешни противоречия и дълбоко разделение в британското общество и в политическата класа. „На един или друг етап Тереза Мей ще бъде принудена да напусне политиката. Тя беше оставена да изконсумира всички възможни негативи от преговорите, като беше ясно от самото начало, че тя ще бъде критикувана – и да има договор, и да няма договор”, поясни Кючуков. А въпросът около брекзит, който поражда най-много проблеми, са бъдещите граници на Великобритания. След като въпросът с Гибралтар беше решен, сега на дневен ред е казусът с границата между Северна и Южна Ирландия. „Двете Ирландии, ако не се запази сегашното състояние без граници, това рискува нови вълнения, включително разпалване на гражданската война в Северна Ирландия. Прекарването на граница между Северна Ирландия и Великобритания изглежда екзотично на този етап”, коментира Кючуков.", "date": "2018.11.26", "title": "Любомир Кючуков за Брекзит: Тереза Мей ще бъде критикувана – и с договор, и без"}
{"url": "https://www.faktor.bg/bg/articles/novini/balgariya/d-atanasova-kak-ste-solidarni-s-horata-s-minimalna-zaplata-i-vzehte-3000-lv-zaplata-bez-da-hodite-na-rabota", "text": "Средната заплата в страната става по-висока и това е причината и депутатските възнаграждения да стават по-високи. От там се повишават и тези на премиера и президента.  За септември в обществения сектор средната заплата е била 1173 лв. Всеки депутат взема това възнаграждение, умножено по 3, или 3519 лв. Председателят на парламента вече ще взема 5454 лв., а заместниците ѝ – 5102 лв. За участие в комисия всеки депутат получава плюс 15% от основната заплата. Народните представители най-често участват в повече от една комисия. Прослуженото време е 1% от основната заплата за всяка една година. Така се получава сумата от 4082 лв. Към нея прибавяме безотчетните 2/3 – 2346 лв. и така всъщност всеки депутат, ако няма неизвинени отсъствия, се разписва под 6428 лв. Изчисленията на базата на предишното тримесечие показват, че народен представител е получавал 6263 лв. След актуализацията тази сума става 6428 лв., или увеличението е със 165 лв, соци проучване на бТВ. Но депутатът от БСП Александър Симов отбеляза, че всъщност крайната сума е по-ниска.  „Тези 2/3 служат за парламентарна дейност и повечето ми колеги едва ли ги използват като лични средства. Заплатата, която взех последния месец, беше около 2900 лв., имайки предвид, че натрупах доста отсъствия покрай обикалянето на България”, заяви той. Заплатата на Десислава Атанасова от ГЕРБ за последния месец е била около 3600 лв. „Хубаво е, че г-н Симов спомена отсъствията в парламента. През изминалата седмица показах фиш за заплата от юли 2013 г., когато ГЕРБ не присъстваше в пленарната зала, бойкотираше работата на онова мнозинство, въпреки че бяхме първа политическа сила, и протестираше срещу кабинета „Орешарски” и задкулисието. Заплатата тогава е била 2196 лв., но получих след удръжките около 400 лева. Глобили са ме с 1566 лв. заради неприсъствие в пленарната зала”, посочи тя.  Атанасова обяви, че би подкрепила предложението на БСП за намаляване на депутатските заплати, в случай че се запише в правилника, че който не ходи на работа, не получава заплата. „Те правят предложение за едни 18%, тоест около 500 лв., ходят, не ходят  - да си вземат”, подчерта Атанасова. Симов обаче контрира, че БСП участват в работата на парламента. Той каза, че в последния фиш глобата му е била около 650 лв. „Около 5 дни не съм бил на работа в последния месец.“,отговори Симов по повод колко дни не е бил в парламента в последния месец. Атанасова обаче направи сметка, че той не е бил 2 седмици на работа, тъй като работата в пленарна зала е 3 дни в седмицата.  „Защо взехте 3000 лв. заплата и сте солидарни с хората, които взимат минимална заплата, без да ходите на работа“, запита още Атанасова.  „Представянето на Визията е част от работата ни. Нашите избиратели имат нужда от нас“, обясни Симов.  Десислава Атанасова попита, след като лидерът на опозицията увери от трибуната, че няма да взима заплата и няма да ползва служебен автомобил, защо по време на обиколката и в засегнатите от чумата райони, е пътувала с автомобил на НС, ползван от неин колега от БСП?  Симов каза, че знае за този случай, но отказа да посочи за кой колега става въпрос. ГЕРБ определя тези действия като шизофренни.", "date": "2018.11.26", "title": "Д. Атанасова към БСП: Как сте солидарни с хората с минимална заплата, а взехте 3000 лв. заплата без да ходите на работа"}
{"url": "https://www.faktor.bg/bg/articles/novini/balgariya/dimitar-dimitrov-uchudvashto-shte-e-ako-nyama-plateni-grupi-ot-protestirashtite", "text": "Протестите ще тлеят до празниците, но автопоходите може би ще продължат и след тях. Това каза за сутрешния блок „Добро утро, България“ на Радио \"Фокус\" политолога и преподавател в СУ „Св. Климент Охридски“ Димитър Димитров. Нищо не може да прекрати протестите, за тях има достатъчни поводи, но двете главни искания бяха тези на майките на деца с увреждания и бунта срещу повишаването на цените на горивата, които вече намират решение, каза още той. „И едното, и другото е намерило своето решение. Майките участват в процеса на приемане на решения. Все пак в момента, в който са предвидени необходимите средства в републиканския бюджет, въпросът е да се уредят детайлите на тяхното разпределение т. е. нормативната база. Майките продължават да са част от този процес и до сега не са изказали аргументи, с които да обвиняват управляващите, че по някакъв начин ограничават тяхното участие.  От друга страна, при цената на горивата, този път международното положение помогна, защото цената на барел с нефт тръгна стремително надолу и това е изключително благоприятен фактор“, обясни той. Димитър Димитров каза още, че данъците за колите ще се повишат локално, гражданската отговорност също, но в това няма нищо драматично.  Учудващо ще е, ако няма платени групи от протестиращите, коментира още политологът и добави, че на протестите няма лидери, защото те трябва да станат говорители и да кажат политическите си искания, като по този начин ще ги свържат с някоя партия. Според него тактиката, която приема социалистическата партия като главна опозиция е да прави всичко възможно, за да бъде притискано управлението и вкарано в обяснителен режим, който евентуално да доведе до неблагоприятни изборни резултати през май. Докато има напрежение ще има очаквания да се разклати управлението, каза още той и обясни, че в ГЕРБ признаци на криза не се забелязват. Политологът предполага, че след европейските избори напрежението между коалиционните партньори ще се успокои.", "date": "2018.11.26", "title": "Димитър Димитров: Учудващо ще е, ако няма платени групи от протестиращите"}
{"url": "https://www.faktor.bg/bg/articles/novini/svyat/broyat-na-ranenite-pri-zemetresenieto-v-iran-dostigna-634-dushi", "text": "Ранените в земетресението, станало вчера в Иран, вече са 634, предадоха световните агенции. Трусът с магнитуд 6,3 беше с епицентър в западната част на страната близо до град Сарпол е Захаб. Няма данни за загинали. Трусът бе усетен и в съседен Ирак. Нанесени са щети на сгради. Миналата година на същото място земетресение с магнитуд 7,3 отне живота на над 600 души и рани над 9000 души.", "date": "2018.11.26", "title": "Броят на ранените при земетресението в Иран достигна 634 души"}
{"url": "https://www.faktor.bg/bg/articles/brexit-na-30-mart-shte-goni-li-london-balgari", "text": "Датата, на която Великобритания ще напусне Европейския съюз, е 30 март 2019 г. Какво означава Brexit практически за българите и останалите граждани на Евросъюза? В преговорите ЕС постигна 4 неща, на които държеше. Първите три са свободата на движението на хората, стоки и капитали. Четвъртото - Великобритания да продължи да си плаща вноската, коментира Нова телевизия .   Официално българите, работещи и учещи на Острова, са около 70 000. Но реалният им брой вероятно е поне с 20 000 повече. Тези, които са пребивавали там повече от 5 години и нямат криминални прояви, могат да кандидатстват през апликация на телефона им, да се отбележат, че са там и да получат статут на отседналост. Останалите ще трябва да кандидатстват по специална процедура и ще чакат да се навършат 5 години. Визи за кратки посещения няма да се изискват. Великобритания от години е сред най-желаните страни за българските студенти. Лондон вече официално реши, че тази и следващата учебна година таксите в университетите се запазват. Досега младежите от страните-членки ползваха отстъпка. Дали това ще се промени за учебната 2020 - 2021-ва - още не е ясно. Европейските шофьорски книжки ще важат и занапред на Острова. Британските шофьори обаче ще трябва да имат международна книжка, за да карат в Европа.", "date": "2018.11.26", "title": "BREXIT НА 30 МАРТ: Ще гони ли Лондон българи?"}
{"url": "https://www.faktor.bg/bg/articles/novini/svyat/stotitsi-migranti-shturmuvaha-amerikanskata-granitsa-s-meksiko-pri-tihuana", "text": "Стотици мигранти от Централна Америка щурмуваха и се опитаха да прекосят границата при Тихуана в северозападната част на Мексико. Повечето мигранти са мъже, броят им е около 500 души. Първоначално те участвали в мирна демонстрация край границата, но след това се насочили към металната бариера и я прескочили, за да се опитат да преминат в американска територия. Американската гранична охрана използва сълзотворен газ и затвори напълно граничните пунктове за овладяване на ситуацията. Мексико обяви, че ще депортира незабавно мигрантите от групата. Общо около 7400 мигранти са струпани и чакат на мексикано-американската граница, за да преминат.", "date": "2018.11.26", "title": "Стотици мигранти щурмуваха американската граница с Мексико при Тихуана"}
{"url": "https://www.faktor.bg/bg/articles/novini/svyat/moshtno-zemetresenie-raztrese-iran", "text": "Трус с магнитуд от 6,3 по Рихтер разтърси западната част на Иран, предаде „Ройтерс”, като се позова на държавната телевизия на ислямската република. Към момента няма данни за жертви, но има голям брой ранени и материални щети. Според представител на властите, повечето от около стоте пострадали са с наранявания заради паника. Ирански сеизмолози коментираха, че епицентърът е бил далеч от по-големи градове, но вероятно има сериозни поражения по селата. Въпреки студеното време, хиляди хора решиха да нощуват на открито. На място са изпратени шест екипа спасители. Активирали са се свлачища, но не са засегнати пътните артерии. Електроподаването е възстановено. Преди година на приблизително същото място земетресение уби над 600 души.", "date": "2018.11.26", "title": "Мощно земетресение разтресе Иран"}
{"url": "https://www.faktor.bg/bg/articles/novini/svyat/savetat-za-sigurnost-na-oon-zasedava-izvanredno-zaradi-krizata-s-rusiya-i-ukrayna", "text": "Съветът за сигурност на ООН се събира днес на извънредно заседание заради напрежението между Русия и Украйна в Керченския проток.  Руските спецчасти откриха огън срещу три украински кораба, като според Москва причината е неразрешено навлизане в техни териториални води. Киев обяви, че е жертва на непредизвикана агресия и че обмисля въвеждането на военно положение за срок от 60 дни. ЕС и НАТО призоваха за сдържаност. Спорът възниква, след като руски танкер препречва протока под новоизградения мост между Кримския и Таманския полуостров. Два украински катера и влекач правят опит да влязат в Азовско море. Руските военноморски части откриват огън и раняват няколко моряци. Според Москва - пострадалите са трима. Според Киев - шестима. Украинският президент Петро Порошенко свика извънредно заседание на висшите ръководители от отбраната и сигурността и обяви, че ще препоръча на парламента да въведе военно положение. Според него, това е акт на непредизвикана агресия от страна на Русия. \"Въвеждането на военно положение не означава обявяване на война. Украйна не планира да води битки с никого. Военното положение ще бъде обявено единствено за защита на националната ни сигурност. Целта е да се засили капацитетът ни да се отбраняваме и да можем да окажем необходимия отпор на агресията от страна на Руската федерация. Това не означава, че ще се откажем от дипломатическите начини за справяне със ситуацията. Ще продължим и да спазваме Минското споразумение\", заяви той. Около 150 души протестираха пред сградата на руското посолство в Киев. Част от тях оставиха бели хартиени корабчета по оградата. Други, обаче, хвърляха факли по сградата и се наложи намесата на полицията. Руската страна обаче твърди, че е действала само в отговор на нерегламентирано навлизане в нейните териториални води и обеща скоро да даде неопровержими доказателства, че всъщност това е провокация от страна на Киев.", "date": "2018.11.26", "title": "Съветът за сигурност на ООН заседава извънредно заради кризата с Русия и Украйна"}
{"url": "https://www.faktor.bg/bg/articles/vaorazhenite-sili-na-ukrayna-sa-privedeni-v-palna-boyna-gotovnost", "text": "Въоръжените сили на Украйна са приведени в пълна бойна готовност по заповед на началника на Генералния щаб. Това съобщават от прессслужбата на Министерството на отбраната на Украйна, предава TACC. „На основание решение на Съвета за национална сигурност и отбрана на Украйна за въвеждането на военно положение в страната, началникът на Генералния щаб даде разпореждане за привеждане на Въоръжените сили на Украйна в пълна бойна готовност“, се казва в разпространения текст, пише \"Фокус\".  Държавният глава на Украйна Петро Порошенко подкрепи предложението за въвеждане на извънредно положение в страната за срок от 60 дни. Очаква се по-късно през деня депутатите във Върховната Рада да обсъдят мярката. Порошенко увери, че военното положение няма да повлияе на кампанията в Донбас и няма да наложи мобилизация.  Президентът на Украйна Петро Порошенко обяви разговор с генералния секретар на НАТО Йенс Столтенберг, който ще се проведе в сутрешните часове на деня, беше предадено по-рано. Тема на дискусията ще бъде ситуацията в Азовско море и плановете на Киев да въведе военно положение в страната, предава руската информационна агенция РИА Новости. „Обръщаме се към всички проукраински коалиции: длъжни сме да обединим усилия. Ще търся преговори с генералният секретар на НАТО Йенс Столтенберг – те ще бъдат проведени, вече е потвърдено, утре ще имам консултации с лидери на други държави“, заяви Порошенко на заседание на Съвета за национална сигурност и отбрана.", "date": "2018.11.26", "title": "Въоръжените сили на Украйна са приведени в пълна бойна готовност"}
{"url": "https://www.faktor.bg/bg/articles/ne-e-v-interes-na-rusiya-da-vliza-v-konflikt-sas-zapada-zaradi-sarbiya", "text": "Не е в интерес на Русия да влиза без сериозна причина в още един конфликт със Запада, още повече заради Сърбия, коментира белградският телевизионен канал N1, цитиран от \"Фокус\". Директорът на Форума по междуетнически отношения Душан Янич твърди, че позицията на Русия във връзка с косовския проблем не е променена. Така той коментира заявлението на министъра на външните работи на Руската федерация Сергей Лавров за предложението на официален Белград за разграничаване на сърби и албанци. Според Янич подобно изявление е аналогично с реториката на американските политици и има дипломатически характер. При това той отбеляза, че Русия не иска без необходимост да влиза в пореден конфликт със Запада, още повече заради Сърбия. Съгласно думите на сръбския експерт, неотдавна в Сараево и Баня Лука Лавров ясно е подчертал, че ситуацията около Косово е съгласувана със САЩ и Европейския съюз и че Русия е заинтересована да не се стига до конфронтация със Запада на Балканите. „Не им трябва заради Сърбия и възможната промяна на границите да влизат в подобен конфликт“, коментира Янич. Москва би я устройвал вариант, при който разграничаването узакони отделянето на региона. „Това може да бъде направено и в Крим, въпреки че едва ли ще се случи“, подчерта Янич, имайки предвид, че Русия добре разбира невъзможността за реализиране на подобен сценарий. Според него обаче има и втори вариант – договор и „мащабно прекрояване“ на границите на Балканите. Янич припомни, че в Сараево Лавров даде ясен отговор, че според Москва излизането от балканската криза трябва и може да се случи заедно с участието на Запада. Той обаче бе категоричен, че идеята за разграничаване или размяна на територии вече е „мъртва“. Нейните привърженици, т.е. държавните глави на Косово и Сърбия – Хашим Тачи и Александър Вучич, не са представили убедителни доказателства, че обществата в двете страни подкрепят идеята и че решението няма да повлияе на сигурността на останалите страни в региона. По-рано през ноември първият дипломат на Москва отбеляза, че „ако в Белград сметнат за приемлив за Сърбия какъвто и да било вариант за разрешаване на косовския въпрос, Русия ще бъде готова да го разгледа в конструктивен дух“. Коментарът на Лавров бе в отговор на въпрос как се отнася Москва към предложението за разграничаване на сърби и албанци. Според политическия анализатор Цвиетин Миливоевич, Русия не е променила своята политика спрямо Косово, макар някои сръбски средства за масова информация да тълкуват по друг начин последните събития, свързани с обсъждането на идеята за разграничаване на сърби и албанци. „Това няма абсолютно никакво отношение към официалната политика на Русия, която не се е променила. Москва не подкрепя признаването на независимостта на Косово. Новото тук е, че някои управляващи сръбски кръгове фактически се занимават с лобиране и биха искали Русия да смекчи позицията си. При това те настояват руснаците да подкрепят плана на Вучич“, уверен е Миливоевич. Той подчерта, че някои медии изопачават ситуацията около косовския проблем. „Дори руснаците и Тръмп да подкрепят разграничаването, гражданите на Сърбия нямат и идея за това, че изобщо има някакъв план“, категоричен бе политическият анализатор. „Спомнете си за изявлението на председателя на Комисията по международни въпроси в руската Дума, който заяви, че Русия се придържа към Резолюция 1244 на Съвета за сигурност на ООН, и как веднага след това някои сръбски медии започнаха да уверяват, че руснаците напълно подкрепят разграничаването“, припомни Миливоевич. Сръбският анализатор е на мнение, че Москва може да промени своята позиция за Косово тогава, когато това ще отговаря на интересите й. „В настоящия момент по стечение на обстоятелствата интересите на Сърбия и Русия по въпроса за Косово се припокриват“, твърди Миливоевич.", "date": "2018.11.26", "title": "N1: Не е в интерес на Русия да влиза в конфликт със Запада заради Сърбия"}
{"url": "https://www.faktor.bg/bg/articles/novini/balgariya/13-zhiteli-na-hitrino-shte-posreshtnat-zimata-v-nov-dom", "text": "В навечерието на втората годишнина от железопътния инцидент, в Хитрино ще се проведе церемония по връчване на ключовете от 13 новопостроени къщи на техните собственици. На 10 декември 2016 г. в района на гара Хитрино дерайлира товарна влакова композиция, превозваща пропилен и пропан-бутан. От последвалия взрив загинаха седем души, а 29 бяха ранени. Разрушени бяха десетки сгради в населеното място. Новите имоти са построени със средства от фонд \"Социална закрила\" към Министерство на труда и социалната политика.", "date": "2018.11.26", "title": "13 жители на Хитрино ще посрещнат зимата в нов дом"}
{"url": "https://www.faktor.bg/bg/articles/novini/svyat/demokratite-shte-razsledvat-finansovite-vrazki-na-tramp-s-rusiya-i-sauditska-arabiya", "text": "Демократите ще разследват личните финансови връзки на президента на САЩ Доналд Тръмп със Саудитска Арабия и Русия, заяви Адам Шиф, бъдещият председател на комисията по разузнаването на долната камара на Конгреса, цитиран от Франс прес. На междинните избори в началото на ноември демократите отнеха на републиканците контрола в Камарата на представителите и това ще им позволи да водят парламентарни разследвания. Новите парламентаристи ще поемат официално функциите си през януари.  \"Президентът не е честен със страната по въпроса с убийството на Джамал Хашоги\", саудитския журналист, критик на престолонаследника, заяви пред CNN демократът Шиф.  \"Какво го подтиква да се държи така? Не знам. Дали става дума само за влечение към автократите или има финансова мотивация и става дума за личните му финанси\", запита Адам Шиф.  Според редица наблюдатели престолонаследникът Мохамед бин Салман е замесен в убийството на саудитския журналист. Но Тръмп заяви, че дори принцът да е знаел за убийството, това не би поставило под въпрос \"непоклатимите\" отношения между Вашингтон и Рияд. Тръмп \"открито се похвали с милионите, които прави със Саудитска Арабия. Дали неговият личен интерес определя политиката на САЩ в Залива?\", попита конгресменът демократ, задавайки същия въпрос и за Русия.", "date": "2018.11.26", "title": "Демократите ще разследват финансовите връзки на Тръмп с Русия и Саудитска Арабия"}
{"url": "https://www.faktor.bg/bg/articles/novini/balgariya/dazhd-shte-vali-v-tsyalata-strana", "text": "В повечето места ще са слаби, по-значителни ще са в югоизточната половина от страната. Ще духа до умерен, на север от планините временно силен вятър от юг-югозапад. Минималните температури ще са между 2° и 7°. Максималните температури ще бъдат от 6°-7° в северозападните райони до 16°-17° на места в Северна и Източна България. Атмосферното налягане ще продължи да се понижава и ще е по-ниско от средното за месеца. По Черноморието облачността ще е значителна с валежи от дъжд, по-значителни по южното крайбрежие. Ще духа умерен юг-югозападен вятър. Максималните температури ще са от 11° до 16°. Температурата на морската вода е 10-12°. Вълнението на морето ще бъде 1-2 бала. В планините ще е предимно облачно с валежи от дъжд, над 1900-2000 метра – от сняг. Ще духа умерен до силен вятър от запад-югозапад. Максималната температура на височина 1200 метра ще е около 10°, на 2000 метра – около 4°.", "date": "2018.11.26", "title": "Дъжд ще вали в цялата страна"}
