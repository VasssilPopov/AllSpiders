{"url": "https://www.faktor.bg/bg/articles/novini/svyat/zagina-ruskiyat-prokuror-po-deloto-skripal", "text": "Руските медии съобщиха, че при авиационна катастрофа с хеликоптер е загинал заместник-главния прокурор на Руската федерация Саак Карапетян(58-годишен). Той наблюдаваше дела с особена важност, вкл. и делото по отравянето на Скрипалови с \"Новичок\" и отговаряше за международното сътрудничество на руската прокуратура, пише разследващият журналист Григор Лилов. Катастрофата с хеликоптера AS 350 B3 (модел на Aérospatiale and Eurocopter - сега Airbus Helicopters) се е случила в Костромска област около 18:40 вчера.  Зам.-генералният прокурор е бил в отпуск. Въртолетът е управляван от опитния пилот Станислав Михнов, на борда е бил и трети човек - Арак Аратюнян. Имало е и четвърти, но засега за него няма информация. Всички са загинали. видеокадри от произшествието. На този етап руските власти не са дали повече информация за причините за катастрофата. Медиите и световните анализатори са предпазливи за коментари.", "date": "2018.10.04", "title": "Загина руският прокурор по делото \"Скрипал\""}
{"url": "https://www.faktor.bg/bg/articles/podpalenite-pozhari-na-braziliya-slyapa-omraza-razedinenie-i-nepredvidimost", "text": "Какво става с тази Бразилия? Страната вече изглежда напълно непредвидима. И никой не знае накъде ще я поведе новият ѝ президент, който ще бъде избран на предстоящите избори. Дълго време резултатите от тези избори също бяха смятани за непредвидими - петима кандидати се конкурираха за участие в балотажа, но фотофинишът показва, че на финала ще се състезават крайнодесният бивш военен Жаир Болсонаро и кандидатът на лявата Работническа партия Фернандо Адад. В продължение на месеци бившият президент Лула да Силва, който управлява страната от 2003 до 2010 година, водеше с голяма преднина в социологическите допитвания. Но бившият любимец на народа няма право да се кандидатира отново, тъй като бе задържан по обвинение в корупция и пране на пари. Самият той смята, че е станал жертва на „съдебен заговор\". Болсонаро, който сега води в допитванията на социолозите, също пропусна горещата фаза на предизборната борба. След като бе атакуван с нож, почти неизвестният доскоро политик прекара седмици в интензивно отделение. А сега гръмко заявява, че бил призван от Бог и нямало да се примири с поражение. Така той де факто намеква, че в случай на нужда може да прибегне до услугите на военните, към които изпитва особено топли чувства заради извършения от тях преврат през 1964 година. Бурната предизборна борба се явява връхна точка на хаоса от последните няколко години. В средата на 1990-те Бразилия преживя икономически бум, но през 2014 бе разкрита гигантска корупционна мрежа, в която бяха замесени най-големите частни концерни, държавни предприятия и политици от почти всички партии. Най-известната \"жертва\" на последвалите разкрития е бившият президент Лула. В средата на септември заместникът му Фернандо Адад пое кандидатурата за президент. А това означава, че ще наследи и гласовете за Лула. Болсонаро пък трупа точки с аргумента, че именно Лула бил отговорен за корупцията и икономическата криза в страната, а неговата Работническа партия искала да превърне Бразилия в нещо като втора Куба. В отговор от лявата Работническа партия твърдят, че Болсонаро щял да върне военната диктатура. Накратко: двата лагера са се вкопчили един в друг със зъби и нокти. И така поляризират Бразилия до краен предел. Масовите протести от последния уикенд, в които се включиха стотици хиляди демонстранти от цяла Бразилия, показаха, че много хора в страната едва ли ще се примирят с евентуална победа на Болсонаро, смятан за хомофоб, расист и женомразец. В същото време привържениците на Болсонаро обвиняват левите сили в страната за какво ли не, включително и за германския националсоциализъм. Хитлеровият националсоциализъм бил всъщност ляво радикален, твърдят те. Именно Болсонаро е главният виновник за нажежената атмосфера в страната, смята бразилският политолог Сержу Праса. \"Бразилия винаги е била поляризирана, но новото в сегашната ситуация е, че обществото е обзето и от силна агресия. А тя идва именно от Болсонаро\", твърди експертът. Между 2014 и 2017 Бразилия изживя невиждана криза. БВП се срина, милиони работни места бяха закрити, а бурно развиващата се дотогава страна се превърна в проблемно дете. Независимо от всичко това икономическите теми изобщо не присъстват в предизборната борба, твърди германският журналист Александър Буш, който добре познава Бразилия. По неговите думи, ако сравняваме бюджетния дефицит и вътрешния дълг, Бразилия е дори по-зле от Аржентина. \"Но както Адад, така и Болсонаро омаловажават икономическите проблеми. Да, Бразилия още не е ударила дъното, но свличането ѝ продължава\", предупреждава експертът. В същото време идеологическите битки поляризират обществото и го хвърлят в обятията на разединението и сляпата омраза. Ситуацията ще се нормализира навярно чак след изборите - когато стихне шумотевицата от днешните битки и когато по-умерените сили отново се завърнат на сцената, за да загасят подпалените сега пожари.", "date": "2018.10.04", "title": "Какво става с тази Бразилия?"}
{"url": "https://www.faktor.bg/bg/articles/novini/svyat/otbranitelnata-industriya-na-ukrayna-mozhe-da-pomogne-v-protivodeystvieto-sreshtu-rusiya", "text": "Украинската отбранителна индустрия трябва да бъде пренасочена към спазването на стандартите и изискванията на НАТО, като си постави за цел да замени руските и съветските оръжия с такива, които се използват от настоящите държави-членки на НАТО. Членове на НАТО като Чешката република, Унгария, България, Италия и Франция не трябва да си сътрудничат с руската отбранителна система. Именно украинската отбранителна промишленост и нейните продукти представляват жизнеспособна алтернатива за тези страни.  Освен това страните от НАТО трябва да започнат да си сътрудничат с Украйна в областта на отбранителната индустрия, като започнат да създават съвместни продукти, които биха могли да пренасочат съществуващия руски износ към други пазари, като Индия, Близкия изток и Латинска Америка. Такова преориентиране на руския износ е от ключово значение, не само защото износът на оръжие е съществен източник на доходи за руската отбранителна промишленост, но и защото Русия традиционно използва технологичното сътрудничество в областта на отбраната, за да осъществява политическо и стратегическо влияние в страните по света. Разширяването на подобно сътрудничество между Украйна, НАТО и Запада би било взаимноизгодно. Интегрирането на украинската отбранителна и аерокосмическа индустрия в западните структури за отбрана и сигурност, както и евентуалното присъединяване на страната към НАТО, ще допринесат съществено както за регионалната, така и за глобалната стабилност.", "date": "2018.10.04", "title": "Отбранителната индустрия на Украйна може да помогне да се противодейства на Русия"}
{"url": "https://www.faktor.bg/bg/articles/erdogan-nyama-da-napusnem-siriya-dokato-ne-se-provedat-izbori", "text": "Турция няма да напусне Сирия, докато сирийският народ не проведе избори. Това заяви днес турският президент Реджеп Тайип Ердоган, цитиран от Ройтерс и БТА. Когато сирийският народ проведе избори, ние ще оставим Сирия на нейните стопани, заяви Ердоган на форум в Истанбул. Турският президент постигна споразумение с руския държавен глава Владимир Путин миналия месец за установяване на демилитаризирана зона между бунтовниците и правителствените сили в Северна Сирия. Турция има също присъствие в района на Африн в Северозапдна Сирия и около Джараблус.", "date": "2018.10.04", "title": "Eрдоган: Оставаме в Сирия докато се проведат избори"}
{"url": "https://www.faktor.bg/bg/articles/blumbarg", "text": "Миниатюрни чипове, вградени в произведено в Китай оборудване за американски компютри, са били използвани при опити на Пекин да открадне американски технологични тайни, съобщи днес Блумбърг, цитирани от БТА. В статията на Блумбърг се посочва, че чиповете, колкото оризово зърно, са били използвани в оборудване за Амазон (Amazon) и Епъл (Apple), а вероятно и за други компании и правителствени агенции, отбелязва Франс прес. Тайно разследване е водено от три години от американските власти. Чиповете са дали възможност да бъде създадена \"неоткриваем вход\" в компютрите, който е по-труден за засичане и по-ефективен от хакерска атака при кражбата на информация. Като се позовава на анонимни американски официални представители, Блумбърг уточни, че подразделение на Народосвободителна армия на Китай е участвало в операцията, при която са поставяни чиповете в оборудването, произведено в Китай за базираната в САЩ технологична компания Супер микро къмпютър (Super Micro Computer Inc.). Супермикро, според Блумбърг, също така произвежда оборудване за центровете за данни на министерството на отбраната, за операциите с дронове на ЦРУ и за кораби на военноморския флот. В материала на Блумбърг се посочва, че Амазон открил проблема, когато придобил софтуерната компания Елементал (Elemental) и започнал преглед на сигурността на оборудването, произведено за Елементал от Супермикро. Шпионският чип е бил проектиран за базовите платки, използвани в центровете за данни на Епъл, Амазон уеб сървисис (Amazon Web Services) и други. Епъл заяви в съобщение, че никога не е откривал такива чипове, манипулации с хардуеър или слаби места, които нарочно да са били заложени в сървърите. В изявление до Франс прес Амазон отбелязва, че нито сега, нито в миналото, компанията е откривала проблеми, свързани с модифициран хардуеър или зловредни чипове в базовите платки на Супермикро в системи на Амазон или Елементал. Супермикро също е отрекъл пред Блумбърг да знае за разследване или шпионаж.", "date": "2018.10.04", "title": "Блумбърг: С чипове като оризово зърно Пекин опитал да открадне технологични тайни от САЩ"}
{"url": "https://www.faktor.bg/bg/articles/gl-prokuror-na-cherna-gora-s-shokirashti-priznaniya-strahumav-se-che-rusiya-mozhe-da-me-otrovi", "text": "На процеса, известен като опит за държавен преврат в Черна гора, главният специален прокурор на Черна гора Миливое Катнич отказа да вземе документ, за който се твърди, че е получен от руските държавни органи. Катнич каза, че е необходимо да се направи химически анализ на документа, тъй като се страхува, че руското военно разузнаване ГРУ ще го отрови. Това пише сръбският вестник \"Блиц\", като се позовава на черногорските радио и телевизия, съобщава БТА. Документът бе предаден от адвоката на защитата Мирое Йованович, който каза, че той значително ще повлияе на процедурата. Специалният прокурор Катнич отказал да вземе документа и поискал да му се направи химически анализ. \"Необходим е химически анализ, да не ни отровят онези от ГРУ. Това е театър\", казал той. Адвокат Йованович поискал пауза, за да може съдът да вземе решение относно документа, който предаде на съдиите. През ноември 2016 г. Катнич заяви, че група граждани на Сърбия, Черна гора и Русия са се опитали да извършат терористичен акт на 16 октомври 2016 г., в деня на парламентарните избори в Черна гора. По думите му организатори на тази група са руски националисти, които смятали, че властта начело с премиера Мило Джуканович не може да се смени чрез избори, а трябва да бъде свалена със сила. Арестувани бяха и 20 граждани на Сърбия по подозрение, че подготвяли терористични актове. Сред обвинените в опит за тероризъм са и руските граждани Едуард Шишмаков (Широков) и Владимир Попов, които са съдени задочно.", "date": "2018.10.04", "title": "Черногорски прокурор с шокиращо признание: Страх ме е, че Русия ще ме отрови"}
{"url": "https://www.faktor.bg/bg/articles/novini/svyat/kremal-s-porednata-hibridna-ataka-sasht-kriyat-biologichna-bomba-v-gruziya", "text": "Руското министерство на отбраната съобщи, че САЩ, изглежда, тайно разработват биологически оръжия в лаборатория в Грузия в нарушение на международните правила, което представлява пряка заплаха за сигурността на Русия, предаде Асошиейтед прес. Това безпрецедентно обвинение бе отправено днес само часове след като Великобритания и Холандия обвиниха руското военно разузнаване, че стои зад поредица от нови кибератаки по света. В съобщението на руското военно министерство се казва, че въпросната лаборатория в Грузия е част от мрежа от американски лаборатории покрай границите на Русия и Китай. Изнесената в него информация се опира до голяма степен на материали от бившия грузински министър на държавната сигурност Игор Гиоргадзе. Той твърди, че грузинската лаборатория функционира под прикритието на Центъра за обществено здравеопазване на името на бившия американски сенатор Ричард Лугар, намиращ се в населеното място Алексеевка и финансиран от САЩ. Миналия месец американски и грузински официални представители отхвърлиха твърденията на Гиоргадзе. Посолството на САЩ в Грузия днес запази мълчание по въпроса. На брифинг в министерството на отбраната в Москва днес началникът на войските за радиационна, химическа и биологическа защита в състава на руските въоръжени сили генерал Игор Кирилов, цитиран от ТАСС, съобщи, че в центъра \"Лугар\" под форма на лечение САЩ вероятно са изпитвали токсичен препарат или биологически агент с висока смъртност. До този извод са стигнали руските експерти, анализирайки материалите, публикувани от Гиоргадзе. Кирилов обърна внимание на случая с гибелта на пациенти - грузински граждани, при изпитанията на препарата, назован в документите като \"Совалди\". Този препарат бил произведен от американската компания \"Гилеад Сайънсиз\", един от основните акционери в която е бившият министър на отбраната на САЩ Доналд Ръмсфелд. \"Практически едновременната смърт на голям брой доброволци дава основание да се предполага, че в центъра \"Лугар\" под формата на лечение е била проведена оценка на високотоксичен химически препарат или на биологично вещество, което причинява висока смъртност\", каза генералът, цитиран от БТА. Той уточни, че въпреки смъртта на 24 души при изпитанията на препарата \"Совалди\" през декември 2015 г., \"клиничните изследвания били продължени в нарушение на международните норми и против желанието на пациентите\", което \"довело до гибелта на още 49 души\". \"Даже по време на големи епидемии в инфекциозните болници такова количество смъртни случаи не се наблюдава\", подчерта руският генерал. Кирилов посочи, че въпросният препарат \"Совалди\" е вписан в регистъра на лекарствените средства в Русия и \"в процеса на клиничното му изследване не е фиксиран нито един смъртен случай\". Според Кирилов САЩ търсят в огнища из цяла Грузия причинители на атипична чума. Особен интерес у американците предизвикват атипичните форми на чума, при това \"колкото по-атипична, толкова по-добре\". Той посочи, че публикуваната от Гиоргадзе информация \"ни позволява по нов начин да погледнем на биологичната обстановка в Южна Русия\". Генералът разказа за епидемията от африканска чума по свинете (АЧС), която през 2007-2018 г. се разпространява от Грузия на територията на Русия и в някои страни от Европа и Китай. На територията на тези държави в проби от умрелите животни са открити щамове на вируса на АЧС, идентични на щама от Грузия-2007. Кирилов приведе данни, че \"преките икономически щети само на руските предприятия от тази болест по свинете са достигнали 5 млрд. рубли, а косвените загуби - над 50 млрд. рубли\". Той съобщи също така, че в района, където е разположен центъра \"Лугар\", особено силно се влошава положението със заболявания, разпространявани от насекоми преносители. Според него в момента тече процес на преместване на ареала на различни видове комари, които по-рано са се срещали само в южни страни, включително от Грузия на територията на Русия. Кирилов посочи за пример огнищата на Кримско-Конгоанската хеморагична треска в Ставрополския край и в Ростовска област. Русия ще предприеме дипломатически и военни мерки в отговор на провежданата от САЩ мащабна военно-биологическа програма на територията на съседни на Русия държави, в частност в Грузия, заяви днес бившият командващ на руските въздушно-десантни войски генерал Владимир Шаманов. \"Ние не можем просто така да гледаме безучастно, разбирайки, че там става нещо, която пряко влияе на сигурността на южните ни граници, ще вземем дипломатически и военни мерки\", каза той на брифинга в министерството на отбраната. Междувременно министерството на отбраната на Азербайджан опроверга днес съобщенията за наличието на територията на страната на лаборатории, намиращи се под контрола на САЩ.", "date": "2018.10.04", "title": "Кремъл с поредната хибридна атака: САЩ крият биологична бомба в Грузия"}
{"url": "https://www.faktor.bg/bg/articles/karakachanov-do-14-dni-shte-izleze-otsenkata-na-ofertite-za-novi-iztrebiteli", "text": "Офертите за новите изтребители бяха отворени на 1 октомври, от 2-ри започна работа междуведомствената комисия, която в рамките на 14 работни дни трябва да излезе с оценка на тези оферти. Става въпрос за 13 кашона документация на английски език за всички оферти, което означава, че в самите подадени оферти има въпроси, които се нуждаят от уточняване и комисията ще зададе въпросите. Това обяви в студиото на БНТ военният министър Красимир Каракачанов. Той посочи, че предложението на ОП да има таван за цените на някои стоки не е било правилно разбрано.  Ние не говорим за таван на цените за стоки от първа необходимост, а за контрол върху цените за стоките в минималната кошница. В пазарната икономика държавата не трябва да се меси, но няма нормална икономика, в която държавата да не планира. По-справедливо е  да се пресече спекулата. А това предполага да се пипнат два закона – законът за конкуренцията и законът за храните. Логиката е проста и въобще не става въпрос за социализъм, отсече лидерът на ВМРО. Що се отнася до идеята да бъде върната казармата, Каракачанов поясни, че става въпрос за  доброволната военна служба, защото по-голямата част от обществото е за връщането на донаборната военна служба.  Аз съм предложил компромисен вариант – за младежите, които искат да получат военна подготовка. Социологията показва, че има такива настроения. Има хора, които смятат че дългът към отечеството е много важен. Но успоредно с това създаваме и няколко стимула – имаш предимство в получаването на държавна работа, място в държавната администрация, например. Освен това  влиза в резерва всеки, който не желае да стане редовен войник. Предстои обществено обсъждане на тези мои предложения и чак тогава те ще влязат в парламента, обясни военният министър. Що се отнася до бъдещите европейски избори, той посочи като лично мнение, че ОП имат бъдеще, ако се концентрира не върху различията, а върху това, което ги е обединило.  Хората, които гласуваха за нас, ще искат да ни видят заедно. Няма нужда да изпиеш Черно море, за да разбереш, че водата е солена, бе лаконичен Каракачанов. Той коментира съвсем кратко и резултатите от проведения в Македония референдум. По думите му  тактиката на опозицията е била такава, че не се е интересувала от това дали нещо е добро за държавата, а как да се прецакат нещата. Каракачанов посочи две съществени грешки, довели до тази развръзка на референдума. Първа грешка – че албанските партии са започнали да говорят не само за промяна на името, но и за промяна на Конституцията, имайки на ум да бъде признат албанския език като официален, с  което отблъснаха много избиратели. Втората грешка – че управляващите са довели много западни политици, вместо да отиват при хората и да ги убеждават.", "date": "2018.10.04", "title": "Каракачанов: До 14 дни ще излезе оценката на офертите за нови изтребители"}
{"url": "https://www.faktor.bg/bg/articles/ima-obstoyatelstva-pri-koito-vmro-dpmne-shte-glasuva-za-konstitutsionni-promeni", "text": "Според „Демократичен съюз за интеграция“ (ДСИ) на Али Ахмети не бива да се бърза с организирането на предсрочни парламентарни избори в Македония, съобщава скопската електронна медия „НОВА“. От партията подчертават, че най-напред трябва да бъде предприет опит за формирането на парламентарно мнозинство за прокарване на конституционните промени за името на Македония. „При сегашните обстоятелства, депутатите от ВМРО-ДПМНЕ казват, че няма да гласуват, но нека да видим при какви обстоятелства биха гласували, защото председателят на ВМРО-ДПМНЕ Мицковски заяви, че ако мнозинството е „за\", членовете на опозицията биха гласували за конституционните промени. Така че има условия, при които биха гласували\", заяви високопоставен член на ДСИ пред „НОВА“, без конкретно да посочва по какъв начин ще се опитат да убедят депутатите от опозицията да дадат съгласието си за конституционните промени. За да се проведат изборите в края на ноември, Събранието трябва да бъде разпуснато на 10 октомври. Учредителната сесия трябва да се проведе най-късно 20 дни след изборите, а след свикването на парламента, президентът на Македония трябва да връчи мандат за съставяне на правителство на кандидат на партията или партиите с мнозинство в парламента. Македония трябва да приеме конституционни изменения до края на годината съгласно споразумението с Гърция, за да стане възможно ратифицирането на договора в парламента в Атина, а след това – страната да бъде приета в НАТО. Ако Македония не изпълни договора, тя не само няма да се присъедини към НАТО, но и няма да започне преговорите за членство в ЕС, припомня медията.", "date": "2018.10.04", "title": "Партията на Али Ахмети: Има обстоятелства, при които ВМРО-ДПМНЕ ще гласува за конституционни промени"}
{"url": "https://www.faktor.bg/bg/articles/borisov-katsna-v-odesa", "text": "Премиерът Бойко Борисов кацна в Одеса, предаде \"Фокус\". Министър-председателят е на двудневно посещение в Украйна. В рамките на визитата си министър-председателят ще проведе среща с украинския президент Петро Порошенко. Заедно с него Борисов ще направи и инспекция на ремонтирания път М15 Одеса – Рени. Министър-председателят ще участва в тържественото честване на 160-ата годишнина от създаването на Болградската гимназия \"Г. С. Раковски\", на която правителството отпусна 150 000 лева безвъзмездна финансова помощ по повод годишнината й.", "date": "2018.10.04", "title": "Борисов пристигна в Украйна на двудневна визита"}
{"url": "https://www.faktor.bg/bg/articles/dvama-osadeni-za-ruhnaliya-hotel-na-gergov-vav-varna-prokuraturata-shte-protestira-reshenieto", "text": "Станаха ясни присъдите по делото за рухналия преди 3 години хотел \"Вероника\", собственост на червения бизнесмен Георги Гергов, в курорта \"Слънчев ден\", когато при инцидента загинаха четирима работници. Варненският окръжен съд оправда петима. Един получи условна присъда, а един ефективно наказание лишаване от свобода за 3 години. Съдът произнесе само една ефективна присъда - за Георги Г. като фактически подизпълнител на \"Бултранспорт груп\" ЕООД, като го осъди на 3 години лишаване от свобода ефективно при общ затворнически режим. Пламен Н. от фирма \"Бултранспорт груп\" ЕООД, който е бил координатор по здравословни и безопасни условията на труд и отговорник на обект \"Вероника\", получи условна присъда за срок от 3 години с 5-годишен изпитателен срок. Строителният надзорник Валентин П. от фирма \"Инекс консулт\" ООД, консултант и изпълняващ строителния надзор и координатор по здравословни и безопасни условия на труд по договор, сключен между \"Инекс консулт\" ООД като изпълнител и \"Международен панаир Пловдив\" АД като възложител, беше оправдан. Оправдани от съда бяха и Мехнур М., технически ръководител на обекта от страна на строителя \"Планекс\" ООД, експертката по строителен надзор Виолета Д. в \"Инекс консулт\", инспекторът по здраве и безопасност в \"Планекс\" ООД и координатор по здравословните и безопасни условия на труд Валентин Т, и Йовко Р., който набирал работници за събарянето на хотела. Тежката трудова злополука, отнела живота на четиримата работници след рухването на 11-етажната сграда, се случи на 8 април 2015 г. Като причина за смъртта им съдебномедицинската експертиза посочи тежки и несъвместими с живота травми, като смъртта е била неизбежна и е настъпила мигновено. С обвинителен акт на съд бяха предадени седем отговорни лица за смъртта на работниците Борислав Стефанов, Манол Манолов, Тодор Тодоров и Йосиф Стефанов, участвали в събарянето на хотела. След продължило 2 години разследване Окръжната прокуратура във Варна обвини седем души за смъртта на 4 работници поради немарливо изпълнение на строително-ремонтни работи. Независимото съпричиняване е усложнен причинно-следствен процес, при който нарушението на всеки един от подсъдимите е предпоставка за нарушението на следващия в строителната верига. Семействата ще получат по 100 хиляди лева обезщетение. Протестът срещу присъдата на Варненския окръжен съд, произнесена днес по делото за събарянето на хотел \"Вероника\" в курорта \"Слънчев ден\", ще внесе Окръжната прокуратура във Варна. Той ще бъде внесен чрез Варненския окръжен съд в Апелативния съд.", "date": "2018.10.04", "title": "Двама осъдени за рухналия хотел  на Гергов във Варна, Прокуратурата ще протестира решението"}
{"url": "https://www.faktor.bg/bg/articles/nad-1500-ukrainski-grazhdani-ot-nachaloto-na-godinata-sa-pridobili-balgarski-pasport", "text": "Над 1 500 украински граждани от началото на годината са придобили български паспорт, съобщи вицепрезидентът на Република България Илияна Йотова на среща с кметове на български села от Болградски район в културния дом на с. Бановка, Украйна. Тя очаква до края на годината този брой да се удвои. До края на тази година ще има промени в българското законодателство, които целят да ускорят процедурата за получаване на българско гражданство, да не се чака толкова и да бъде по-лесен достъпът при подаване на документите, посочи Йотова. Тя отбеляза, че улеснението е особено в полза на децата от български произход. Увеличена е и квотата за студенти от Украйна, която до миналата година е била 260 човека. За учебната 2018-19 г. броят студенти от Украйна, основно бесарабски българи, вече е 430, съобщи Йотова. Кметът на село Бабата Петър Добрев повдигна въпроса за процедурата за получаване на българско гражданство. Той отбеляза, че много българи от Бесарабия искат да живеят в България, но по-лесно се взимало румънско гражданство. Гордеем се, че 200 години сме запазили българщината тук, защото живяхме консервирани в селата, посочи Добрев, но изрази притеснения как ще съхранят българското занапред в новите условия на глобализация. Други кметове се оплакаха, че тук нямат достъп до българска телевизия. Вицепрезидентът обеща също да говори с просветния министър за опреснителни курсове за учителите по български език в Бесарабия.", "date": "2018.10.04", "title": "Над 1500 украински граждани от началото на годината са придобили български паспорт"}
{"url": "https://www.faktor.bg/bg/articles/ikonomika/biznes/ministar-karanikolov-biznesat-plashta-no-nyama-koy-da-raboti", "text": "\"Живеем в пазарна икономика. Ако приемем исканията за контрол на цените на ВМРО, може да стане по-лошо\". Това заяви пред БТВ министърът на икономиката Емил Караниколов.  \"Ние трябва да създадем условия за бизнеса и да спрем сивия сектор. Цената на газа се формира на основа на световния пазар. По-скъпият хляб не е само заради по-скъпото гориво, а заради лошата реколта на пшеницата в цяла Европа. Въпросът е друг - доходите на хората трябва да растат по-бързо. Парите не стигат, защото решаваме натрупани с 30 години проблеми, тръгнахме от много ниско начало\", каза още министърът.  \"Икономическият ръст трябва да е над 6%, а не 3,6 на сто, както е в момента. Проблемът ни е, че в България бизнесът плаща, но няма кой да работи. Ще работя за това, да си върнем малцинствата от Украйна, Молдова и Армения\", категоричен е Караниколов.  \"Александър Манолев се отказа от поста, който аз заемам, но остава да работи при нас, защото е харесван от бизнеса. Имаме 6816 язовира, 858 от тях трябва да се ремонтират, 414 са в предаварийно състояние. 500 млн. лева, които се отпускат в момента, няма да стигнат доникъде. Въпросът е да има превенция\", каза още той и допълни, че няма да има непрозрачни ремонти.", "date": "2018.10.04", "title": "Министър Караниколов: Бизнесът плаща, но няма кой да работи"}
{"url": "https://www.faktor.bg/bg/articles/ikonomika/turizam/angelkova-ako-iskame-da-razvivame-turizma-tryabva-da-prodalzhim-da-rabotim-za-spa-destinatsiite", "text": "\"България разполага с огромно богатство от минерални извори и ще работим много за тяхното използване\". Това каза министърът на туризма Николина Ангелкова по време на дискусия по проекта за 7 балнео и спа дестинации, предаде „Фокус“.  „Искам да благодаря на всички, които са се включвали активно, за да можем да стигнем до тази последна фаза на проекта. Благодаря и на работната група, която следи за това, което правим. Вярвам, че с малки стъпки към днешна дата можем да се похвалим с ръст както на чуждестранните, така и на българските туристи. Но за да можем да продължим напред и да направим така, че България да се схваща като дестинация, предлагаща добър продукт на добра цена, са ни нужни тези спа дестинации“, каза още Ангелкова и посочи, че така ще се привлече интересът допълнително към България.  „Днес ще приключи общественото обсъждане за този проект и той ще бъде качен на страницата на Министерството на туризма, като след това ще започне изграждането на интерактивната карта. България разполага с огромно богатство от минерални извори и предстои да продължим да работим много по тяхното използване“, коментира Ангелкова.", "date": "2018.10.04", "title": "Ангелкова: Ако искаме да развиваме туризма, трябва да продължим да работим за спа дестинациите"}
{"url": "https://www.faktor.bg/bg/articles/kevr-zapochva-razsledvane-manipulirat-li-se-tsenite-na-toka-na-svobodniya-pazar", "text": "Комисията за енергийно и водно регулиране започва разследване за манипулиране на цените на тока на свободния пазар. Причината – сигнали от бизнеса за драстичен скок в цената на тока на енергийната борса. Работодателите са сезирали КЕВР с мотива, че подобно поскъпване на енергийните борси в останалите европейски държави не се наблюдава. Това е първото разследване, което енергийният регулатор започва след получаването на подобни функции. Комисията ще проверява всички участници, които продават ток на независимата борса, включително и държавните дружества – ТЕЦ „Марица Изток” 2. Проверката трябва да приключи най-късно до 4 месеца. Поскъпването на тока на свободния пазар влияе на цените, на които фирмите купуват електроенергия. Председателят на Комисията за ененргийно и водно регулиране отново припомни, че ново поскъпване на тока за бита не се планира, въпреки повишаването на природния газ.", "date": "2018.10.04", "title": "КЕВР започва разследване манипулират ли се цените на тока на свободния пазар"}
{"url": "https://www.faktor.bg/bg/articles/transportniyat-ministar-iska-spirane-na-protsedurata-za-kontsesiya-na-letishte-plovdiv", "text": "Днес Върховният касационен съд излезе с определение по жалбата на треньора в ДЮШ на ЦСКА-София Атанас Борносузов, който обжалваше разпределението на парите за активите и емблемата на ЦСКА. ВКС официално обяви, че молбата му е недопустима, а решението е окончателно и не подлежи на обжалване. Голямата новина тук е, че фирмата “Ред Енимълс”, която спечели търга за емблемата и активите на ЦСКА с оферта от 8 млн. лева, има 7-дневен срок да преведе парите по сметка на ЦСКА, съобщи Sportal.bg. Той тече от днес (4 октомври) и приключва на 10 октомври.  Ако парите не бъдат платени, ще бъде даден 7-дневен срок на следващата фирма в търга. Ако и тя откаже да плати, тогава ще се прибегне до организирането на нов търг.", "date": "2018.10.04", "title": "“Ред Енимълс” имат 7-дневен срок да преведе 8 млн. лева  по сметка на ЦСКА-София"}
{"url": "https://www.faktor.bg/bg/articles/lukoyl-puska-evtini-goriva-na-benzinostantsiyata-na-bul-todor-aleksandrov-v-sofiya", "text": "В рамките на два дни софиянци могат да се възползват от по-евтини горива и специално обслужване на една от най-посещаваните столични бензиностанции ЛУКОЙЛ - на кръстовището на булевардите „Тодор Александров” и „Константин Величков”.  Веригата ЛУКОЙЛ промотира партньорството си с международната верига за бързо хранене „Хесбургер” с акция „Дни на клиента”, която продължава на 4 и 5 октомври. „Хесбургер” e най-голямата верига за бързо хранене във Финландия, с повече от 470 ресторанта в 10 страни по света. В България тя е представена с 14 ресторанта, 6 от които са в партньорство с бензиностанции ЛУКОЙЛ.  Днес и утре клиентите на обекта се обслужват от мениджъри от Дирекцията по търговските въпроси на компанията. За всички посетители е предвиден и подарък – чаша италианско кафе Baristo. В рамките на инициативата цените на горивото в тази бензиностанция са специални. Днес цените са 2,19 лв. за литър бензин и 2,20 лв. за дизел.  Това е трето издание на Дните на Клиента, които веригата ЛУКОЙЛ въведе у нас от началото на лятото на 2018 г. Те се провеждат с участието на целия мениджърски състав, отговарящ за работата на бензиностанциите. Основната им цел е персоналното внимание към всеки потребител, прилагането на най-добрите практики в обслужването, придобиването на полезна обратна информация от клиентите и обучение на персонала.", "date": "2018.10.04", "title": "ЛУКОЙЛ пуска евтини горива на бензиностанцията на бул. \"Тодор Александров\" в София"}
{"url": "https://www.faktor.bg/bg/articles/kontsesiyata-na-letishte-plovdiv-palen-proval", "text": "Министърът на транспорта, информационните технологии и съобщенията Росен Желязков ще предложи на Министерския съвет да прекрати процедурата за концесия на летище Пловдив. Това на практика разчиства пътя на Общината да управлява аеропорта, каквито намерения има местната администрация. Мотивите за решението са, че процедурата следва да бъде съобразена и проведена в съответствие с новия Закон за концесиите, с който се въвеждат разпоредбите на Директива 2014/23/ЕС на Европейския парламент и на Съвета от 26 февруари 2014 година за възлагане на договори за концесии.  Настоящата процедура за възлагане на концесия на летище Пловдив е открита и проведена по правилата на отменения Закон за концесиите. Сред основните аргументи от министерството посочват обстоятелството, че сключването на концесионен договор за срок от 35 години, спрямо който ще се прилагат правилата на отменен закон, а не новите правила на Европейския съюз в областта на концесиите, не гарантира устойчивост и трайност на концесията. Участникът, класиран на първо място Обединение (Консорциум) между Хайнан и Пловдив Еърпорт Инвест, официално е уведомил министерството, че отказва да сключи концесионен договор. За информация, сравнението между офертите на участниците, класирани на първо и второ място е следното: 1. Размер на инвестициите: 1.1. класиран на първо място участник – Обединение (Консорциум) между Хайнан и Пловдив Еърпорт Инвест, за срока на концесията – инвестиции в размер на 79 083 000 евро (седемдесет и девет милиона, осемдесет и три хиляди евро) без ДДС. 1.2. класиран на второ място участник – Консорциум Летище Пловдив, за срока на концесията – инвестиции в размер 65 513 475 евро (шестдесет и пет милиона петстотин и тринадесет хиляди четиристотин седемдесет и пет евро) без ДДС. 2. Размер на концесионното плащане: 2.1. Класиран на първо място участник – Обединение (Консорциум) между Хайнан и Пловдив Еърпорт Инвест: 2.1.1. фиксирана част на годишните концесионни плащания в размер на 600 000 (шестстотин хиляди) лева, без ДДС, коригирана с приложимия за съответния период инфлационен индекс, съгласно концесионния договор; 2.1.2. променлива част в размер на 6 (шест) на сто от общия размер на нетните приходи от всички дейности за текущата година, свързани с ползването на обекта на концесията и дължимия ДДС върху сумата. 2.2. Класиран на второ място участник – Консорциум Летище Пловдив: 2.2.1. фиксирана част на годишните концесионни плащания в размер на 120 000 (сто и двадесет хиляди) лева, без ДДС, коригирана с приложимия за съответния период инфлационен индекс, съгласно концесионния договор; 2.2.2. променлива част в размер на 6 (шест) на сто от общия размер на нетните приходи от всички дейности за текущата година, свързани с ползването на обекта на концесията и дължимия ДДС върху сумата. За възлагането на нова концесия ще бъдат изготвени нови концесионни анализи, като документацията за концесията ще бъде съобразена с новия Закон за концесиите и актовете по негово прилагане.", "date": "2018.10.04", "title": "Концесията за летище \"Пловдив\" - пълен провал"}
{"url": "https://www.faktor.bg/bg/articles/ikonomika/biznes/neno-dimov-nad-edin-miliard-zagubila-darzhavata-zaradi-obzhalvaniya-na-investitsionni-proekti", "text": "Над 1 милиард лева са пропуснатите ползи за последните 10 години от обжалвания на големи инвестиционни проекти. Това показа доклад, поръчан от Министерството на околната среда, които коментира в ефира на Канал 3 министърът на околната среда и водите Нено Димов. \"Връзката не е директна, но най-интересното от този анализ е, че кумулативните загуби, пропуснатите ползи, са около 2,6-2,7 милиарда лева, докато от природни бедствия са за около 1 милиард по-малко. Всъщност загубите са за около 1 милион лева на ден. И това не е за всички проекти, а само за някои от знаковите такива\", обяви Димов. \"Факт е, че България се нарежда на 20-то, 20-то и някое място като място за живеене. А икономически сме на 60 и някое. Трябва да се компенсира тази разлика, а това става само чрез икономическо развитие\", изтъкна министърът. Какво е неговото предложение за борба с обжалванията. \"Докладът сочи, че след 2014-а са се увеличили обжалванията. Аз нямам решение на този въпрос, има други институции, които да решат. Но този въпрос има и морални измерения, защото тези обжалвания могат да костват и човешки живот. Защото виждаме, че жертвите по магистралите са много по-малко от тези по първокласните и второкласните пътища. Така че тук не говорим само за икономическо развитие, а и за човешки живот. Това, което смятам за правилно е, че трябва да се намери баланса, изхождайки от това, че човекът е ценност\", заяви още екоминистърът. Относно недоволството срещу него от зелени партии и организации и дали думите му няма да активират реакция от тях срещу него Нено Димов коментира: \"Аз съм поканен за министър не от зелени партии, а от \"Обединени патриоти\", които имат много ясна програма за увеличаване на доходите. И аз ще изпълнявам тази програма. Най-голямото замърсяване на въздуха е в градовете с най-ниски доходи. Така че директна връзка между доходите и замърсяването съществува. Т.е. трябва да се намери балансът\", каза още веднъж министърът на околната среда и водите. \"Този доклад онагледява нещо, за което може би имаше съмнения, а и затова поисках този доклад, за да видим загубите, които понася българското общество. Не може да няма обжалвания, трябва тази възможност да съществува. Но не трябва да се забавят толкова такива проекти - говоря за магистрала \"Струма\", изтъкна Димов.", "date": "2018.10.04", "title": "Нено Димов: Над един милиард e загубила държавата заради обжалвания на инвестиционни проекти"}
{"url": "https://www.faktor.bg/bg/articles/ikonomika/biznes/ahmed-dogan-vleze-i-v-rakovodstvoto-na-tets-varna", "text": "Дългогодишният председател на ДПС Ахмед Доган вече не е само енергиен инвеститор, а и мениджър. Това става ясно от ново вписване в Търговския регистър, според което дни след като беше вписан като мажоритарен собственик на напомпания с гарантиран приход от държавата ТЕЦ \"Варна\", той влиза в борда на дружеството и е избран за негов председател, съобщава \"Капитал\". Сделката, която буквално официализира Доган като милионер, досега не е коментирана от самия него, а обясненията от партията му бяха, че той като физическо лице е свободен да инвестира както всеки друг гражданин. След като информацията за нея стана публично достояние, с няколко интервюта по темата се изяви изпълнителният директор на ТЕЦ \"Варна\" и бивш транспортен министър Данаил Папазов, чиито две деца бяха единствени собственици на топлоцентралата, допреди да продадат 70% дял на бившия политик. В изказванията си той не споменава за новия пост на Доган, въпреки че те са след взетите решения за избора му. Сделките, чрез които Доган придоби контрол на ТЕЦ-а, са от началото на август. Тогава той е купил за неизвестна сума от Станислав Папазов 36%, а от сестра му Ивелина - 34% от \"Сигда\". Това е фамилната транспортна компания, през която в края на 2017 г. семейството на бившия министър от кабинета \"Орешарски\" придоби неработещата централа от чешката CEZ срещу сума от порядъка на 48 млн. евро. Промяната в собствеността е била заявена още на 9 август, но вписана чак на 4 септември, като вероятно причина за забавянето е сривът на Търговския регистър. Три дни след това, на 7 септември, е проведено събрание на съдружниците на \"Сигда\", на което е решено броят на членовете на съвета на директорите да бъде увеличен от трима на четирима и като нов член влиза Ахмед Доган. Останалите остават без промяна, а именно Данаил Папазов, Адриан Атанасов и Георги Христозов. Вторият е дългогодишен финансов директор на \"Пристанище Варна\" управляваното от 2001 до 2013 г. от Папазов, когото той като транспортен министър назначава за председател на управителния съвет на НКЖИ. А Христозов е дългогодишен мениджър в различни държавни енергийни фирми, включително изпълнителен директор на ТЕЦ \"Марица-изток 2\" и по времето на кабинета \"Орешарски\" член на борда на БЕХ. Христозов е считан за близък до ДПС, също като Папазов, който беше кандидат за вицепрезидент на последните избори в подкрепената от партията двойка с Пламен Орешарски. Още няколко дни по-късно - на 11 септември, е проведено и заседание на борда на ТЕЦ \"Варна\" в новия му състав. На него е решено Папазов да остане изпълнителен директор, а Доган е избран за председател на съвета. Основната въпросителна около сделката остава цената. Семейството на Папазов на 20 декември 2017 г. придоби централата за поне 48.5 млн. евро от чешката CEZ (толкова е сумата, посочена от CEZ в отчета като чист приход от продажбата на ТЕЦ \"Варна\"). Около половината от сумата - малко над 24 млн. евро, беше финансирана с кредит от Първа инвестиционна банка за \"Сигда\". Повечето от останалите пари вероятно са дошли от наличния кеш в самата компания. От годишните отчети на ТЕЦ \"Варна\" и \"Сигда\" се вижда, че първата е отпуснала на втората 37.5 млн. лв. текущ заем от наличните година преди това 43 млн. лв. Ако цената е поне платеното осем месеца по-рано, дори и без дълга към ПИБ (който е в самото \"Сигда\") и погасеното с кеша, в компанията остава сума от около 4 млн. евро, с каквито поне преди няколко години Доган не разполагаше официално.  Топлоелектрическата централа край Варна има шест генерационни блока с обща инсталирана мощ 1260 MW. От тях първите три са извадени от употреба. Проектирана е да работи на вносни антрацитни въглища, което я прави неизползваема при влизането в сила на европейските екологични стандарти, и затова предишният и собственик CEZ беше затворил изцяло обекта като икономически неизгоден още през 2015 г. Сега Данаил Папазов твърди, че V и VI блок са напълно преоборудвани и газифицирани - нещо, което чешката компания беше отхвърлила като опция заради невъзможността да се гарантират доставките на природен газ, а сега това се прави и в IV блок. Бързото съживяване на ТЕЦ-а обаче се дължи по-скоро на подаръци от държавата, отколкото на пазарните реалности, тъй като практически централата не произвежда ток. Това стана чрез студения резерв - мощности, които не работят, но получават пари от държавния Електроенергиен системен оператор (ЕСО), за да стоят в готовност и при необходимост да бъдат активирани. Скоро след като Папазов пое ТЕЦ \"Варна\", студеният резерв беше увеличен без аргументация от 500 мВт средногодишно до 650 мВт. Също така и държавната ТЕЦ \"Марица-изток 2\" изненадващо се отказа от своите мощности студен резерв, което отвори място за ТЕЦ \"Варна\", чиито блокове са с по 210 мВт. А дни преди влизането на Доган в централата тя заедно с няколко ТЕЦ-а, свързани с Христо Ковачки, спечелиха търговете на ЕСО за студен резерв от 1 август до средата на следващата година, когато ще се проведат нови търгове. По тази линия управляваната от Папазов (а вече и от Доган) компания ще получи 27.4 млн. лв. за година.", "date": "2018.10.04", "title": "Ахмед Доган влезе и в ръководството на ТЕЦ \"Варна\""}
{"url": "https://www.faktor.bg/bg/articles/maykite-na-detsata-s-uvrezhdaniya-napusnaha-ns-zapochvat-efektivni-stachki", "text": "Протестиращите майки на деца с увреждания напуснаха среща в Народното събрание, организирана от депутати от ГЕРБ с участието на министрите на труда и социалната политика Бисер Петков, на здравеопазването Кирил Ананиев и на образованието и науката Красимир Вълчев. Майките заявиха, че почват ефективни граждански протести. По думите им управляващите изобщо не са наясно с това какво ще правят, как ще се разпределят 150-те милиона лева повече за хората с увреждания за 2019 година. Ние не искаме сближаване на позициите с вас, искаме реформа, заявиха майките.", "date": "2018.10.04", "title": "Майките на децата с увреждания напуснаха НС, започват ефективни стачки"}
{"url": "https://www.faktor.bg/bg/articles/ivitsa-dachich-sarbiya-tryabva-da-obmisli-dali-pri-voenen-sblasak-da-se-obarne-kam-rusiya", "text": "Министърът на външните работи на Сърбия Ивица Дачич предупреди, че замразеният конфликт в Косово може да доведе до прогонване на сърби от най-младата държава на Балканите и забавяне на европейската интеграция, отбелязва скопското електронно издание „Стандард“, пише \"Фокус\". В изявление за белградска телевизия, на която се позовава изданието, Дачич заяви, че замразеният конфликт може да предизвика повторение на „хърватския сценарий“, т.е. албанците да нахлуят в Северно Косово и да ги експулсират сърбите с мълчаливото съгласие на международната общност. Тогава, подчертава Дачич, Сърбия ще бъде изправена пред важния въпрос какво да прави – дали да защити сънародниците си, рискувайки конфликт с КФОР и НАТО. Ако се стигне до военен сблъсък, Сърбия трябва да обмисли дали да се обърне към Русия. Съгласно думите му, още от времето на Свободан Милошевич е известно, че Сърбия не може да бъде победена отвън, затова се работи за сломяването й отвътре от определени политически сили.", "date": "2018.10.04", "title": "Ивица Дачич: Сърбия трябва да обмисли дали при военен сблъсък да се обърне към Русия"}
{"url": "https://www.faktor.bg/bg/articles/dzheyms-matis-nyama-opravdanie-za-tova-che-rusiya-narushava-dogovor-za-kontrol-nad-vaorazheniyata", "text": "Според американския министър на отбраната Джеймс Матис \"няма оправдание\" за това, че Русия нарушава договор за контрол над въоръженията и ако Москва не промени поведението си, САЩ ще трябва да изравнят тази военна способност, предаде Асошиейтед прес, цитирана от БТА.  Пред репортери в края на среща на министрите на отбраната от НАТО той заяви, че САЩ разглеждат дипломатическите и военни опции, защото Русия продължава да нарушава Договора за унищожаване на ракетите със среден обсег от 1987 г. Това изявление прави да изпъкнат твърденията от вторник на американския постоянен представител в НАТО Кей Бейли Хътчисън. Тя предупреди, че ако Русия не изпълнява договора, САЩ ще проучат начини \"да извадят от строя\" тази система. Америка, заяви посланичката, не иска да нарушава договора, но Русия може да я принуди да действа против волята си, отбелязва Асошиейтед прес.  САЩ ще споделят с НАТО способностите си за водене на кибернетична война. Това заявиа Джеймс Матис, предава AFP, като припомня, че по-рано в четвъртък Москва бе обвинена за предполагаема хакерска атака срещу Организацията за забрана на химическите оръжия (ОЗХО). Матис заяви, че опитът за атака срещу ОЗХО са доказателство за това как кибернетичните атаки стават „по-чести, по-сложни и ... по-разрушителни\", цитира \"Фокус\". Нидерландските власти съобщиха, че са осуетили руска кибератака срещу ОЗХО в Хага през месец април и са изгонили от страната четирима „агенти“ на Москва. Самоличността им бе обявена публично и бе подчертано, че операцията им е наредена от ГРУ.  „Нидерландското правителство смята, че действията на тези разузнавачи е изключително тревожно\", заяви пресконференция холандският министър на отбраната Анк Бийлевелд, като подчерта, че „обикновено не разкриваме такъв вид контраразузнавателни операции“. В действията на нидерландските служби по осуетяването на хакерската атака съдействие е оказала и Великобритания. След това бе съобщено, че Министерството на външните работи на Нидерландия е привикало руския посланик в страната за обяснения.  Последваха и официални изявления. Министър-председателят на Великобритания Тереза Мей и нидерландският й колега Марк Рюте обвиниха ГРУ на Руската федерация в подкопаване на глобалните ценности. „Опитът за получаване на достъп до системата за сигурност на международна организация, работеща за отстраняване на химическите оръжия в света, демонстрира пренебрегването от страна на ГРУ на глобални ценности и правила, които поддръжат сигурността ни“, бе подчертано в съвместно изявление на лидерите на двете страни.  Генералният секретар на НАТО Йенс Столтенберг предупреди Москва да спре с „безразсъдното\" си поведение, както писахме.", "date": "2018.10.04", "title": "Джеймс Матис: Няма оправдание за това, че Русия нарушава договор за контрол над въоръженията"}
{"url": "https://www.faktor.bg/bg/articles/donald-tusk-vazmuten-sravnenieto-na-es-sas-sssr-e-obidno", "text": "Сравнението на ЕС със СССР е неразумно и обидно. Това заяви днес председателят на Европейския съвет Доналд Туск в отговор на коментара на британския външен министър Джереми Хънт, който разбуни духовете на европейските лидери, предаде БТА. \"С неприемливи забележки само си губим времето. Съветският дух е още жив, както показа нападението в Солсбъри. Най-малко този дух може да се открие в Брюксел\", коментира Туск. \"С проявата на уважение очакваме същото и от другата страна. В СССР имаше затвори, лагери, стени и граници, насилие над гражданите и съседите. ЕС е за свобода, човешки права, напредък и мир, живот без страх, за демокрация и плурализъм, без вътрешни граници и стени\", посочи Доналд Туск. \"До заседанието на Европейския съвет по-късно този месец е необходим видим напредък в преговорите по напускането на Великобритания. Конгресът на британската Консервативна партия приключи, да се залавяме пак за работа\", призова той. Няма да се откажем да търсим работещо решение за Ирландия, заяви Туск след среща днес с ирландския премиер Лио Варадкар. \"Винаги опитвам честно да представя позицията на ЕС. Да се казва истината, макар трудно и неприятно, е най-добрият начин да се покаже уважение към партньорите. Искаме приложими предложения как да ограничим щетите, причинени от напускането на Великобритания. Нека помним, че всеки участник в този процес има достойнство и противопоставянето на това поле не би довело до нищо добро\", допълни Туск. \"Съжаляваме много, че Великобритания реши да напусне, надяваме се на възможно най-добри взаимоотношения в бъдеще. Никой не може да очаква, че заради това ЕС ще се откаже от основните си ценности и интереси. ЕС иска да запази възможно най-тесни връзки с Лондон. Ясно е, че и двете страни ще пострадат\", отбеляза той. По неговите думи предложенията на ЕС от самото начало са били щедри и не са променени.", "date": "2018.10.04", "title": "Доналд Туск възмутен: Сравнението на ЕС със СССР е обидно"}
{"url": "https://www.faktor.bg/bg/articles/reytingat-na-putin-se-srina-do-58", "text": "Доверието в президента Путин падна през септември до 58 на сто и се върна на нивата от \"преди Крим\". А както е известно до пролетта на тази година то бе неизменно в границите на около 80 процента, съобщава Нюз.ру., позовавайки се на изследване на център \"Левада\", проведено между 20 и 26 септември т.г. В анкетата са участвали 1600 души от 52 населени места в различни райони на Русия.  Докато дейността на Владимир Путин не е одобрявана от 33%, то 67 на сто я одобряват, а 1 процент не са отговорили. 41 процента са убедени, че днес под ръководството на Путин Русия \"се движи по неверен път\". По този начин стойностите на рейтинга на президента се вписват в същите нива както през годините 2011-2014. Тогава недоворието беше постоянно над 30 процента, като достигна пик от 37% в края на 2013 година. Веднага след анексирането на Крим през пролетта на 2014 година одобрението към Путин бързо нарасна и едва 17 на сто не одобряваха неговата дейност. Спадът на рейтинга на Путин започна тази година, когато народът разбра за пенсионната реформа. Що се отнася до \"вечния заместник\" на Путин - премиера Дмитрий Медведев, то по традиция неговият рейтинг е нисък. Над 50 на сто от руснаците не го одобряват още от пролетта на миналата година. Рекордът на неодобрението бе постигнат през август 2018 г. когато 71 процента заявиха, че не им харесва работата на премиера. Сега 67 на сто са на същото мнение.", "date": "2018.10.04", "title": "\"Левада\": Рейтингът на Путин се срина до 58%"}
{"url": "https://www.faktor.bg/bg/articles/evroparlamentat-odobri-petata-svoboda-v-es", "text": "Нови правила, които премахват пречките пред свободното движение на нелични данни в ЕС за компаниите и публичните органи, бяха приети от Европейския парламент, предаде пресслужбата на институцията. Еврозаконодателството, което бе временно договорено със съвета, ще забрани националните правила, изискващи данните да бъдат съхранявани или обработвани в конкретна държава членка. Неличните данни включват например търговски или машинно генерирани данни. Ограниченията за местонахождението на данните ще бъдат разрешени единствено във връзка с обществената сигурност, така както е определена в европейските договори и интерпретирана от Съда на ЕС. Каквито и да било други изисквания за местонахождението на данни ще трябва да бъдат съобщени на Европейската комисия и публикувани онлайн, за да се гарантира прозрачността. Правилата гарантират, че компетентните органи ще имат достъп до данни, обработвани в друга държава членка, за целите на регулаторния контрол, например за инспекции и одит. Предвижда се също така създаването на кодекси за поведение от играчите на пазара. Еврокомисията ще следи развитието и ефективното прилагане на тези кодекси в определени срокове. В случай на набор от данни, съставен от лични и нелични такива, регламентът за свободното движение ще се прилага само за съдържащата нелични данни част. Там, където двете части са неразривно свързани, регламентът не трябва да засяга прилагането на правилата на ЕС за защита на личните данни (GDPR), които са в сила от 25 май тази година. В съвместно изявление заместник-председателят на еврокомисията, отговарящ за цифровия единен пазар, Андрус Ансип и комисарят по въпросите на цифровата икономика и цифровото общество Мария Габриел приветстваха регламента. Със своя вот Европейският парламент отправя ясен сигнал към всички предприятия в Европа: без значение къде в ЕС съхранявате и обработвате вашите данни - налаганите в държавите членки изисквания за локализиране на данните остават в миналото, заявиха те. \"Новите правила ще дадат сериозен стимул за основаната на данни икономика в Европа, разкривайки възможности за европейските стартиращи предприятия и МСП да създават нови услуги чрез иновации в областта на трансграничното движение на данни. В резултат на това само до 2020 г. БВП на ЕС би могъл да нарасне с 4%, или 739 милиарда евро\", се допълва в изявлението.", "date": "2018.10.04", "title": "Европарламентът одобри петата свобода в ЕС"}
{"url": "https://www.faktor.bg/bg/articles/prezastrahovane-sled-preporakite-na-putin-natsionalnata-banka-minava-samo-na-ruski-spatnitsi", "text": "Две години след като президентът Владимир Путин препоръча на централната банка на Русия да премине изцяло на руски спътници за комуникации, операцията е приключила. Причините са чисто политически, казва анализатор, цитиран от изданието РБК. На конференцията Satcomrus 2018 зам.-директорът на отдела за информационни технологии Едуард Крючков потвърдил, че самата операция е реализирана в периода април - юни. Основната причина според него е, че Банката на Русия трябва да осигури без прекъсвания и проблеми работата на платежната система в страната. Досега централната банка бе клиент на международния оператор \"Интелсат\" с централи в Люксембург и САЩ. От 2017 г. е започнало в Русия пренастройването на антените на 208 станции за наземна връзка в 72 региона. Вместо спътниците на \"Интелсат\" те вече следят два руски на федералната компания \"Космическая связь\" и един на \"Газпром космически системи\". Спътниците играят основно ролята на резервна система при срив на наземните канали за комуникация, но и осигуряват такива съобщения там, където наземни мрежи няма. Крючков казва, че централната банка има и няколко мобилни станции, свързани със сателитните терминали, които могат при тежък инцидент да бъдат разгърнати във всяка точка от Русия. Едва ли централната банка има икономическа полза от тази промяна, по-скоро това решение е свързано с напрежението със САЩ и Европа, казва Денис Кусков, генерален директор на агенция TelecomDaily . \"Всяка руска банка е длъжна да разполага с широколентов интернет и мрежова или спътникова връзка, а Банката на Русия не иска да стане в някакъв момент заложник на ситуацията.\"", "date": "2018.10.04", "title": "Путин се презастрахова: Националната банка минава изцяло на руски спътници за комуникации"}
{"url": "https://www.faktor.bg/bg/articles/turski-sad-prizna-sekai-mori-za-dashterya-na-pokoyniya-naim-syuleymanoglu", "text": "Tурският съд призна Секаи Мори за законна дъщеря на покойния щангист Наим Сюлейманоглу. Японката заведе дело за признаване на бащинство, тъй като другите две дъщери на легендарния спортист не пожелаха да я включат в завещанието на баща им. Съдебното заседание в Истанбул продължи едва 10 минути и Секаи вече ще има право да носи името на покойния си родител. Това признание идва 27 години след раждането на Мори, която досега се водеше за незаконна дъщеря на щангиста и много малко хора знаеха за нейното съществуване. Роденият в България световен и олимпийски шампион по вдигане на тежести почина на 18 ноември 2017, а в началото на юли тази година гробът му бе отворен, за да се вземе ДНК-проба. Това се наложи, след като Мори заведе въпросното дело за бащинство. Според експертния доклад съвпадението е 99% и момичето категорично е дете на покойния спортист. Наим Сюлейманоглу има 3 деца, а вече наследството му ще се дели на 4.", "date": "2018.10.04", "title": "Турски съд: Секаи Мори е дъщеря на покойния Наим Сюлейманоглу"}
{"url": "https://www.faktor.bg/bg/articles/novini/balgariya/gerb-isteriyata-sreshtu-fandakova-e-samo-chast-ot-predizbornata-kampaniya", "text": "В София екипът на кмета Йорданка Фандъкова реализира едни от най-мащабните цялостни ремонти от десетилетия. Сред тях е и ремонтът на зоната на ул. „Граф Игнатиев“. Всеки софиянец знае какво беше състоянието на улицата преди ремонта. Затова и искането на оставка, затова че се работи, от партиите „Демократична България“ и ДСБ, е обикновена политическа истерия.  Скандално е да сипят обвинения за корупция, безотговорност и некадърно управление представители на тези, които носят отговорност за най-големия погром в най-новата история на София. Точно тяхното управление беше станало синоним на продажби и приватизация на детските градини на София, на скандалните заменки на знакови имоти срещу панелни апартаменти. Ако трябва да припомняме конкретика, можем да призовем Магдалена Малеева от „Демократична България“ да каже от личен пример срещу колко панелни апартамента в крайните квартали на София е получила тенис кортовете в Борисовата градина.  Ето защо от ГЕРБ-София категорично не приемаме никакви поучения и съвети от хора, които са доказали своята арогантна управленска немощ. На колегите от „Демократична България“ препоръчваме преди да дават оценки за работата на столичния кмет и неговия екип, първо да се явят на избори, да спечелят мнозинство и тогава да дават или реализират управленски решения. За всички нас е ясно, че сегашната истерия е само част от предизборната им кампания. За тях цветът на паветата по ул. „Граф Игнатиев“ няма значение.  ГЕРБ-София 04.10.2018 г.", "date": "2018.10.04", "title": "ГЕРБ: Истерията срещу Фандъкова е  само част от предизборната  кампания"}
{"url": "https://www.faktor.bg/bg/articles/tsvetanov-edinstvenata-tsel-na-bsp-sa-predsrochni-izbori-i-sluzheben-kabinet-za-da-se-varnat-vav-vlastta", "text": "БСП има една единствена цел – да има безредици, да отидем на предсрочни избори и да има служебен кабинет, който да назначи президентът Радев. Това коментира по Би Ти Ви зам.-председателят на ГЕРБ Цветан Цветанов. Дали има начало на дестабилизация в страната  – такова е желанието на БСП, още след приключването на парламентарните избори. Защото БСП няма как да влезе във властта, без да има служебно правителство. Това е сценарий. Защото ние в момента с Обединени патриоти имаме 122 депутати, които държат кворума в парламента. Ако нямаш мнозинство, няма как да се носи отговорност. Но ние разчитаме на отговорността на всяка една политическа сила в НС. Ние сме отворени винаги за диалог с всяка една парламентарна група, без значение дали е от управляващото мнозинство или от опозицията, посочи политикът от ГЕРБ. Цветанов бе категоричен, че политическият хаос и криза ще убие инвеститорския интерес, ще намали икономически растеж и ще увеличи дефицита. Тоест, няма да имаме този балансиран бюджет, от който има нужда страната. Именно това е проблемът, това е популизмът, който е обхванал БСП, продължи коментара си председателят на ПГ на ГЕРБ. Цветан Цветанов открехна завесата и за днешната среща на премиера Борисов е представители на парламентарно представените партии със Светия синод.  Диалогът е начинът, по който трябва да се решават различията. Всичко, което беше поставено като тревожност от страна на Светия синод, смятам че нямаме никакви различия по новия закон за вероизповеданията. Трябва да правим разграничаване между собствени средства и това, което държавата за първи път ще направи, за да има субсидии за вероизповеданията в страната. Тези бюджетни средства ще бъдат контролирани. Всички останали приходи към вероизповеданията – ще се разпределят по техните устави. Всичко е изчистено като недоразумения, обясни Цветанов и добави: В момента всички знаем каква е средата на сигурност – всеки иска да ограничи влиянието на трета страна, която не е членка на ЕС.  Цветанов обясни, че по никакъв начин не може да се говори за сделка на ГЕРБ с ДПС във връзка със законопроекта за местно самоуправление. Желанието на Националния съвет на общините е да има промени в законодателството, за да се оптимизира работата в общините и да се оптимизират бюджетите, с които разполагат. Дори кметовете на ДПС подкрепят някои промени в законопроекта. Ние обаче поехме ангажимент да ги прегледаме още веднъж. Опозицията трябва да участва в парламентарния дебат, за да постигнем консенсус по този закон, категоричен бе Цветан Цветанов.", "date": "2018.10.04", "title": "Цветанов: Единствената цел на БСП са предсрочни избори и служебен кабинет, за да се върне във властта"}
{"url": "https://www.faktor.bg/bg/articles/rumen-radev-obyasni-pred-dokladchitsi-ot-pase-kak-mozhe-da-se-vazstanovi-doverieto-v-institutsiite", "text": "Доверието на обществото в институциите може да бъде възстановено само ако те отговорят на очакванията за справедливост и ефективни резултати. Доверието е необходимост и за осъществяване на промените, които гражданите отдавна очакват в правосъдието, върховенството на закона и гарантирането на свободата на медиите. Това заяви държавният глава Румен Радев, който разговаря днес на \"Дондуков\" 2 с докладчиците на Комисията по мониторинг на Парламентарната асамблея на Съвета на Европа /ПАСЕ/ – Жолт Немет, представител на групата на Европейската народна партия, и Франк Швабе, представител на социалистите, демократите и зелените в Асамблеята, съобщиха от президентския прессекретариат. Както младите българи, които учат, работят и търсят възможност за реализация в европейските държави, така и гражданите и възрастните хора в България, поставени в унизително положение, очакват по-високи доходи и подобряване на качеството на живот. Ефективната борба с корупцията и независимото правораздаване са задължителни условия за това, подчерта още Румен Радев. Президентът беше категоричен, че приобщаването на българите зад граница с въвеждането на дистанционно електронно гласуване следва да бъде осъществявано при наличието на гаранции срещу опитите за външна намеса и контролиран вот в българските избори. Докладчиците на Комисията по мониторинг на ПАСЕ поставиха по време на срещата въпроса за постоянното \"пропадане\" на България в класациите за свобода на словото, като според проучването на \"Репортери без граници\" от т.г. страната ни е на 111-о място в света, последна по този показател в ЕС, включително и след държавите от Западните Балкани. Президентът подчерта, че липсата на законова рамка, обхващаща дейността на всички видове медии в България, както и неясните критерии, по които се финансират много медии и техните собственици, създават предпоставки за зависимости, автоцензура и изтласкване на професионализма от различни интереси.", "date": "2018.10.04", "title": "Румен Радев обясни пред докладчици от ПАСЕ как може да се възстанови доверието в институциите"}
{"url": "https://www.faktor.bg/bg/articles/prokuraturata-shte-protestira-prisadata-po-deloto-za-hotel-veronika", "text": "Протест срещу присъдата на Варненския окръжен съд, произнесена днес по делото за събарянето на хотел „Вероника“ в курорта Слънчев ден, ще внесе Окръжната прокуратура във Варна. С обвинителен акт на съд бяха предадени седем отговорни лица за смъртта на работниците Борислав Стефанов, Манол Манолов, Тодор Тодоров и Йосиф Стефанов, участвали в събарянето на хотела. След продължило 2 години разследване Окръжната прокуратура във Варна обвини седем души в независимо съпричиняване смъртта на 4 работници лице поради немарливо изпълнение на строително-ремонтни работи - престъпление по член 123, ал. 3, предл. 2, във връзка с ал. 1 от Наказателния кодекс. Независимото съпричиняване е усложнен причинно-следствен процес, при който нарушението на всеки един от подсъдимите е предпоставка за нарушението на следващия в строителната верига. Днес Варненският окръжен съд произнесе само една ефективна присъда – за Георги Г. като фактически подизпълнител на „Бултранспорт груп“ ЕООД, като го осъди на 3 години лишаване от свобода ефективно при общ затворнически режим. Пламен Н. от фирма „Бултранспорт груп“ ЕООД, който е бил координатор по здравословни и безопасни условията на труд и отговорник на обект „Вероника“, получи условна присъда за срок от 3 години с 5-годишен изпитателен срок. Строителният надзорник Валентин П. от фирма „Инекс консулт“ ООД, консултант и изпълняващ строителния надзор и координатор по здравословни и безопасни условия на труд по договор, сключен между „Инекс консулт“ ООД като изпълнител и „Международен панаир Пловдив“ АД като възложител, беше оправдан. Оправдани от съда бяха и Мехнур М., технически ръководител на обекта от страна на строителя „Планекс“ ООД, експертката по строителен надзор Виолета Д. в „Инекс консулт“, инспекторът по здраве и безопасност в „Планекс“ ООД и координатор по здравословните и безопасни условия на труд Валентин Т, и Йовко Р., който набирал работници за събарянето на хотела. Тежката трудова злополука, отнела живота на четиримата работници след рухването на сградата, се случи на 8 април 2015 г. Като причина за смъртта им съдебномедицинската експертиза посочи тежки и несъвместими с живота травми, като смъртта е била неизбежна и е настъпила мигновено. Протестът на Окръжната прокуратура във Варна ще бъде внесен чрез Варненския окръжен съд в Апелативния съд, съобщиха от пресцентъра на Апелативна прокуратура - Варна.", "date": "2018.10.04", "title": "Прокуратурата протестира присъдата по делото за х-л \"Вероника\", отнел живота на четирима работници"}
{"url": "https://www.faktor.bg/bg/articles/goryat-desetski-dekari-zemedelska-zemya-kray-plovdiv", "text": "Горят десетки декари земеделски площи в южните покрайнини на Пловдив. Пожарът е обхванал ябълкови насаждения. До 15.00 часа пламъците и пушеците затрудняваха движението по пътя Пловдив-Марково. Екип огнеборци и полиция пропускаха колоната само в едното платно.  Три пожарни автомобила гасят огнището. Вятърът затруднява работата на огнеборците.", "date": "2018.10.04", "title": "Горят десетски декари ябълкови насаждения край Пловдив"}
{"url": "https://www.faktor.bg/bg/articles/obshtestvo/zakon-i-red/tsatsarov-razporedi-tezhkiyat-intsident-v-tarnak-da-se-razsledva-ot-natsionalnoto-sledstvie", "text": "Под ръководството на Районна прокуратура - Бяла Слатина се провежда разследване по повод тежкото пътно-транспортно произшествие от 2.10.2018 г. в село Търнак, община Бяла Слатина, при което шофьор на лек автомобил, в пияно състояние, блъсна 11-годишно дете, вследствие на което са му причинени тежки и животозастрашаващи наранявания. По предложение на директора на Национална следствена служба Борислав Сарафов, главният прокурор Сотир Цацаров с постановление от днес, възложи разследването по делото да се извършва от следователи от Националната следствена служба. Припомняме, че майката на 11-годишната Сара, която беше блъсната от джип,  разкри по Нова ТВ, че на следващия ден пред дома й дошъл непознат мъж и й предложил 20 000 - 30 000 лева като обезщетение за случилото се. Местните хора разказват, че полицай уговарял близките на детето да не раздухват случая по медиите, че щяло да стане по-лошо. Сара е в критично състояние, настанена е в Университетската болница в Плевен с тежка черепно-мозъчна травма и наранявания на белия дроб. Според лекарите има едва 20% шанс малката да оцелее. По-малко от 24 часа след инцидента шофьорът, блъснал детето, беше освободен от ареста. От полицията обяснили пред телевизията, че са го пуснали, след като са снели обясненията му и са събрали необходимите доказателства по досъдебното производство. Водачът седнал зад волана с 1,48 промила алкохол в кръвта. Близките на Сара бяха категорични, че няма да оставят нещата така. Те подозират, че виновникът за случилото се е платил на някого, за да излезе бързо от ареста, съобщава dir.bg.", "date": "2018.10.04", "title": "Цацаров разпореди тежкият инцидент в Търнак да се разследва от Националното следствие"}
{"url": "https://www.faktor.bg/bg/articles/gdbop-vleze-v-bolnitsi-za-lechenie-na-onkobolni", "text": "Специализираната прокуратура и ГДБОП започнаха проверки в две специализирани болници за онкологично лечение, съобщиха от пресцентъра на спецпрокуратурата. Предмет на проверките са данни за извършвани злоупотреби с медикаменти за лечение на раково болни. Проверява се документация, доставки, наличности и приложения на скъпо струващи лекарства за терапия и профилактика. Специализираната прокуратура ще предостави информация за резултатите от проверките след тяхното приключване.", "date": "2018.10.04", "title": "ГДБОП влезе в болници за лечение на онкоболни"}
{"url": "https://www.faktor.bg/bg/articles/misteriya-trup-na-zhena-otkriha-turisti-pri-prohoda-vrattsata", "text": "Туристи са открили труп на жена при прохода Вратцата край Враца. Около 15 ч. днес те са обадили в полицията и подали сигнал за зловещата находка. На мястото веднага пристигнали полицаи, които установили, че тялото е на 84-годишна жена от Враца. В района се извършват ремонтни дейности на пътя и от доста време там е премахнат парапетът. Жената най-вероятно е паднала, ударила се е и е починала на място. И в момента на местопроизшествието се извършват огледи от полицаи.", "date": "2018.10.04", "title": "Мистерия: Труп на жена откриха туристи при прохода Вратцата"}
{"url": "https://www.faktor.bg/bg/articles/nad-2700-dushi-sa-hiv-pozitivnite-u-nas", "text": "Нарастващият брой новооткрити случаи на ХИВ и СПИН е заради целенасочените изследвания в рисковите групи на хора с различна сексуална ориентация, обяви Елена Биринджиева от Центъра за сексуално здраве \"Чек поинт\" в София. \"Тази година, мисля, че ще се стигне до 300 души. Много се работи с различни мерки, фокусирани точно към групите в риск от инфектиране. Там се вижда заболеваемост над 5%\", посочи Биринджиева. У нас вече се предлагат и иновативни орални тестове за самодиагностика, които всеки желаещ да се изследва, може да получи анонимно и безплатно дори и по пощата. Центърът работи в партньорство с организации на хора с различна сексуална ориентация. Общите усилия са насочени към преодоляване на негативното отношение към хората с ХИВ. \"В повечето случаи се говори за превенция, начини на превенция. Това е страхотно, но трябва да има и някакви кампании, които говорят за хората, живеещи с ХИВ - малко от малко да се изчисти стигмата\", каза още Биринджиева. В София вече работи първият общностен център за хора с различна сексуална ориентация, който носи името \"Рейнбоу хъб\".", "date": "2018.10.04", "title": "Над 2700 души са ХИВ-позитивните у нас"}
{"url": "https://www.faktor.bg/bg/articles/300-leva-za-krav-na-cherniya-pazar", "text": "Продавачите на кръв пред Кръвния център в София действат от години, възползвайки се от трагедията на нуждаещите се. Екип на bTV показа как си купува кръв, докато от Българския червен кръст отчитат рязък спад на желаещите да даряват. От организацията са предложили спешни промени в закона, които да доведат до решаване на проблема. Организаторът на нелегалния търг се представя като Сашо. И дори предоставя визитка, ако в бъдеще имате нужда от неговите услуги. Той води продавач и за минути вече имате жизненоважната бележка. След кратко пазарене може да свалите цената до 100 лева.  Над 40 такива бележки са трябвали на Георги, за да спаси свой приятел, пострадал при катастрофа с мотор. Кампанията за доброволно даряване не дава бърз резултат и се налага да плаща. „Трябваше да осигурим кръв по най-бързия начин. Ние започнахме да го правим с призиви  във „Фейсбук”.  За да намерим, трябваше вече да обявим заплащане. Предлагаха от 100 до 300 лв,” обяснява Георги Георгиев. Българският червен кръст предлага нелегалната търговия да се наказва с до 1000 лева глоба. А за да се пресече грозната спекула, болниците да не изискват от близките на спешни пациенти да дарят кръв. В същото време за последните три години кръводарителите у нас намаляват с над 4 хиляди. „Много ясно да бъде разпределението на тази сума - за кого какво се заплаща, защото всъщност кръводарителят получава една подкрепителна напитка и някаква храна към нея, която обаче не е на тази стойност”, заяви д-р Надежда Тодоровска от БЧК. Предложенията за законови промени са изпратени преди няколко месеца на Министерството на здравеопазването. За bTV от там заявиха, че идеите тепърва ще бъдат обсъдени от експерти.", "date": "2018.10.04", "title": "Търговци на живот: 300 лева на черния пазар за кръв"}
{"url": "https://www.faktor.bg/bg/articles/balgariya-otchete-samo-uspehi-v-borbata-s-koruptsiyata-pred-predstaviteli-na-pase", "text": "България отчете само успехи в борбата с корупцията пред двамата представители на Парламентарната асамблея на Съвета на Европа (ПАСЕ), който са на посещение в страната до петък. Премиерът Бойко Борисов се срещна в четвъртък сутринта с докладчиците на ПАСЕ Франк Швабе (Германия) и Жолт Немет (Унгария), за да им обясни, че страната ни очаква конструктивна и обективна оценка за усилията си, посочва Медиапул.бг. Борисов е акцентирал върху борбата с контрабандата и резултатите, които постигна страната ни в последните години, съобщава правителственият пресцентър. \"Контрабандата е ключов двигател за явлението корупция на всички нива – от митничаря до най-висшите етажи“, е казал Борисов. Той е дал пример с последното проучване на \"Инициативата срещу незаконната търговия\", което показва, че през второто тримесечие на 2018 година контрабандата на цигари в България пада до 4.7%. \"Този резултат позиционира страната ни като една от най-активните в борбата с контрабандата в ЕС\", е подчерта Борисов. Премиерът е дал пример и с новия антикорупционен закон като едно от достиженията на страната ни в борбата с корупцията. \"Със закона бе създаден нов независим специализиран антикорупционен орган, който обедини в себе си функциите по превенция и противодействие на корупцията, отнемане на незаконно придобито имущество и публичност на имуществото на лица, заемащи висши държавни длъжности“, е казал Борисов По думите му законът щял да позволи и да се разшири кръгът на лицата, задължени да подават декларации за имущество и конфликт на интереси. Това не е вярно. Близо 100 000 държавни служители останаха извън публичния регистър на антикорупционната комисия след влизането в сила на новия закон. Това прави невъзможен публичния контрол върху тях. Докладчиците на ПАСЕ са подчертали, че България е отбелязала осезаемо развитие по отношение на съдебната реформа и борбата с корупцията, съобщава правителственият пресцентър. По-късно докладчиците се срещнаха и с двама от заместниците на правосъдния министър Цецка Цачева - Евгени Стоянов и Николай Проданов, от които също са чули информация, в подкрепа на думите на премиера Борисов за успехи в борбата с корупцията у нас.", "date": "2018.10.04", "title": "България отчете само успехи в борбата с корупцията пред представители на ПАСЕ"}
{"url": "https://www.faktor.bg/bg/articles/yotova-s-tezhki-obvineniya-kam-ukrayna-zaradi-balgarkata-obshtnost-tam", "text": "Вицепрезидентката Илиана Йотова обвини Украйна в опит тихомълком да асимилира етническите българи на своя територия, които по официални данни са над 200 000. Българският език в населените от тях територии се използва все по-рядко и че административната реформа в страната може постепенно да заличи идентичността, казва още тя, цитирана от БТА. \"Остана в мен днес едно тревожно чувство, че езикът ни се топи, че постепенно изчезва\". Това е казала, според агенцията, Йотова на среща с представители на българската общност във Всеукраинския център за българска култура в Одеса снощи.   Във връзка с административната реформа в Украйна Йотова е посочила, че не трябва да се допуска обединяването на български села в грамади (общини) и така тихомълком да се проведат асимилационни процеси, след като тези села са съществували 200 години.  Йотова е припомнила, че този въпрос е бил поставен пред украинските власти още през 2016 г., а после от президента Румен Радев пред украинския му колега Петро Порошенко миналия септември. Днес посещението на вицепрезидента в Украйна продължава със срещи с българската общност в селата Бановка и Криничное и в град Измаил, а в петък тя ще присъства на честването на 160-годишнината на Болградската гимназия.", "date": "2018.10.04", "title": "Йотова с тежки обвинения към Украйна заради българката общност там"}
{"url": "https://www.faktor.bg/bg/articles/nato-moskva-da-spre-s-bezrazsadnoto-si-povedenie", "text": "След като Нидерландия обяви, че е осуетила руска хакерска атака срещу Организацията за забрана на химическите оръжия (ОЗХО), генералният секретар на НАТО Йенс Столтенберг предупреди Москва да спре с „безразсъдното\" си поведение, предава AFP. „Русия трябва да спре с безразсъдния си модел на поведение, включително използването на сила срещу своите съседи, опит за намеса в изборните процеси и широко разпространени кампании за дезинформация\", предупреди норвежкият политик. Столтенберг добави, че НАТО напълно подкрепя действията, насочени към изобличаване на руската роля в международната кибервойна – обвинение, което отправиха Великобритания и Австралия.", "date": "2018.10.04", "title": "НАТО: Москва да спре с безразсъдното си поведение"}
{"url": "https://www.faktor.bg/bg/articles/novini/svyat/kremal-fuchi-zapadnite-strani-se-opitvat-da-vavlekat-makedoniya-v-nato", "text": "Западните страни се опитват да въвлекат Република Македония в НАТО даже след като референдумът за смяна на името й се провали, заяви днес пред журналисти говорителката на руското външно министерство Мария Захарова, предаде ТАСС. Тя припомни, че състоялият се в неделя референдум за името бе признат за невалиден заради ниската избирателна активност /36,91 процента/. \"Независимо че водещите политици на страните от ЕС и НАТО открито агитираха македонските граждани да гласуват \"за\", което според нас е абсолютно недопустима практика, всичко се оказа безуспешно. Но те без никакво смущение приветстваха резултата от референдума, а генералният секретар на НАТО Йенс Столтенберг обеща да приеме Скопие в блока още в началото на 2019 г.\", каза говорителката на външното министерство. Захарова подчерта, че тук става дума за \"най-груба намеса във вътрешните работи на Македония\" с цел на всяка цена да се въвлече страната в НАТО. По нейните думи по логиката на западните партньори може просто да се пренебрегне мнението на 63,1 процента от населението, включително на президента Георге Иванов, който открито отказа да подкрепи споразумението за преименуване на страната на Република Северна Македония. Захарова определи подхода на Запада в този случай като \"циничен и лицемерен\" и каза, че на Балканите това се забелязва особено ясно. \"А ако Москва бе призовала македонците да гласуват по определен начин? Това сигурно незабавно щеше да получи етикет намеса във вътрешните работи\", каза Захарова.", "date": "2018.10.04", "title": "Кремъл фучи: Западните страни се опитват да въвлекат Македония в НАТО"}
{"url": "https://www.faktor.bg/bg/articles/instituta-ivan-hadzhiyski", "text": "Институт „Иван Хаджийски“ публикува традиционния си месечен анализ. Балканската част на анализа е твърде актуална за България, разгледани на фона на процесите, които протичат сред съседните държави.      В усложняващата се международна конфигурация става по-трудно да удържи доверието на всички партньори едновременно – любимата на Борисов тактика. Поне три са направленията, в които от България се очаква да направи нещо, да се идентифицира с един интерес и да се разграничи от друг – руските газови трасета през Балканите към Европа; американо-турските отношения; разпределението на мигрантите в ЕС. Очакваната среща на българския премиер Бойко Борисов с президента Тръмп бе тема на част от медиите в България още от февруари насам. В крайна сметка снимка с Тръмп се появи, но тя не разсея съмненията, че във Вашингтон не фаворизират българския премиер. Обяснение за хладината лесно можем да намерим в друга (и по-съдържателна) среща на Борисов, с турския президент Реджеп Ердоган. По ред причини, и независимо от американския натиск, Борисов не иска, или не може, да се откаже от привилегированите си отношения с турския държавен глава. Двойствена е и позицията на Борисов за Унгария, двойствена е и за Русия. Борисов не иска да се ангажира в определена посока и това донякъде е разбираемо. Въпросът е дали ще бъде в състояние да избегне ангажирането още дълго време. Към това трябва да добавим и необходимостта от по-активна и проактивна политика по македонския въпрос. За да гарантираме продължаване на затоплянето между България и Македония и европейска перспектива за югозападната съседка.  Тече нелек процес на „позападняване“ на Балканите. Процес, в който ядрото на ЕС явно действа в синхрон със САЩ – за разлика от много други случаи напоследък. Повишаването на напрежението между Гърция и Русия е един от видимите симптоми на „западния вятър“ в нашата част от света.  Едни проамерикански Балкани биха били допълнение на кордона страни, които възприемат по-скоро защитни позиции срещу Русия – от Румъния до Прибалтика. Дебатът около военната база в Полша е точно в този контекст. Все по-напрегнатите отношения на Вашингтон с Анкара повишават тежестта на балканския „тил“ на американската политика спрямо Турция. Едни прозападни Балкани ще са също важен инструмент за сдържане на Турция и упражняване на ефективно влияние върху нея. България може да е малка пионка в този процес, но снимката на Доган с посланика на САЩ, като че ли показва, че всяка фигура по дъската има значение в американско-турските отношения. Руската страна едва ли би сдала с лекота влиянието си в района. Затова и процесът на „позападняване“ среща доста трудности. Горещият македонския проблем го показа: срещу натовизацията на Балканите, Русия подкрепи „идентитета”.", "date": "2018.10.04", "title": "Институт \"Иван Хаджийски\": Русия воюва с \"натовизацията\" на Балканите и подкрепя \"идентитета\""}
{"url": "https://www.faktor.bg/bg/articles/karakachanov-ofertite-za-iztrebitelite-shte-badat-vnimatelno-proucheni", "text": "Офертите за изтребителите от САЩ, Италия и Швеция ще бъдат внимателно проучени. Междуведомствената група трябва да разгледа и проучи офертите в 14-дневен срок, както е по закон, но не смятам, че след тях ще може да очакваме тази работна група да излезе с нещо конкретно. Вероятно ще трябва да почакаме и след този срок. Това обясни военнният министър Красимир Каракачанов по време на изслушване в Комисията по отбрана към парламента. ,,Въпреки различните мнения в обществото, каквото можем, го правим. И аз бих искал нещата да стават по-бързо, но всичко опира до пари. Виждате, че сега правителството ще отпусне 150 милиона лева на майките на деца с увреждания. Просто нещата стават бавно'', каза още Каракачанов относно модернизацията на армията ни. По отношение на регионалните центрове за подготовка на доброволци в Плевен и Сливен, военният министър обяви, че ще има и други регионални центрове. ,,Ще има регионални центрове заради желаещите и най-вече да не ги демотивираме. Затова центровете за подготовка няма да бъдат единствените в Плевен и Сливен, а и на други места ще има такива. Но първо ще трябва да разгледаме какви биха били финансовите параметри'', допълни Каракачанов. На въпрос за откритата преди няколко дни в Русе мина ген. Андрей Боцев заяви, че тя вече е унищожена и въпросът е решен. ,,Има много подобни случаи. Намират се най-вече по време на изкопни работи. В седмицата имаме най-малко 3-4 сигнала за мини, гранати… Намираме ги навсякъде. В този случай процедурата е една - изпраща се разузнавателна група, която да определи доколко опасна е мината. След това се изпраща до междуведомствената комисия и се действа’’, допълни Боцев.", "date": "2018.10.04", "title": "Каракачанов: Не очаквам междуведомствената група за изтребителите да излезе с нещо конкретно за офертите"}
{"url": "https://www.faktor.bg/bg/articles/brekzit-sazdava-zaplahi-za-bitkata-s-terorizma", "text": "Ефективността на борбата срещу тероризма в Европа може да пострада от Брекзит, въпреки че сериозността на проблема и традиционно добрите отношения между полицейските и специалните служби би трябвало да позволят продължаването на сътрудничеството, твърдят официални представители и експерти, цитирани от Франс прес и БТА. Джихадистката заплаха продължава да съществува и във Великобритания, и на континента. По тази причина въпрос от първостепенна важност е достъпът в реално време и без ограничения до европейските бази данни, които всяка година стават все по-ефективни и от които британската полиция ще бъде лишена в случай на твърд Брекзит. Организацията за координация на силите на британската полиция, Национален съвет на началниците на полицията обяви преди две седмици създаването на национален оперативен център, който ще има за цел да помогне на службите за сигурност с адаптирането към новите системи за споделяне на данни след излизането на Великобритания от Европейския съюз в края на март догодина. Тези алтернативни решения обаче не могат да се сравняват с европейската заповед за арест, с Шенгенската информационна система (в която британската полиция е правила справки 539 милиона пъти през 2017 г.) или с европейската полицейска служба Европол, посочва председателката на Националния съвет на началниците на полицията Сара Торнтън. \"Алтернативните решения, които ще трябва да използваме, ще бъдат по-бавни, по-бюрократични и ще ни стане по-трудно да защитаваме британските и (...) европейските граждани\", казва Торнтън. Според заместник-генералния директор на лондонския мозъчен тръст \"Кралски обединен институт за изследвания в областта на сигурността и отбраната\" (RUSI) Малкълм Чалмърс \"ако Великобритания престане да има достъп до развиващите се бързо европейски бази данни и не бъде намерена нова форма на участие, това би създало значителни неудобства\". \"Това не означава, че няма да има сътрудничество без британско участие в ЕС, но процесът ще бъде по-бавен и по-тежък, а истинската цел е скоростта и простотата - колкото са по-сложни и по-дълги процедурите, толкова по-малко е ефективна полицията\". В публикувания на 26 септември доклад, озаглавен \"Брекзит и антитероризма\", американският мозъчен тръст \"Суфан груп\" посочи, че \"дори и в един идеален свят, в който Великобритания и ЕС успеят да съхранят почти изцяло системата за споделяне на информация, предизвикателствата за антитероризма и правоприлагането ще бъдат огромни\". \"Нивото на терористична заплаха ще остане високо през следващите години и възможността за твърд Брекзит ще усложни борбата срещу тази заплаха чрез създаването на безполезни процедури, които ще затруднят споделянето на информация между различните служби\", пишат експертите от \"Суфан груп\". При все това, в областта на борбата срещу тероризма залозите са толкова важни, а липсата на международно сътрудничество крие толкова опасности, че в средите на разузнаването цари известен оптимизъм. Дори в случай на твърд Брекзит личните отношения между полицаите и служителите на британските и европейските служби, градени в продължение на години и в рамките на различни разследвания, ще се запазят. Никой не иска да се озове в ситуация, в която разполага с информация за готвещ се атентат, но заради новите неефективни процедури не успява да я изпрати през Ламанша. \"С Брекзит или без Брекзит службите ще продължат да взаимодействат с Лондон, както го правят от 50 години\", уверява Ален Шуе, бивш началник на службата за разузнаване в областта на сигурността в Главната дирекция за външна сигурност /френското външно разузнаване/. \"С англичаните се работи добре, докато не им се намесиш пряко в работите. Тогава те казват: Знаем какво трябва да се направи, нямаме нужда от големите ви френски крака. Като изключим това, сътрудничеството в борбата срещу тероризма винаги е било ефективно, независимо дали става дума за МИ5 (британското контраразузнаване) или за МИ6 (британското външно разузнаване). Едно от призванията на службите е да намаляват опасностите за международната политика. На нас ни плащат за това, ние го правим, а англичаните правят същото като нас. Сътрудничеството между службите ни винаги е било добро и то ще продължи\", отбелязва Шуе.", "date": "2018.10.04", "title": "Брекзит създава заплахи за ефективността на битката с тероризма"}
{"url": "https://www.faktor.bg/bg/articles/naprezhenieto-mezhdu-ungariya-i-ukrayna-eskalira-gonyat-konsuli", "text": "Унгарският консул в западноукраинския град Берехове е обявен за персона нон грата и трябва да напусне Украйна в срок от 72 часа. Това съобщи днес външното министерство в Киев, цитирано от Ройтерс и ТАСС, на които се позова БТА. \"Надяваме се, че унгарската страна занапред ще се въздържа от всякакви неприятелски стъпки към Украйна и нейните длъжностни лица няма да нарушават украинското законодателство\", се казва в съобщението. Повод за изгонването на консула в Берехове е видеоклип, на който се вижда как в консулството се връчват унгарски паспорти на унгарци от украинската Закарпатска област. Берехове (унг. Берегсас) е разположен на границата с Унгария. Вчера унгарският външен министър Петер Сиярто каза по време на посещение в Москва, че действията на консула не са нарушение на унгарското и украинското законодателство, нито на международното право. А днес Сиярто обяви реципрочна мярка - експулсирането на украински консул. Унгария и Украйна са в дипломатически спор заради преподаването на унгарски език в украинските училища и заради издаването на унгарски паспорти на украински граждани от унгарски произход.", "date": "2018.10.04", "title": "Напрежението между Унгария и Украйна ескалира - обявиха унгарски консул за персона нон грата"}
{"url": "https://www.faktor.bg/bg/articles/tereza-mey-i-mark-ryute-obviniha-gru-na-rusiya-v-podkopavane-na-globalnite-tsennosti", "text": "Министър-председателят на Великобритания Тереза Мей и нидерландският й колега Марк Рюте обвиниха Главното разузнавателно управление (ГРУ) на Руската федерация в подкопаване на глобалните ценности, предава AFP, като припомня, че по-рано в четвъртък Москва бе обвинена за предполагаема хакерска атака срещу Организацията за забрана на химическите оръжия (ОЗХО). „Опитът за получаване на достъп до системата за сигурност на международна организация, работеща за отстраняване на химическите оръжия в света, демонстрира пренебрегването от страна на ГРУ на глобални ценности и правила, които поддъръжат сигурността ни“, се казва в съвместно изявление на лидерите на двете страни.", "date": "2018.10.04", "title": "Тереза Мей и Марк Рюте обвиниха ГРУ на Русия в подкопаване на глобалните ценности"}
{"url": "https://www.faktor.bg/bg/articles/es-osazhdame-ruskite-deystviya-koito-podkopavat-mezhdunarodniya-red", "text": "Изразяваме дълбока тревога от опитите за уязвяване на Организацията за забрана на химическите оръжия (ОЗХО), се посочва в съвместно изявление на председателите на Европейския съвет и на Европейската комисия Доналд Туск и Жан-Клод Юнкер, и върховния представител на ЕС по външната политика и сигурността Федерика Могерини. Те отбелязват, че ОЗХО е уважавана международна организация. По техните думи нападението, извършено от руското военно разузнаване ГРУ, цели единствено да изрази презрение към ОЗХО, която работи за премахването на оръжията по света с правомощия, предоставени от ООН, информира БТА. Осъждаме тези действия, които подкопават международния ред и международните институции. ЕС ще продължи да укрепва устойчивостта на своите институции и на държавите от Общността, както и на международните партньори и организации, в областта на технологиите, се допълва в изявлението", "date": "2018.10.04", "title": "ЕС: Осъждаме руските действия, които подкопават международния ред"}
{"url": "https://www.faktor.bg/bg/articles/zhestoka-katastrofa-ot-metrostantsiya-v-sofiya-tazi-sutrin", "text": "Охранителна камера е заснела жестоката катастрофа, станала тази сутрин, на метростанция \"Жолио Кюри\" в София. На тях се вижда моментът на удара на автомобила в светофара на кръстовището на бул. \"Драган Цанков\" и ул. „Фредерик Жолио Кюри“. Цяло чудо е, че няма пострадали при инцидента. От СДВР заявиха, че инцидентът е станал малко след 3:00 часа тази сутрин. В превозното средство е имало двама души - момче и момиче, но те не са пострадали сериозно. Водачът е загубил контрол над автомобила и това е довело до катастрофата. От жестокия удар предната броня на автомобила изхвърчала на около 3 метра.", "date": "2018.10.04", "title": "Жестока катастрофа до метростанция в София тази нощ"}
{"url": "https://www.faktor.bg/bg/articles/obshtestvo/ulitsata/romite-v-tarnak-na-bunt-blizki-na-blasnatoto-dete-protestirat", "text": "Напрежение избухна в с. Търнак, след като шофьор блъсна 11-годишно дете и беше освободен. Тази сутрин близки на детето блокираха пътя към селото. Те искат справедливост и са разгневени, защото шофьорът е пуснат на свобода. На мястото пристигна полиция, която настояваше хората да освободят платното, с което напрежението ескалира. 11-годишната Сара е в много тежко състояние. Лекарите ни казаха да очакваме най-лошото, казаха пред bTV близките на детето. Те са категорични, че детето не е пресичало улицата, а джипът няма никакъв спирачен път. Според чичото на Сара – Слави, шофьорът е бил във видимо нетрезво състояние. Близките на момичето са категорични, че не вярват на полицията и прокуратурата.", "date": "2018.10.04", "title": "Ромите в Търнак на бунт: Близки на блъснатото дете протестират"}
{"url": "https://www.faktor.bg/bg/articles/obshtestvo/ulitsata/momche-za-malko-ne-izgori-tsyala-tsarkva", "text": "Кметът на с. Бутан съобщи, че вчера около 08.45 ч. в старото килийно училище в приземния етаж в сградата на църква „Свето Възнесение“ неизвестно лице е запалило хартиени чаши и пластмасова бутилка на корниз на прозорец. При пожара няма нанесени щети. Полицейските служители са установили, че извършител на деянието е малолетно момче от селото, в което е намерена запалка.", "date": "2018.10.04", "title": "Дете за малко не изгори цяла църква"}
{"url": "https://www.faktor.bg/bg/articles/obshtestvo/zakon-i-red/daniel-mitov-deloto-sreshtu-men-e-do-pod-krivata-krusha", "text": "\"Делото срещу мен е стигнало \"до под кривата круша\". Има повдигнато обвинение срещу мен, но не мога да разбера точно каква ми е вината\". Това коментира пред news.bg бившият външен министър Даниел Митов в кабинета \"Борисов-2\" преди началото на днешното съдебно заседание, което продължава с разпит на двама свидетели. Обвинението срещу бившия министър е за престъпление по служба, а за заместника му - в безстопанственост. Двамата се явиха лично в съда. Когато Даниел Митов беше външен министър, обществените поръчки в Министерството на външните работи (МВнР) се изпълняваха в срок. Това сочат свидетелските показания на Димитър Георгиев по време на днешното съдебно заседание срещу бившия външен министър Даниел Митов и заместника му Христо Ангеличин. Свидетелят Димитър Георгиев е бивш служител на МВнР. Преди началото на днешното съдебно заседание двамата обвиняеми се явиха лично в съда, със своите адвокати. Обвинението срещу бившия външен министър е за престъпление по служба, а за заместника му - за безстопанственост. Припомняме, Даниел Митов е обвинен в това, че в периода от 15 януари 2016 г. до 22 юли 2016 г., като министър на външните работи, при условията на продължавано престъпление не изпълнил служебните си задължения с цел да набави облага за търговско дружество и от това настъпили значителни вредни последици в размер на 494 458,03 лв. Христо Ангеличин е обвинен за същия период - от 15 януари 2016 г. до 22 юли 2016 г., като длъжностно лице - заместник-министър на външните работи, не е упражнил достатъчен контрол върху директора на дирекция \"Управление на собствеността и материално-техническо осигуряване\" в МВнР. Заради недостатъчния контрол е ощетено външното ведомство за 494 458,03 лева. Парите са изплатени по силата на две споразумения сключени между МВнР и МЗХ, на търговско дружество, като сумата е недължимо платена, поради неспазване от страна на търговското дружество на ценовото му предложение.", "date": "2018.10.04", "title": "Даниел Митов: Делото срещу мен е до под кривата круша"}
{"url": "https://www.faktor.bg/bg/articles/opravdaha-bivshiya-kmet-na-tran-stanislav-nikolov-za-intsidenta-s-blasnato-dete", "text": "Пернишкият окръжен съд оправда бившия кмет на Трън Станислав Николов за инцидента с блъснато дете през 2015 година. С решение от 3 октомври магистратите в Перник потвърждават издадената на 18 май т.г. присъда от Районния съд в Трън. Решението е окончателно и не подлежи на обжалване и протест. Николов бе обвинен за причиняване по непредпазливост на две тежки и две средни телесни повреди. Пътно-транспортният инцидент стана на 13 ноември 2015 година на кръстовище край училището в Трън при опит на 6-годишния Ивайло Стоянов да премине зад спрял училищен автобус.  Първоначално разследването срещу Николов беше прекратено. След проверка, разпоредена от главния прокурор , случаят бе иззет от разследващите в града и предаден на прокуратурата в Перник. Според магистратите в Перник, в хода на делото е установено, че Николов карал със съобразена скорост и реагирал своевременно, задействайки спирачната система, но не е можел да предотврати удара, тъй като пострадалото дете изтичало на пътното платно зад спрелия автобус на място, където няма пешеходна пътека и водачът не е могъл да го види, преди да навлезе в опасната зона.", "date": "2018.10.04", "title": "Оправдаха бившия кмет на Трън за инцидента с блъснато дете"}
{"url": "https://www.faktor.bg/bg/articles/obshtestvo/vlastta-se-sreshta-s-protestirashtite-mayki-na-detsa-s-uvrezhdaniya", "text": "Депутати от управляващото мнозинство организират публична среща с представители на хората с увреждания. Тя ще се проведе от 14:00 часа в Народното събрание. В началото на седмицата майките на деца с увреждания излязоха на мащабен протест в центъра на София, който за кратко блокира Орлов мост. На днешната среща се очаква да присъстват четирима ресорни министри, за да успокоят недоволството на протестиращите и да обсъдят исканията им. Днес ще стане ясно и какви срокове ще бъдат приети в законите в помощ на хората с увреждания, по които се работеше през лятото.", "date": "2018.10.04", "title": "Властта се среща с протестиращите майки на деца с увреждания"}
{"url": "https://www.faktor.bg/bg/articles/obshtestvo/evgeni-krusev-sled-izvarshvaneto-na-remontite-mozhe-da-se-davat-krayni-otsenki-za-ul-graf-ignatiev", "text": "Предстоят още строителни дейности по ул. „Граф Игнатиев”, след извършването им може да дадем оценка дали строителят си е свършил работата. Това каза пред журналисти зам.-кметът на София с направление по направление „Транспорт и транспортни комуникации” във връзка с ремонта на ул. „Граф Игнатиев” Евгени Крусев. „В момента ул. „Граф Игнатиев” е затворен по цялата си дължина - от ул. „Алабин” до бул. „Евлоги и Христо Георгиев”. Не е готова нито една отсечка от улицата. В най-напреднал етап е отсечката между ул. „Алабин и пл. „Гарибалди, където огражденията бяха премахнати в съботния ден, за да може този участък да бъде измит и да се направят съответните забележки към строителя, които той следва да отстрани и той вече изпълнява”, заяви зам.-кметът Крусев.  „Предстои да се изпълнят още редица строителни дейности, след които вече ще може да кажем, че даден участък е завършен или не. Тогава би могло да се дават крайни оценки за това какво е качеството. Конкретно в тази отсечка ще се фугира около релсите, има да се оправят капаци, да се поставя улично осветление, контактна мрежа за трамвайните мотриси, така че да се изпълни целта ни в началото на ноември да бъде пуснато трамвайното движение т.е. да бъдат изцяло положени изцяло настилките в зоната на релсовия път и да се продължат довършителните дейности по площадите и градината при църквата „Св. Седмочисленици”. Тогава ще може да дадем оценки на строителят дали си е свършил работата или не”, обяви Крусев.", "date": "2018.10.04", "title": "Евгени Крусев: След извършването на ремонтите може да се дават крайни оценки за ул \"Граф Игнатиев\"!"}
{"url": "https://www.faktor.bg/bg/articles/obshtestvo/otnovo-se-poyaviha-nadpisi-na-savetskiya-pametnik-v-stolitsata", "text": "Паметникът на Съветската армия в София отново осъмна надраскан, този път с червена боя. Надписът на монумента „На Съветската армия освободителка от признателния българския народ” е задраскан и под него е написано „Столична община, махни този национален позор!”.  Преди по-малко от месец паметникът беше залят с блажна боя. Извършителите все още не са известни. Припомняме, че години наред периодично по монумента на комунистите се рисува, а мнозина софиянци искат да бъде демонтиран, както беше махнат грозният паметник \"1300 години България\" пред НДК.", "date": "2018.10.04", "title": "Нови надписи на съветския паметник в столицата призовават общината да го махне"}
{"url": "https://www.faktor.bg/bg/articles/obshtestvo/ulitsata/krakyori-si-prisvoyavat-pravoto-da-govoryat-ot-imeto-na-vsichki-evrei-opozoryavat-geroy-kato-dyanko-markov", "text": "Награждаването на общественика и о.р. полковник Дянко Марков с почетен знак на Министерство на отбраната, по повод на неговата 96-годишнина предизвика неоснователни нападки от среди, свързани с българките евреи. Това предизвика Българо-еврейския научен институт да разпространи до медиите своя специална Позиция. Ето пълния й текст:", "date": "2018.10.04", "title": "Клакьори си присвояват правото да говорят от името на всички евреи – опозоряват герой като Дянко Марков"}
{"url": "https://www.faktor.bg/bg/articles/alo-izmamnitsite-vavlyakoha-i-erp-tata-v-svoite-prestapni-shemi", "text": "В Центровете за обслужване на клиенти на ЕНЕРГО-ПРО постъпиха жалби от потърпевши, които описват нов начин за измама. Схемата е следната: клиентът получава обаждане от скрит номер с предупреждение, че електромерът му е разпломбиран и трябва да плати някаква сума, за да не му спрат тока, накрая телефонният разговор завършва със звучен смях. Служители на ЕНЕРГО-ПРО са установили, че в случая става дума за използване на шегаджийско гугъл приложение. ЕНЕРГО-ПРО предоставя на своите клиенти няколко начина за уведомяване за прекъсване на електроснабдяването вследствие на ненавременно плащане на сметки - чрез имейл, смс или по пощата. В случаите, в които служители на дружеството се свързват с клиенти по телефона за просрочени задължения, те се представят с име и длъжност, като ги съветват да заплатят сметките си за ток на официално обявените за това места – в центровете за обслужване на клиенти, на каси на партньори или по банков път.", "date": "2018.10.04", "title": "Ало-измамници въвлякоха и ЕРП-тата в престъпните си схеми"}
{"url": "https://www.faktor.bg/bg/articles/borisov-zaplatite-na-duhovnitsite-ot-vsichki-religii-shte-badat-izravneni-s-tezi-na-uchitelite", "text": "Заплатите на духовниците от всички религии ще бъдат изравнени с тези на учителите и ще бъдат поети от бюджета. Това стана ясно от думите на премиера Бойко Борисов след среща в Светия Синод във връзка с промените в Закона за вероизповеданията, предаде репортер на Агенция „Фокус“.  „Разбрахме се със Синода да не изтегляме законите. Между първо и второ четене, през тези близо 20 дни, с работната група, в която още днес се включват 5 митрополити, да отрегулираме всичко, което сме се разбрали, за да може на второ четене да се приеме закон, който да бъде приемлив“, съобщи премиерът.  „Г-н Цонев много ясно го каза - че се мъчат от 90-а година държавата да си поеме грижата за вероизповеданията и неслучайно ние приравняваме заплатите с учителските заплати. Защото това са проповедниците в едната и в другата религия, които ще обучават, възпитават, учат на ценности и морал“, коментира Борисов. „Щом се качват учителските заплати, толкова се качват съответно на свещеници, ходжи и т.н.“, допълни той.  „Благодаря на Патриарха и на светите отци. Неслучайно следобед в парламента ще бъдат 5 митрополита, които ще участват в разглеждането на Закона. Благодаря на колегите от Обединени патриоти, ДПС и ГЕРБ за това, че дойдоха не само като вносители, но и като хората, които ще го гласуват. До един владиците оценяват това, което до сега сме правили. Освен благодарности, друго не получаваме, защото действително много е направено. Имаме още 2 покани за 15-и и 17-и. Семинарията е готова. Последното крило на Троянския манастир е готов и т.н.“, заяви Борисов.  „Никой никога не е мислил и не мисли техните доходи, които си получават от дарения, продажба на свещи и т.н., да им ги взима, събира, проверява и т.н. Това, което държавата дава, целево, по еврофондове и директно от бюджета, разбира се, че ние ще му осъществяваме контрол и те нямат нищо против това“, обясни той. „Относно анонимните дарения говорихме до колко и как те да ни дадат праг. И тук не става въпрос само за Българската православна църква, а и за другите вероизповедания. Този Закон регулира всичко. Разбрахме се за минимален праг от 15 милиона допълнително, които се дават, за да може да има за свещеници и за заплати“, обясни премиерът.", "date": "2018.10.04", "title": "Бойко Борисов: Заплатите на духовниците от всички религии ще бъдат изравнени с тези на учителите"}
{"url": "https://www.faktor.bg/bg/articles/delyan-dobrev-i-dragomir-stoynev-se-sblaskaha-zaradi-dumite-na-putin-za-yuzhen-potok", "text": "След коментара на президента на Русия Владимир Путин за спирането на \"Южен поток\" - веднага реакция в българския парламент. Двамата бивши енергийни министри Делян Добрев и Драгомир Стойнев влязоха в спор защо е спрян \"Южен поток\". И двамата обаче, отричат външен натиск. \"По времето на Орешарски имаше проблеми с комуникацията с Европейската комисия по линия на този проект. Не мисля, че е имало външен натиск. Върху мен като министър не е имало\", отбеляза Делян Добрев.  \"Имахме пълната готовност да изграждаме проекта \"Южен поток\". Нека не забравяме, че госпожа Бъчварова се хвалеше, че ГЕРБ се хвалеше, че са партия, която е спряла цели 3 руски енергийно проекта\", уточни Драгомир Стойнев.", "date": "2018.10.04", "title": "Делян Добрев и Драгомир Стойнев се сблъскаха заради думите на Путин за \"Южен поток\""}
{"url": "https://www.faktor.bg/bg/articles/novini/balgariya/emil-radev-konfiskatsiyata-na-imushtestvo-v-darzhavite-ot-es-veche-shte-bade-po-barzo", "text": "\"Конфискацията на имущество в други държави членки на ЕС вече ще бъде по-бърза и ефикасна\", това заяви българският евродепутат oт ГЕРБ/ЕНП Емил Радев по време на пленарната сесия на Европейския парламент, която се провежда в момента в Страсбург, съобщиха от пресцентъра на ПП ГЕРБ. Той приветства постигнатото между Европейските институции споразумение по регламента относно взаимното признаване на решения за обезпечаване и конфискация. Чрез новите разпоредби ще се улесни взаимното признаване, което означава, че всички съдебни решения с наказателноправен характер, постановени в една държава от Европейския съюз, ще бъдат признавани и изпълнявани в друга държава-членка. Страните от ЕС по искане на друга държава членка вече ще могат да конфискуват активи, които не са преки приходи от престъпление, както и активи, които принадлежат на трето лице. Освен това ще може да се конфискува имущество дори ако все още няма осъдителна присъда, например ако заподозреният е избягал. Правната уредба на Съюза в тази област беше доста изостанала. До сега 99 процента от възможните печалби от престъпна дейност не се конфискуваха и оставаха на разположение на престъпниците. Ето защо осъвременяването на законовата уредба за конфискуването на активи, придобити от престъпна дейност, е много нужен и ефективен инструмент за борба с престъпността и тероризма на ниво на целия Европейски съюз. \"Вярвам, че този европейски инструмент за сътрудничество ще гарантира именно ефективното обезпечаване и конфискация на престъпни активи в целия ЕС. Това ще допринесе за повишаване на сигурността на ЕС чрез борба с финансирането на престъпността, включително на терористични дейности\", заяви пред евродепутатите Емил Радев. Един от основните мотиви за престъпната дейност е получаването на финансови облаги. Поради това отнемането на печалбата от престъпна дейност и вземането на необходимите мерки престъпленията да не носят очакваните доходи представлява много ефективен механизъм за борба с престъпността. Конфискацията на активи, придобити от престъпна дейност, е насочена към предотвратяване и борба с престъпността, включително организираната престъпност, както и обезщетяване на пострадалите и осигурява допълнителни средства, които да се инвестират обратно в дейности по правоприлагане или други инициативи за предотвратяване на престъпленията и обезщетяване на пострадалите лица. С новите разпоредби се въвеждат стандартни сертификати и процедури, както и общи за целия Европейски съюз крайни срокове, като краен срок от 45 дни за признаването на решение за конфискация, а в спешни случаи краен срок от 48 часа за признаването и 48 часа за изпълнението на решения за обезпечаване, ще позволят бърза реакция от страна на компетентните органи.", "date": "2018.10.04", "title": "Емил Радев: Конфискацията на имущество в държавите от ЕС вече ще бъде по-бързо"}
{"url": "https://www.faktor.bg/bg/articles/niderlandiya-privika-ruskiya-poslanik-zaradi-hakerskata-ataka-sreshtu-organizatsiyata-za-zabrana-na-himicheski-orazhiya", "text": "Министерството на външните работи на Нидерландия е привикало руския посланик в страната заради хакерската атака срещу Организацията за забрана на химически оръжия (ОЗХО), предава TACC, цитирана от \"Фокус\". По-рано бе съобщено, че нидерландските власти са осуетили руска кибератака срещу ОЗХО в Хага през месец април и са изгонили от страната четирима агенти на Москва. Властите на европейската страна обявиха публично самоличността на предполагаемите руски агенти и подчерта, че операцията им е наредена от руското военно разузнаване. Уточнено бе, че операцията на нидерландските власти е била подпомогната от Великобритания.", "date": "2018.10.04", "title": "Нидерландия привика руския посланик заради хакерската атака срещу Организацията за забрана на химически оръжия"}
{"url": "https://www.faktor.bg/bg/articles/novini/balgariya/demokratichna-balgariya-iska-ostavkata-na-fandakova-zaradi-skandalni-remonti", "text": "Демократична България поиска оставката на столичния кмет Йорданка Фандъкова, заради продължаващите вече почти година скандални ремонти в центъра на София. В специалната им   пише: „Г-жо Фъндъкова, дайте си сметка, че предадохте всички очаквания и надежди на столичани, София да се превърне в европейска столица. Всеки, който днес минава по обезобразените улици на града ни, изпитва дълбоко чувство на срам, особено ако е гласувал за вас. Осъзнайте, че ставате все по-голяма пречка за живота на града, с тоталната си липса на визия за развитието му. Списъкът със строителните и управленски провали в София е огромен, но след фиаското с разрушаването на духа на градския център, вие нямате друг изход освен да си подаде оставката. Това е единствената възможна форма за поемане на отговорност.” Опозицията напомня, че за тези скандални ремонти общината е похарчила 24 милиона лева, а погромът се изпълнява от Джи Пи Груп, която в момента е обект на скандални разкрития.", "date": "2018.10.04", "title": "Демократична България иска оставката на Фандъкова, заради скандални ремонти"}
{"url": "https://www.faktor.bg/bg/articles/goranov-ot-1-yuli-se-uvelichava-tavanat-za-vsichki-pensii-nezavisimo-koga-sa-otpusnati-na-1200-leva", "text": "От 1 юли 2019г. се увеличава таванът за всички пенсии, независимо кога са отпуснати, на 1200 лева и отпада темата за отпадането на тавана. Таванът по естествен път ще отпадне тогава, когато пенсиите се изчисляват на базата на целия осигурителен живот на съответния гражданин. Това каза министърът на финансите Владислав Горанов след среща със синдикатите в Министерски съвет, предаде репортер на Агенция „Фокус“.  „Промените и в пенсионната формула и всички несъвършенства в нея не ни дават основание с лека ръка да преценим, че трябва да отпадне таванът. Има изкривявания, натрупани в годините, в пенсионната формула, свързани както с индивидуалния коефициент, така и с превърнатия осигурителен стаж за някои категории работници. Периодите, от които се изчисляват пенсиите в различните години, са се променяли и са лимитирали, така че се получават едни изкривявания, които разкъсват връзката между осигурителния принос и изчисления размер на пенсиите“, обясни министър Горанов. По думите му увеличението на тавана до 1200 лева ще реши 90% от проблема с увеличаването на размера на пенсиите, но няма да допусне неоснователно получаване на незаработени пенсии, които са изчислени на база на натрупаните промени в пенсионната формула в размери, които не са свързани с приноса на хората. „Тоест имаме едни екстремно високи пенсии, които заради метода, по който се изчисляват, заради пенсионната формула, която се е променяла през годините и спецификите в нея, може да се смята, че са необосновано високи и нямат връзка с приносите“, уточни Горанов. „Формулата, която е действала през годините, има ограничени периоди, и то обикновено най-благоприятните – преди 90-а година. Планираме и промени в пенсионната формула, които ще изчистят до голяма степен всички тези натрупани несъвършенства“, каза още той. „Обединяваме се със синдикатите, че всичко, което правим в тази посока е за усъвършенстване на формулата и премахване на изкривяванията в нея, водени от принципа на осигурителния принос и ползваните права\", допълни финансовият министър.  Весела АЛЕКСАНДРОВА", "date": "2018.10.04", "title": "Горанов: От 1 юли  се увеличава таванът за всички пенсии, независимо кога са отпуснати, на 1200 лева"}
{"url": "https://www.faktor.bg/bg/articles/novini/svyat/pri-napadenie-sreshtu-broniran-voenen-avtomobil-v-turtsiya-sa-ubiti-sedem-voenni", "text": "При нападение срещу брониран военен автомобил в околия Герджюс на провинция Батман, Югоизточен Анадол, са убити седем и ранени двама турски военнослужещи, предаде информационната агенция ДХА. Към 06.00 часа тази сутрин по време на военна операция в района, автомобилът е преминал през път, на който предварително е било заложено самоделно взривно устройство от бойци на Кюрдската работническа партия (ПКК). След взрива на асфалтовия път се е образувала голяма дупка с дълбочина 1.5 митра и диаметър повече от 4.5 метра. Загиналите са един подофицер и шестима професионални сержанти. В района са изпратени линейки, а лечението на ранените военни продължава. Провежда се и широкомащабна военна операция с подкрепа по въздуха за издирване и залавяне на извършителите на дръзкото нападение посочва още ДХА.", "date": "2018.10.04", "title": "При нападение срещу брониран военен автомобил в Турция са убити седем военни"}
{"url": "https://www.faktor.bg/bg/articles/novini/balgariya/turskata-zdravna-grupa-adzhabadem-napuska-balgariya-tarsi-kupuvach-na-bivshata-bolnitsa-tokuda", "text": "След две години в България, здравната група \"Aджъбaдeм\" ce изтeгля oт cтpaнaтa ни, cъoбщaвa \"24 чaca\", пoзoвaвaйĸи ce нa няĸoлĸo нeзaвиcими изтoчниĸa. Гpyпaтa e гoтoвa дa пpиeмa oфepти зa бoлницитe, ĸoитo пpитeжaвa y нac. Toвa ca бившaтa \"Toĸyдa\" в Coфия и зaвeдeниятa c мapĸaтa \"Cити Клиниĸ\", бoлницa зa cъpдeчни зaбoлявaния и мeдицинcĸи цeнтъp в Бypгac, oщe eдин във Bapнa и няĸoлĸo мeдицинcĸи дpyжecтвa. Peшeниeтo зa пpoдaжбaтa нa бизнeca в Бългapия e cвъpзaнo c нyждaтa oт cвeжo финaнcиpaнe нa ĸoмпaниятa мaйĸa, твъдят изтoчницитe нa вecтниĸa. \"Aджъбaдeм\" e чacт oт инвecтициoнния фoнд ІНН, ĸoйтo в пocлeднo вpeмe изпитвa cepиoзни финaнcoви зaтpyднeния. B cpeдaтa нa ceптeмвpи aĸциитe нa фoндa ca пaднaли дo нaй-ниcĸoтo cи нивo oт пocлeднитe 43 мeceцa зapaди cpивa нa тypcĸaтa лиpa, пoĸaзвa дoĸлaд нa Аffіn Нwаng Саріtаl. Maлĸo пoвeчe oт 2 гoдини cлeд cтъпвaнeтo cи в Бългapия тypcĸaтa здpaвнa гpyпa \"Aджъбaдeм\" ce изтeгля oт cтpaнaтa, cъoбщaвa \"24 чaca\", пoзoвaвaйĸи ce нa няĸoлĸo нeзaвиcими изтoчниĸa. Гpyпaтa e гoтoвa дa пpиeмa oфepти зa бoлницитe, ĸoитo пpитeжaвa y нac. Toвa ca бившaтa \"Toĸyдa\" в Coфия и зaвeдeниятa c мapĸaтa \"Cити Клиниĸ\", бoлницa зa cъpдeчни зaбoлявaния и мeдицинcĸи цeнтъp в Бypгac, oщe eдин във Bapнa и няĸoлĸo мeдицинcĸи дpyжecтвa. Peшeниeтo зa пpoдaжбaтa нa бизнeca в Бългapия e cвъpзaнo c нyждaтa oт cвeжo финaнcиpaнe нa ĸoмпaниятa мaйĸa, твъдят изтoчницитe нa вecтниĸa. \"Aджъбaдeм\" e чacт oт инвecтициoнния фoнд ІНН, ĸoйтo в пocлeднo вpeмe изпитвa cepиoзни финaнcoви зaтpyднeния. B cpeдaтa нa ceптeмвpи aĸциитe нa фoндa ca пaднaли дo нaй-ниcĸoтo cи нивo oт пocлeднитe 43 мeceцa зapaди cpивa нa тypcĸaтa лиpa, пoĸaзвa дoĸлaд нa Аffіn Нwаng Саріtаl.", "date": "2018.10.04", "title": "Турската здравна група \"Аджъбадем\" напуска България, търси купувач на бившата болница \"Токуда\""}
{"url": "https://www.faktor.bg/bg/articles/deputatite-predstaviha-proekt-za-novoto-regionalno-delenie-na-stranata", "text": "Северна България става един район, наречен Дунавски, в който влиза и Северозападът, а Черноморието - отделен. Това става ясно от публикувания за обществено обсъждане проект за изменение и допълнение на Закона за регионалното развитие.  Предлага се районите да бъдат четири: Дунавски, Черноморски, Югозападен и Тракийско-Родопски.  Дунавският район ще включва областите Видин, Монтана, Враца, Плевен, Ловеч, Габрово, Велико Търново, Русе, Разград, Силистра и Търговище. В обхвата на Черноморския район ще са областите Шумен, Добрич, Варна, Бургас, Ямбол и Сливен. В Югозападния район ще бъдат включени областите Софийска, София-град, Перник, Кюстендил и Благоевград. Тракийско-Родопският ще обхваща областите Пазарджик, Пловдив, Стара Загора, Хасково, Кърджали и Смолян. Законопроектът предвижда разширяване на правомощията и въвеждане на двустепенен модел на управление на съветите за регионално развитие, който включва управленски и експертно-технически състав, предаде Clubz. Те ще изпълняват функциите за изпълнението на програми, съфинансирани от ЕС или финансирани от държавния бюджет и други финансови източници, включително по отношение на съгласуване, избор и оценка на проекти. Същата функция ще имат по отношение на проекти, финансирани от държавния бюджет и други източници, включително финансови инструменти. Регионалните съвети ще имат консултативна функция при изготвянето на плановете за интегрирано развитие на общините в съответния район от ниво 2. Проектът за промяна на закона предвижда Националната концепция за регионално и пространствено развитие да бъде със срок до 15 години с изключение на елементите на техническата инфраструктура, които се планират за период до 30 години. Седемгодишен ще е срокът на плановете за развитие на районите от ниво 2. Изключение от тях ще правят също елементите на техническата инфраструктура. Също седемгодишен е и срокът на плановете за развитие на общините. За целите на регионалната политика се предвижда въвеждане на географска информационна система.", "date": "2018.10.04", "title": "Проектът за новото регионално деление на страната включва 4 области"}
{"url": "https://www.faktor.bg/bg/articles/holandiya-zadarzha-chetirima-ofitseri-na-ruskoto-gru-za-gotveni-kiberataki", "text": "Предотвратихме хакерска атака, подготвяна от руското Главно разузнавателно управление (ГРУ), заяви холандският военен министър Анк Бейлефелд, предаде Скайнюз. На пресконференция ръководителят на силовото ведомство на западноевропейското кралство заяви, че силите за сигурност са задържали четирима офицери от службата на Москва. \"Арестите бяха извършени на 10 април на летище \"Схипсхол\" в Амстердам. Мишената на задържаните бе централата на Организацията за забрана на химическите оръжия (ОЗХО) в Хага\", допълни тя. Служителите на ГРУ също са искали да проникнат в компютърните системи на британското външно министерство, допълни медията от Лондон. Властите в Нидерландия допълниха, че са експулсирали четиримата. \"Руските граждани  с имена по документи Алексей Минин, Алексей Моренец,  Олег Сотников и Евгений Серябряков са пътували с дипломатически паспорти\", заяви министърът. Информацията дойде след като Великобритания обвини ГРУ  в поредица кибератаки по целия свят с цел подкопаване на западните демокрации.", "date": "2018.10.04", "title": "Предотвратиха кибератака на руското ГРУ в Холандия, готвена от четирима офицери"}
{"url": "https://www.faktor.bg/bg/articles/kogo-da-podkrepi-bpts-v-spora-za-nezavisima-ukrainska-tsarkva-ruskata-pravoslavna-tsarkva-ili-vselenskata-patriarshiya", "text": "Кого да подкрепи БПЦ в спора за независима Украинска църква – Руската православна църква или Вселенската патриаршия? Руска православна църква Вселенска патриаршия Нямам мнение", "date": "2018.10.04", "title": "Анкета: Кого да подкрепи БПЦ в спора за независима Украинска църква – Руската православна църква или Вселенската патриаршия?"}
{"url": "https://www.faktor.bg/bg/articles/novini/balgariya/borisov-otiva-v-ukrayna-na-sreshta-s-poroshenko", "text": "Премиерът Бойко Борисов е начело на делегация, която заминава, по късно днес за Украйна. За утре в Одеса е планиран разговор на Борисов с президента Петро Порошенко.  По-късно двамата ще се включат в тържественото отбелязване на 160-ата годишнина от основаването на Болградската гимназия \"Георги С. Раковски\" в Болград.  С отпуснати от правителството 150 хиляди лева сградата на училището, в което се преподава на български език, е ремонтирана. Украинският президент Порошенко също е възпитаник на гимназията, съобщи БНР.", "date": "2018.10.04", "title": "Борисов отива в Украйна на среща с Порошенко"}
{"url": "https://www.faktor.bg/bg/articles/novini/svyat/time-tramp-i-liderite-na-dvete-korei-favoriti-za-nobelovata-nagrada-za-mir", "text": "Президентът на САЩ Доналд Тръмп, лидерът на КНДР Ким Чен Ун и президентът на Южна Корея Мун Дже Ин са фаворити за Нобеловата награда за мир, пише списание Time. Ким Чен Ун и Мун Дже Ин са номинирани за Нобеловата награда за усилията им за ядреното разоръжаване на Корейския полуостров, отбелязва списанието. Още един претендент за наградата е американския президент Доналд Тръмп за инициативата за първата в историята среща на най-високо равнище между САЩ и КНДР. Най-голямата британска бекмейкърска компания Ladbrokes оценяват шансовете на Тръмпт на 5 към 2, като той може да получи наградата лично или заедно с двамата корейски лидери. Сред другите номинаци са каталунския лидер Карлес Пучдемон, саудитския блогър Раиф Бадауи, украинският режисьор Олег Сенцов.", "date": "2018.10.04", "title": "Time: Тръмп и лидерите на двете Кореи - фаворити за Нобеловата награда за мир"}
{"url": "https://www.faktor.bg/bg/articles/ankara-nato-i-es-ne-tryabva-da-se-otkazvat-ot-makedoniya", "text": ". НАТО и Европейският съюз не трябва да се отказват от Македония заради провала на референдума, за да продължат със сътрудничеството и оказването на подкрепа. Това заяви министърът на външните работи на Македония Мевлют Чавушоглу, предава скопската телевизия „Канал 5“. „Наблюдаваме внимателно събитията. В крайна сметка, това е решение на гражданите на Македония и трябва да уважим това. От друга страна нито НАТО, нито ЕС трябва да оттеглят подкрепата и сътрудничеството си с Македония поради референдума и резултатите от него. В крайна сметка, Македония бе поканена да стане член на НАТО на последната му среща с единодушно решение на всички съюзници“, подчерта Чавашоглу на съвместна пресконференция в Анкара с нидерландския министър на външните работи, Стеф Блок. Ръководителят на турската дипломация бе категоричен, че преговорите за македонското членство в НАТО трябва да продължат, а ЕС трябва да обърне повече внимание на Западните Балкани. Турция, увери Чавашоглу, подкрепя напредъка, мира и стабилността на държавите от Балканите, както и тяхната интеграция в НАТО и ЕС.", "date": "2018.10.04", "title": "Анкара: НАТО и ЕС не трябва да се отказват от Македония"}
{"url": "https://www.faktor.bg/bg/articles/georgi-svilenski-rabotata-na-prezidenta-ne-e-da-pravi-politicheski-partii", "text": "\"БСП е започнала от няколко месеца подготовката си за предстоящите догодина европейски и местни избори и за предсрочни парламентарни. Част от тази подготовка е актуализирането на щаба ни. Той заседава непрекъснато. Приемам избирането ми като голяма отговорност и като част от разпределението на ангажиментите и задълженията в партията ни\",  заяви новоизбраният шеф на предизборния щаб на БСП Георги Свиленски в интервю за \"24 часа\"   \"Работа на президента е да излиза с обединителни тези. Мисля, че той е достатъчно разумен човек, за да му е ясно, че функциите му в момента са да бъде президент на всички българи, а не да прави политически партии. Във времето назад сме свидетели на няколко такива, съдбата на тези субекти е ясна каква е и  все си мисля, че в този човек има разум и не би постъпил така. БСП не се притеснява, през годините, пак казвам, има няколко опита за правене на алетернативни или на съпътстващи леви проекти. И нито един не е успял. Така че си вървим по нашата програма, а всеки е свободен да се сдружава с когото си иска„ \", каза още той.  \"Твърдим, че това управление е изчерпано, това мнозинство не може да решава проблемите на българските граждани и затова не виждаме мястото на депутатите социалисти в парламента на този етап. Затова и обикаляме в цяла България между хората да чуем техните мнения, препоръки, критики по предложения проект за “Визия за България”. Не е онова политическо решение, при което партията напуска и повече не се връща, а акт на парламентарната група, която има правото да прецени какви прийоми да използва. - БСП има необходимия брой народни представители да внесе вота, оттам нататък важен за нас е дебатът - да стане ясно, че здравеопазването не е приоритет за управляващите, че здравето на хората не ги интересува. Че не ги интересува това, за което са избрани - да осигурят небоходимия жизнен и социален стандарт на българите. Разбира се, задачата става много по-сложна след миналия петък, когато Но когато ГЕРБ казват, че парламентарното мнозинство е стабилно, трябва да знаем, че това не може да стане без ДПС. А укора отправяха самите ГЕРБ и патриотите. Казваха: “Когато ние си отидем, идват ДПС и БСП.” Да, де, ама ето - ДПС дойде, без те да са си отишли от власт\", обясни депутатът.", "date": "2018.10.04", "title": "Георги Свиленски: Работата на президента не е да прави политически партии"}
{"url": "https://www.faktor.bg/bg/articles/mihail-konstantinov-za-parvi-pat-shte-se-iska-vot-za-namereniya-i-predlozheniya", "text": "\"За първи път ще се иска вот за намерения и предложения на здравния министър Кирил Ананиев, нещо, което още не се е сбъднало. Опозицията няма подкрепа извън собствената си група, което пък от своя страна показва една изолация. Крайният резултат е ясен, а дали ще има полза от дискусиите, предстои да видим\", коментира в студиото на \"България сутрин\" Bulgaria ON AIRматематикът проф. Михаил Константинов.  По думите му проблемите в здравеопазването са налице, но те не влизали в намеренията на здравния министър Ананиев.   \"Никой не се наема да реши проблема с неосигурените граждани у нас, който освен, че несправедливо черпи ресурс, води и до злоупотреби с медицинската система. Спирането на кражбите в сектора също би трябвало да стои на дневен ред\", отбеляза анализаторът.   Пред Bulgaria ON AIR политологът Първан Симеонов посочи, че както всеки друг вот, така и този цели да стегне oпозицията и да се създаде дебат.  \"От БСП са напълно в правото си. Чест прави на Кирил Ананиев, че започва някви промени в сектора. Въпросът обаче е, че тук не става дума за реформи, тъй като такава се получава, когато за същите вложени средства и разходи се опитваш да постигнеш по-добра услуга. В конкретния случай това, което се предлага е просто да се дават повече пари\", допълни той.", "date": "2018.10.04", "title": "Михаил Константинов: За първи път ще се иска вот за намерения и предложения"}
{"url": "https://www.faktor.bg/bg/articles/novini/balgariya/trima-ministri-ot-kabineta-borisov-2-shte-davat-pokazaniya-po-deloto-za-bartera-s-turskite-vaksini", "text": "Трима министри от кабинета \"Борисов 2\" ще дават показания по делото за бартера с турските ваксини, по което един от подсъдимите е бившият здравен министър Петър Москов. На разпит в Специализирания  наказателен съд са призовани Румяна Бъчварова, Ивайло Калфин и Николай Ненчев, предаде БНР.", "date": "2018.10.04", "title": "Трима министри от кабинета \"Борисов 2\" ще дават показания по делото за бартера с турските ваксини"}
{"url": "https://www.faktor.bg/bg/articles/novini/balgariya/gamizov-voyna-vodi-rusiya-s-balgari-i-to-uspeshno-s-tolkova-mnogo-rodni-predateli", "text": "Заради спирането на корупционния проект „Южен поток”, руският президент Владимир Путин даде България като лош пример. Това стана вчера на съвместна пресконференция след разговор с австрийския федерален канцлер Себастиан Курц в Москва. Ето как енергийният експерт Стефан Гамизов коментира критиката на Москва: „Как Путин манипулира: „България под натиск отвън се отказа от \"Южен поток\", сега съжаляват и говорят за това да получат наш газ вече през \"Турски поток\"... Пропуснал е обаче да отбележи, че цената на този “проект” беше изкуствено увеличена 4 пъти и условията за получаване на транзитни такси от България бяха първо да бъде изплатено всичко по строителството. Или казано с прости думи, България нямаше да спечели стотинка през следващите 20 години, но щеше да бъде ликвидиран съществуващият пренос, от който печели условно 200 милиона долара годишно. Условно, защото тези пари се крадат от свързани с Русия хора за фалшиви инвестиции, но поне ги има и ако тази корупция бъде ликвидирана, то тогава ще са налични. Южен поток беше “проект” с ясна цел как да лиши България от такси за пренос на руски газ и да монополизира окончателно в руска полза южната част на Европа, която е с възможности за получаване на природен газ от много други източници. Война води Русия с България. И то много успешно с толкова много български предатели на всяка крачка...”", "date": "2018.10.04", "title": "Гамизов: Война води Русия с Българи, и то успешно – с толкова много родни предатели"}
{"url": "https://www.faktor.bg/bg/articles/novini/svyat/merkel-poseti-memoriala-na-zhertvite-na-holokosta-yad-vashem", "text": "Германската канцлерка Ангела Меркел започна втория ден от двудневната си визита в Израел с посещение на мемориала на жертвите на Холокоста \"Яд Вашем\", предаде Асошиейтед прес. Меркел разгледа мемориала и участва във възпоменателна церемония. Тя беше придружавана от директора на \"Яд Вашем\" Авнер Шалев. Германската канцлерка заяви, че страната й е ангажирана с противодействието срещу антисемитизма, омразата и насилието, съобщи ДПА, цитирана от БТА. \"Преди почти 80 години в нощта на погромите на 9 ноември евреите в Германия бяха изправени пред омраза и насилие с невероятни измерения\", каза Меркел и добави: \"Но това, което последва бяха безпрецедентните престъпления на Холокоста, отхвърляне на цивилизацията. Затова Германия има вечно задължение да отбелязва това престъпление и да противодейства на антисемитизма, омразата и насилието\". Тези си думи Меркел записа в книгата за гости на \"Яд Вашем\". От там канцлерката отиде на друга церемония в Ерусалим, където беше удостоена с титлата почетен доктор на университета на град Хайфа. Меркел е на двудневно посещение в Израел за серия от съвместни правителствени консултации. Тя е придружавана от по-голямата част от членовете на германското правителство и голяма бизнес делегация, както и от нов служител, натоварен с борбата срещу антисемитизма. Очаква се по време на визитата канцлерът да се фокусира върху двустранните икономически въпроси, като наблегне на иновациите, технологиите и проектите за развитие. Това е седмото подобно съвместно правителствено заседание, откакто Израел и Германия установяват тази традиция преди едно десетилетие. Еврейската държава беше създадена три години след края на Втората световна война. Германското правителство плати милиарди долари репарации на оцелели от Холокоста и се позиционира като лидер в борбата с антисемитизма.", "date": "2018.10.04", "title": "Меркел посети мемориала на жертвите на Холокоста \"Яд Вашем\""}
{"url": "https://www.faktor.bg/bg/articles/boyko-borisov-speshno-izhvarcha-kam-svetiya-sinod", "text": "Премиерът Бойко Борисов отиде в Светия синод спешно, а към него се присъединиха и политици от ГЕРБ, ДПС и Обединените патриоти, за да успокояват духовете. Заедно натам поеха лидерът на ПГ на управляващата партия Цветан Цветанов, зам.-шефът на ПГ на ДПС и богослов по образование Йордан Цонев и замът на ПГ на ОП Искрен Веселинов, предаде Канал 3. Преди да се присъединят към премиера Цветанов проведе кратка среща с лидера на движението Мустафа Карадайъ и направиха второ поред съвместно изявление. Повод за спешната реакция от страна на политиците се оказа гневната декларация на Синода срещу новия проектозакон за вероизповеданията. Духовниците вчера дори присъстваха на правната комисия, а после излязоха с декларация от името на Св. синод, в която се възмутиха, че не е бил консултиран с тях. Те недоволстват още, че никой не е потърсил мнението на духовенството, когато е подготвил промените, и възразяват срещу намеса на държавата във вътрешноорганизационните дела на Църквата.", "date": "2018.10.04", "title": "Бойко Борисов спешно в Светия синод, за да успокоява духовете"}
{"url": "https://www.faktor.bg/bg/articles/novini/svyat/milioni-amerikantsi-poluchiha-preduprezhdenieto-tramp", "text": "Федералната агенция за управление на извънредните ситуации на Съединените щати изпрати тестово предупреждение до милиони мобилни телефони в страната. Тестът е имал за цел да провери дали комуникационната система работи. „Това е тест на Националната безжична спешна система за известяване. Не е нужно да се предприемат действия.\" СМС с този текст получиха милиони американци на мобилните си телефони. Допълнително съобщение бе излъчено и по радиото и телевизията. Макар сега да бе само тест, по този начин гражданите на САЩ ще бъдат предупреждавани при големи заплахи за националната сигурност, като ракетна атака, терористичен акт и природни катаклизми. В Ню Йорк обаче някои хора се питаха нужно ли е това. Орен Макдермид: Може да е необходимо при извънредна ситуация. Но не искам да ме будят посред нощ някакви съобщения. Междувременно часове преди теста две жени отправиха искане към федералния съдия на Ню Йорк да спре съобщението. Искането им бе отхвърлено.  Лиан Никитович: Наистина съм загрижена за разширяването на президентските правомощия. Според двете жени това не е традиционен начин на управление и въпреки, че сме в дигитална ера, трябва да има ясни правила. Тестът, който бе наречен от някои „Предупреждението Тръмп\", първоначално бе предвиден за септември.", "date": "2018.10.04", "title": "Милиони американци получиха \"Предупреждението Тръмп\""}
{"url": "https://www.faktor.bg/bg/articles/novini/svyat/putin-dade-balgariya-kato-losh-primer-zaradi-yuzhen-potok", "text": "Владимир Путин обяви, че не би искал Европа да прояви слабост и да не защити участието си в проекта \"Северен поток 2\", както направи България с \"Южен поток\". Това посочи руският президент на съвместна пресконференция след разговор с австрийския федерален канцлер Себастиан Курц в Москва, предаде Нова ТВ.  \"България, под натиск отвън, изостави този проект, сега те съжаляват, сега говорят за това да получават нашия газ вече през \"Турски поток\". Наистина не бих искал цяла Европа да прилича на България, да покаже такава слабост и неспособност да защити националните си интереси. Българските колеги ни уверяваха, че каквото и да става, ще се борят за \"Южен поток\" до край, тъй като той съответства на националните им интереси. Той щеше да засили техния геополитически статут като транзитна страна за газа към Европа, до 400 милиона евро годишно, просто така, само защото има тръба на тяхната територия\", заяви президентът на Русия. Той добави, че българската страна се е надявала да създаде няколко хиляди работни места. Руският лидер подчерта, че оценява обема на доставките на природен газ от Русия за Европа през 2018 г. на 200 милиарда кубически метра и че собствените добиви на европейските страни намаляват, така че вносът е неизбежен. \"Има други възможности, но те са по-скъпи и ще намалят цялостната конкурентоспособност на европейската икономика\", подчерта Путин. \"И какво, Европа ще купува газ с 30% по-скъп, включително и от САЩ? Може наистина, но това е глупост, разбирате ли?\" На 1. декември 2014 г. по време на посещение в Анкара руският президент Владимир Путин заяви, че Москва се отказва от проекта \"Южен поток\" и вместо него ще построи \"Турски поток\", който ще свързва Русия и Турция по дъното на Черно море. В момента се изграждат паралелно 2 отсечки, всяка една от тях е с капацитет по 15,75 милиарда кубически метра газ. Едната от тръбите ще снабдява Турция със синьо гориво, а капацитетът на другата е предназначен за страните от Балканите и Южна Европа. За момента руската страна все още не е решила на къде ще поеме втората тръба след Турция. Единият вариант е през Гърция за Италия, а вторият е през България за Сърбия и Унгария.", "date": "2018.10.04", "title": "Путин даде България като лош пример заради Южен поток"}
{"url": "https://www.faktor.bg/bg/articles/novini/balgariya/karadaya-nyama-losho-da-si-kupish-tets-a-i-dogan-e-istoricheska-lichnost", "text": "\"Ще участваме активно във вота на недоверие. Имаме свои мотиви, но ще изчакаме да видим какви са мотивите на опозицията. Не сме търсени за консултации от БСП. ДПС е в опозиция и това до голяма степен предопределя нашето поведение при евентуални вотове на недоверие\", заяви пред Нова телевизия лидерът на ДПС Мустафа Карадайъ.  \"Политиците от ранга на Доган са историческа личност, те са актива на тази държава, защо американският посланик да не дойде да се снима с него\", разгневи се Карадайъ на въпрос за снимката на Ахмед Доган с американския посланик Ерик Рубин.  \"Не виждам какво лошо има един човек да си купи нещо и да се включи в една сделка\", коментира Карадайъ по повод новината, че Ахмед Доган е купил ТЕЦ \"Варна\".  Той надълго и нашироко обясни на водещия, че \"политиците не трябва да ъдат питани и не трябва да се занимават с частни търговски дселки\", визирайки купуването на ТЕЦ \"Варна\" от Ахмед Доган. \"Не бива да имаме отношение дали сме малко членове на ЕС или много. Или изпълняваме регламентите на ЕС или не\", избягна да отговори пряко Карадайъ на изказването на Путин, че България не може да защитава националните си интереси и се поддава на чуждо влияние.", "date": "2018.10.04", "title": "Карадайъ: Няма лошо да си купиш ТЕЦ, а и Доган е историческа личност"}
{"url": "https://www.faktor.bg/bg/articles/novini/svyat/makedonski-politik-samo-moskva-i-belgrad-se-zaradvaha-na-rezultatite-ot-referenduma", "text": "\"Само Москва и Белград се зарадваха на резултатите от референдума за името в Македония, всички наши съюзници и съседи са шокирани\", коментира пред телевизия \"Европа\" в интервю за Героги Коритаров заместник-генералният секретар на ВМРО-ДПМНЕ Петър Богоевски от реформаторското крило на ВМРО-ДПМНЕ. \"ВМРО-ДПМНЕ вече се превръща в \"производител\" на кризи и Македония се намира в сериозна политическа криза\", коментира той и добави, че е скептичен, че е възможно да се намери парламентарно решение на кризата, заради отказа на ВМРО-ДПМНЕ да направи компромис и да подкрепи Преспанския договор. По думите му, ВМРО-ДПМНЕ вече би могла да се коалира само с проруски и просръбски партии, както и, че партията сама е ограничила възможностите си за добри изборни резултати. Богоевски определи предложението на Георги Първанов България да стане инициатор Македония да бъде прието в НАТО с конституционното и име.", "date": "2018.10.04", "title": "Македонски политик: Само Москва и Белград се зарадваха на резултатите от референдума"}
{"url": "https://www.faktor.bg/bg/articles/nenchev-popita-imalo-li-e-provokatsiya-navlizane-na-ruski-samoleti-vav-vazdushnoto-ni-prostranstvo", "text": "Най-добре ще е лично премиерът да оглави комисията за избор на нов тип изтребител. Това е един чудесен избор, чудесно предложение. Надявам се в края на годината да имаме подписан договор. Това каза бившият министър на отбраната Николай Ненчев в ефира на БТВ. По думите му Ф-16 е един чудесен самолет. „Това е един изключително важен въпрос и трябва да се съобразим и с цената на поддръжката. Държавите около нас също имат такива самолети. Ако се спрем на него, ние бихме имали най-добрия самолет на Балканите“. Ненчев призова незабавно да се развали договора за ремонт на самолети МиГ. „Ще ни излезе много скъпо. В същото време да сключим договор за поддръжка със САЩ. Нека работим в посока да улесним и летците. Никаква полза нямаме от руските МиГ“, призова Ненчев. Той коментира и опасенията по времето, когато той бе министър, че пилотите ни няма как да летят, защото има риск. Той попита дали е имало провокации и навлизане във въздушното ни пространство от страна на Русия, докато не е бил подписан договор за поддръжка на МиГ-овете ни. Ненчев отбеляза и, че има явно има напредък, щом самолетите ни не са спирали да летят.", "date": "2018.10.04", "title": "Ненчев попита: Имало ли е провокация и навлизане на руски самолети във въздушното ни пространство"}
{"url": "https://www.faktor.bg/bg/articles/novini/balgariya/pozhar-lumna-v-nay-golyamata-plovdivska-bolnitsa-sv-georgi", "text": "Пожар избухна в най-голямата болница в Пловдив - \"Свети Георги\", съобщи Нова телевизия. Няма пострадали хора. Насени са материални щети. Пламъците тръгнали от западната част на отделението по урология към 03:00 часа тази нощ. То се намира на деветия етаж. Причините за възникването на пожара все още се изясняват.", "date": "2018.10.04", "title": "Пожар избухна в най-голямата пловдивска болница \"Св. Георги\""}
{"url": "https://www.faktor.bg/bg/articles/novini/balgariya/ventsislav-mitsov-sas-zakon-v-sos-slozhihme-malkite-pianisti-do-fleksadzhiite", "text": "\"С новия закон за шума, който приемаме в общината, ще приравним децата, които свирят на пиано, с флексаджиите. В музиката има три термина звук шум и тон. Трябва да се направи разлика, но общинарите сложихме всичко в един закон. Как да обясниш на малките музиканти разликата между изкуството и строителството\"?  Това заяви пред БТВ общинският съвет от столицата Венци Мицов. Той настоява да няма подобен закон и да се помисли, дали просто не може да се ограничи свиренето в дома от 10:00 часа до 20:00 часа, а не да се спират децата от изкуството. Той попита и как ще се замерва шумът след 23:00 часа, когато тогава инспекторите от РЗИ почиват.  Мицов е възмутен още от факта, че ще се глобяват уличните музиканти и предложи това да се случва, но след определени децибели. От ГЕРБ го призоваха да напише законопроект и да го предложи, след като се чувства по-компетентен. Той отново настоя вместо с шума, СОС да се занимава с каруците в София, които пречат на движението.", "date": "2018.10.04", "title": "Венцислав Мицов: Със закон в СОС сложихме малките пианисти до флексаджиите"}
{"url": "https://www.faktor.bg/bg/articles/novini/svyat/zadarzhaha-bivsh-voynik-za-izpratenite-pisma-s-ritsin-do-pentagona-i-tramp", "text": "Американските власти задържаха мъж по подозрения, че е изпратил съмнителните писма с отровно вещество към Пентагона и до президента Тръмп.   Арестуваният е 39-годишният бивш войник от военноморските сили Уилям Клайд Алън III. Той е бил познат на властите за отправяне на заплахи и разпространяване на конспиративни теории. Вчера министърът на отбраната и американският президент получиха подозрителни пликове. Първоначално имаше подозрения, че те съдържат рицин – най-силната отрова на растителна основа. Впоследствие обаче се оказа, че в писмата има рициново семе, от което се извлича рицинът. Семето не е толкова отровно, но може да навреди, ако бъде погълнато.", "date": "2018.10.04", "title": "Задържаха бивш войник за изпратените писма с рицин до Пентагона и Тръмп"}
{"url": "https://www.faktor.bg/bg/articles/novini/balgariya/v-siderov-sasht-iska-da-otrezhe-vliyanieto-na-rusiya-na-balkanite-rusiya-iska-tova-da-prodalzhi-i-se-slbaskvat-v-malkata-makedoniya", "text": "\"Системата на здравеопазване е сбъркана тотално. Държавата трябва да сехгрижи за здравето, а ние превърнахме здравната систума изцяло в комерсиална дейност\", заяви пред БНТ лидерът на \"Атака\" и председател на ПГ на ОП Волен Сидеров. \"Задавам радикалния въпрос-какво прави Здравната каса, защо има Здравна каса? Парите, които събираме за здраве отиват в една институция, какво се случва там с парите ни-отиват в частни ръце\", попита той. По думите му, министърът на здравеопазването се опитва да направи подобрения в тотално сбъркана система. \"Сегашният министър е финансист и той подхожда мениджърски, да спре източването\", каза още той и добави, че Ананиев е успешен министър. \"Не може болницата да е търговско дружество. Нашите пари отиват в държавата, в Здравната каса, а и след това отиват в частна фирма. Нима доставката на лекарства не може да се извършва от Здравно министрество\", коментира Сидеров. \"Не е ясно какво искат с този вот на недоверие БСП, освен че решават вътрешно-партийни въпроси\", заяви той. \"БСП изпреварват събитията, те дори още не са видели какво предлага Ананиев, за да искат вот. Вотът, разбира се, няма да мине\", прогнозира Сидеров. \"В Македония има геополитически слъсък. Цялото бързане да стане член на НАТО е част от геополитическата игра между САЩ и Русия и винаги съм съветвал да има балансирано отношение. САЩ иска да отреже влиянието на Русия на Балканите, Русия иска това да продължи и се слбъскват в малката Македония. Нашата позиция не трябва да е пасивна, но не трябва и да  е пресилена\", заяви лидерът на \"Атака\" и отново припомни своята идея да се добави анекс към Договора за приятелство. Според него, е правилно да се помага на Македония. \"Македонското правителство ще каже дали ще послуша съветите на Москва, никой не може да им каже на сила. Но сега ще се види доколко претенциите им за суверенитет са истински. Това ще бъде изпит за македонското правителство\",", "date": "2018.10.04", "title": "В. Сидеров: САЩ иска да отреже влиянието на Русия на Балканите, Русия иска това да продължи и се слбъскват в малката Македония"}
{"url": "https://www.faktor.bg/bg/articles/novini/svyat/london-obvini-ruskoto-razuznavane-za-seriya-ot-kiberataki", "text": "Великобритания обвини руското военно разузнаване в серия от четири кибератаки по целия свят. Според британския Национален център за киберсигурност руското Главно управление стои зад атаки, които засягат области от политиката, през бизнеса и медиите, до спорта. Конкретните случаи, за които Лондон обвинява Москва са заразяването със зловредния софтуер BadRabbit и хакерската атака срещу Световната антидопингова агенция. На Острова смятат, че руснаците стоят и зад изтичането на имейли от Демократическата партия в САЩ и кражбата на електронни писма на британска телевизия през 2015 г.", "date": "2018.10.04", "title": "Лондон обвини руското разузнаване за серия от кибератаки"}
{"url": "https://www.faktor.bg/bg/articles/novini/svyat/vaorazhen-mazh-pronikna-v-imenieto-na-fethullah-gyulen-v-sasht", "text": "Сигнал, че въоръжен мъж е проникнал в имението на ислямисткия проповедник Фетхуллах Гюлен, вдигна на крак полицията в Пенсилвания. Сигналът бил подаден от охранител. Той видял въоръжен мъж да прониква в имението и произвел предупредителен изстрел. Това стреснало нападателя и той избягал. Няма пострадали. Имението на Гюлен, който живее от години зад Океана, се намира в планинския район Поконо на щата Пенсилвания. Турция обвинява проповедника, че е подстрекател на опита за преврат срещу Ердоган през лятото на 2016 г.", "date": "2018.10.04", "title": "Въоръжен мъж проникна в имението на Фетхуллах Гюлен в САЩ"}
{"url": "https://www.faktor.bg/bg/articles/novini/balgariya/slanchevo-temperaturi-do-23-gradusa", "text": "През деня над Северна България ще има разкъсана облачност, намаляваща след обяд до слънчево. Над Южна България облачността ще е променлива, по-значителна над Рило-Родопската област, където слабо ще превали. Ще духа слаб, в Дунавската равнина и източните райони до умерен северозападен вятър. Дневните температури слабо ще се понижат и максималните ще бъдат между 18 и 23 градуса. Над Черноморието и планините ще преобладава слънчево време.", "date": "2018.10.04", "title": "Слънчево, температури до 23 градуса"}
{"url": "https://www.faktor.bg/bg/articles/novini/svyat/edin-politsay-e-ubit-a-shestima-raneni-pri-strelba-v-sasht", "text": "Един полицай беше убит, а шестима ранени при стрелба в американския град Флорънс, щата Южна Каролина. Нападателят е задържан. Поне 5 човека са ранени при стрелба във Филаделфия Инцидентът станал при изпълнение на заповед за арест. Първо трима помощник-шерифи се опитали да задържат нападателя, когато той открил огън по тях. Тогава на място пристигнали четирима полицаи. При последвалата престрелка те били ранени, единият от тях смъртоносно. Нападателят се предал след преговори.", "date": "2018.10.04", "title": "Един полицай е убит, а шестима ранени при стрелба в САЩ"}
