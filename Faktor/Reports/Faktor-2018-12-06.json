{"url": "https://www.faktor.bg/bg/articles/novini/balgariya/ep-prizovava-s-nova-rezolyutsiya-balgariya-i-rumaniya-da-badat-prieti-v-shengen", "text": "Европейският парламент (ЕП) ще приеме следващата седмица нова резолюция, с която ще призове България и Румъния да бъдат приети в Шенген възможно най-скоро. Това съобщи ЕП след изготвянето на дневния ред на предстоящата в Страсбург последна за годината сесия на евродепутатите. Резолюцията е незаконодателна и призовава Съветът на ЕС да вземе бързо и положително решение за присъединяването на двете страни към пространството без гранични проверки. ЕП подкрепи присъединяването на България и Румъния към Шенген през юни 2011 г. и няколко пъти потвърди становището си. Двете страни частично прилагат правилата от Шенген, отбелязва ЕП.  Окончателното решение дали да станат част от пространството трябва да бъде взето с единодушие в Съвета на ЕС.", "date": "2018.12.06", "title": "ЕП призовава с нова резолюция България и Румъния да бъдат приети в Шенген"}
{"url": "https://www.faktor.bg/bg/articles/ukraina-skasa-ofitsialno-dogovora-za-druzhba-s-rusiya", "text": "Украинският парламент разтрогна символично Договора за дружба, сътрудничество и партньорство с Русия, съобщи Франс прес. Предложена от президента Петро Порошенко, тази мярка, която ще влезе в сила през април догодина, бе подкрепена от 277 депутати при необходими минимум 226 гласа, предаде БТА. Така Украйна отказва да поднови договора, който влезе в сила през април 1999 г. и се подновяваше автоматично на всеки десет години.  На 25 ноември три украински военни кораба с 24 моряци на борда бяха пленени в Керченския проток от Русия. Това бе първата открита военна конфронтация между Москва и Киев от анексията на Крим и избухването на въоръжения конфликт в Източна Украйна между правителствените сили и проруските сепаратисти през 2014 г.", "date": "2018.12.06", "title": "Украйна скъса официално Договора за дружба с Русия"}
{"url": "https://www.faktor.bg/bg/articles/novini/svyat/putin-dava-6-miliarda-dolara-na-zadahvashta-se-rusiya-na-maduro", "text": "Венецуелският президент Николас Мадуро обяви, че са договорени руски инвестиции в размер на 6 милиарда долара в икономиката на тежко засегнатата от криза икономика на латиноамериканската страна, предава TACC.  Какво означава това?  Путин вкарва 6 милиарда долара на задъхваща се Русия не толкова във Венецуела, колкото инвестира в спасението на Мадуро. Руски опозиционни лидери отдавна заявиха, че подобно решение ще е лудост. Но вече е факт.  Венецуела и Русия подписаха поредица от договори за няколко милиарда долара по време на посещението в Москва на делегация, водена от президента Николас Мадуро. Лидерът на Боливарската република съобщи това в четвъртък в кратък видеоклип, публикуван на страницата му в социалната мрежа „Туитър“. \"Днес бяха подписани договори за гарантиране на инвестиции от над 5 млрд. долара за увеличаване на производството на петрол с нашите руски партньори в съвместни предприятия\", каза Мадуро. Освен това ние гарантираме инвестиции над 1 млрд. долара в минната промишленост, главно добив на злато. \" Освен това бяха подписани споразумения за доставка на руска пшеница и поддръжка и обслужване на оръжия в южноамериканската страна, допълни още Мадуро. \"Ние ... подписахме договор за осигуряване на доставка на пшеница, 600 хиляди тона за венецуелския народ\", каза Мадуро, добавяйки, че доставките са гарантирани за „2019 г. и след това\". \"Освен това беше подписан договор за поддръжка, техническо обслужване и ремонт на оръжейни системи на Боливарска република Венецуела\", каза той.", "date": "2018.12.06", "title": "Путин дава 6 милиарда долара на задъхваща се Русия за Мадуро"}
{"url": "https://www.faktor.bg/bg/articles/novini/svyat/obshtestveniyat-transport-v-lyuksemburg-stava-napalno-bezplaten", "text": "Люксембург е първата държава в света с напълно безплатен обществен транспорт. От следващото лято пътниците няма да плащат за влаковете, трамваите и автобусите. Така премиерът Ксавиер Бетел изпълни основното си предизборно обещание - в защита на околната среда да стимулира пътуването с обществен транспорт. През лятото, страната вече въведе безплатно пътуване за младите хора под 20 години. В момента цената на билета за 2 часа е 2 евро. С един билет може да се пропътува цялата държава, чиято територия е едва 2600 квадратни километра.", "date": "2018.12.06", "title": "Общественият транспорт в Люксембург става напълно безплатен"}
{"url": "https://www.faktor.bg/bg/articles/novini/svyat/zasega-kam-balgariya-nyama-iskane-za-poveche-korabi-na-nato-v-cherno-more", "text": "Украйна прекратява Договора за дружба, сътрудничество и партньорство с Русия от 1 април 2019 г. Решението беше взето от украинския парламент с мотива, че продължаването на договора е невъзможно заради \"въоръжената агресия на Русия\".  А CNN съобщи, като се позова на свои източници, че Съединените щати се готвят да изпратят военни кораби в Черно море като мярка в отговор на действията на Русия към Украйна в Керченския проток.  \"За момента към България няма отправена информация или искане за увеличаване на партньорското военноморско присъствие в Черно море\" обяви военният министър Красимир Каракачанов. \"Нямам информация да е постъпило искане за засилване на присъствието на НАТО. Истината е, че през последната година е имало присъствие на ротационен принцип на НАТО-вски кораби, но за някакви извънредни искания към България или към Българския военноморски флот, аз подобна информация нямам\", съобщи той. Каракачанов допълни, че присъствието на кораби на нечерноморски държави в Черно море се регулира с Конвенцията от Монтрьо - за 21 дни, или 3 седмици. \"Ситуацията в Черно море е напрегната. Тя всъщност е такава от 2014 г. от ситуацията след Крим. Но по инцидента, който е между Руския и Украинския флот, ситуацията е доста по-ескалирала, динамична, да използвам някой по-дипломатичен термин\", коментира Каракачанов.", "date": "2018.12.06", "title": "Засега към България няма искане за повече кораби на НАТО в Черно море"}
{"url": "https://www.faktor.bg/bg/articles/novini/svyat/nova-valna-ot-protesti-zaliva-frantsiya", "text": "От началото на седмицата, на протест във Франция излязоха учениците от средните училища, които недоволстват от предстоящите реформи във висшето образование.  Замислената от президента Макрон реформа предвижда орязване на държавните средства за университетите и повишение на таксите за чуждестранните студенти. Протести и сблъсъци с полицията има във всички големи градове.  Според полицията положението в Сент Етиен и Бордо е извън контрол. Заради безредиците ще бъдат отменени няколко мача от футболното първенство. „Бомбардират ни от сутрин до вечер с какви ли не данъци – то не е ДДС, то не са нови цени на газта и тока. На хората им писна!”, посочи Хабиб, жител на Нант. Само ден, след като премиерът Едуар Филип обяви временен мораториум от 6 месеца за въвеждането на три нови налога върху горивата, правителството реши да ги отмени напълно. Също така че бъдат взети мерки за подпомагане на енергийния сектор, за да се избегне очакваното повишение на тока през зимата.", "date": "2018.12.06", "title": "Нова вълна от протести залива Франция"}
{"url": "https://www.faktor.bg/bg/articles/novini/balgariya/konpi-proveryava-i-nikolay-nankov-za-konflikt-na-interesi", "text": "КПКОНПИ започва проверка и на регионалния зам.-министър Николай Нанков, която е идентична на тази за безплатното жилище на Владислав Горанов. Антикорупционният орган се е самосезирал днес по медийни публикации и започва проверка, съобщи шефът му Пламен Георгиев пред депутатите от парламентарната комисия за борба с корупцията и конфликта на интереси. Публикация на в. \"Сега\" твърди, че Нанков, който беше и министър на регионалното развитие доскоро, живее без да плаща наем в жилище на фирма, която печели европроекти. По отношение на проверката за апартамента на финансовия министър срокът даден от прокуратурата, е за 18 декември, но КПКОНПИ ще приключи  дори преди това, каза Георгиев. Прокуратурата ще преценява дали има корупционно престъпление, отделно тече проверката за конфликт на интереси - за наличие или липса на конфликт на интереси, уточни той. \"Има доклад въз основа на медийни статии и предстои започване на проверка отново за конфликт на интереси\", потвърди Георгиев в отговор на въпрос от депутатката от БСП Кристина Сидорова какво прави комисията по случая с Владислав Горанов и Николай Нанков. Срокът е двумесечен, припомни шефът на антикорупционния орган, като допълни, че той може да се удължи с още един месец, ако случаят е правно сложен. В отговор на въпроса за проверката на финансовия министър Пламен Георгиев посочи, че указанията на прокуратурата във връзка с проверката за корупция са почти изпълнени и ще бъде докладвано на прокуратурата още преди срока 18 декември. Проверката за конфликт на интереси обаче продължава и тя вече е също по самосезиране на КПКОНПИ. Депутатите похвалиха работата на антикорупционния оган, а Пламен Георгиев обяви, че утре изпраща на шефа на комисията Борис Ячев предложенията на КПКОНПИ а промени в закона, които да направят работата й по-ефективна. Ячев подчерта, че народните представители имат готовност  съдействат за редакция на закона една година след приемането му, а Георгиев увери, че вече е провел и предварителен разговор с шефа на правната комисия Данаил Кирилов. Предложенията за промени в закона са въз основа на бележки от структурите на комисията в страната и още утре ще бъдат изпратени на депутатите, допълни Пламен Георгиев.", "date": "2018.12.06", "title": "КОНПИ проверява и Николай Нанков за конфликт на интереси"}
{"url": "https://www.faktor.bg/bg/articles/politsiyata-v-parizh-iska-zatvaryane-na-magazinite-i-zavedeniyata-na-shan-z-elize", "text": "Полицията във френската столица Париж иска затваряне на магазините и заведенията по емблематичния булевард Шан-з-Елизе на фона на новите призиви за протести срещу президента Еманюел Макрон, предава AFP, като се позовава на съобщение, отправено от правоохранителните органи към представителите на бизнеса. След вълната на вандализъм и сблъсъци с полицията, около дузина музеи в Париж затвориха врати за посетители, допълва агенцията.", "date": "2018.12.06", "title": "Полицията в Париж поиска затваряне на магазините и заведенията на Шан-з-Елизе"}
{"url": "https://www.faktor.bg/bg/articles/aleksis-tsipras-bori-makedonskite-ezik-i-natsiya-s-iskane-do-oon", "text": "След голямата буря, предизвикана от изявленията в парламента на лидера на кабинета в Скопие Зоран Заев за изучаването на македонски език в Гърция, Атина ще прехвърли битката на международна почва, предава информационната агенция „Мета“, като се позовава на информация от гръцки медии.  Сега, когато правителството в Атина вече е наясно, че терминът „македонски език\" остава в употреба в северната съседка, Гърция се опитва да намери начин как да отговори и да „сведе до минимум щетите\", например с допълнителен протокол, който да бъде приет в ООН, написа вестник Iefimerida, цитирана от \"Фокус\".  Както обяснява вестник Estia, гръцкият премиер Алексис Ципрас ще поиска ООН да одобри допълнителен протокол, който ще даде много ограничено пространство за използването на термините „език“ и „нация“. Според вестника протоколът ще бъде анекс към Споразумението от Преспа, т.е. ще стане негова неразделна част. Според гръцките вестници, за подготовката на това изменение се е заел Евангелос Калпадакис, съветник на гръцкия премиер. Държавият глава на страната Прокопис Павлопулос вече поиска от генералния секретар на НАТО да се противопостави на интерпретациите на Преспански споразумение в Македония, за да бъде изключено признаване на „македонски народ\" и да се подчертае, че езикът в гръцката северна съседка е славянски. Според медиите Гърция също така информира САЩ, че споразумението от Преспа няма да бъде ратифицирано в парламента без получаването на по-горе изброените гаранции.", "date": "2018.12.06", "title": "Алексис Ципрас ще бори \"македонските език и нация\" с искане до ООН"}
{"url": "https://www.faktor.bg/bg/articles/zaev-nito-az-nito-vie-nito-moite-detsa-shte-badat-severnomakedontsi", "text": "Нито аз, нито вие, нито моите деца ще бъдат северномакедонци. Това обяви  македонският премиер Зоран Заев по повод инициираната конституциона промяна, съгласно договора от Преспа с Гърция, според която държавата вече трябва да се нарича Република Северна Македония. По думите му въпреки термина \"северно\", населението на Македония си остава от македонци и подчерта, че няма друга държава с това име, пише \"Фокус\". Премиерът заяви това в отговор на въпрос „как се почувствал сутринта, когато в парламента 80 депутати гласуваха за промени в конституцията и кога неговите деца ще бъдат записани като \"северномакедонци\" – като патриот или предател\", поставен от граждани по време на днешния публичен дебат за проектоизмененията на конституцията по силата на Договора от Преспа, който се проведе в университет в Скопие \"Видяхме, че 27 години просто потъваме. Можем да продължим да потъваме, но за да подобрим живота тук, в нашата страна, и за да не станем държава на пенсионери, да запазим младите хора, ние се решихме на тези стъпки. Споразумението с Гърция признава македонския език, нашето самоопределение. Няма да бъдем \"северномакедонци\" и няма да носим срама на \"фиромци“ (както често ги наричат съседите заради официалното наименование на държавата в момента - FYROM – Бивша югославска република Македония). Трябва да помислим какво ще оставим на нашите деца“, отговори Заев, като в речта си все пак уточни, че чисто географски държавата се намира в северната част на Македония. В момента конституционната промяна на името е на фаза обсъждане с академичните среди в страната. В началото на следващата седмица ще бъдат организирани публични изслушвания в Щип и Тетово. След получените указания от академичната и експертна общественост, промените ще бъдат върнати в парламента, където за окончателното им приемане ще бъде поискана отново подкрепа от най-малко 80 депутати.", "date": "2018.12.06", "title": "Заев: Нито аз, нито вие, нито моите деца ще бъдат северномакедонци"}
{"url": "https://www.faktor.bg/bg/articles/obshtestvo/zakon-i-red/prodalzhava-proverkata-na-lozan-panov-za-danachno-prestaplenie", "text": "Продължава проверката на антикорупционния орган дали Лозан Панов е извършил данъчно престъпление, във връзка с налични данни за такова. Това обяви шефът на Комисията за противодействие на корупцията и за отнемане на незаконно придобитото имущество Пламен Георгиев. Преди две седмици шефът на Върховния касационен съд не се яви в комисията, за да обясни откъде идва разминаването в декларираните доходи и реално установените в данъчно-ревизионния акт. \"Г-н Панов действително не се яви в нашата комисия и излезе с публична декларация, предвид което се обезсмисля ново поканване, да се яви в комисията. Продължава проверка\", коментира в кулоарите на Народното събрание шефът на КПКОНПИ. Пламен Георгиев обясни, че снемането на обяснения от лицето е само едно от нещата, които трябва да се направят. \"Едно от нещата беше снемане на обяснение от лицето откъде са неустановените му доходи, за да може да го вземе предвид прокуратурата, когато извършва преценка, той отказа, а законът не дава възможности да санкционираме за неявяване при нас, няма какво друго да направим. Продължава събирането на още документи. \"Идеята, с която беше призован, беше в негова полза - той да даде обяснения по констатациите в ревизионния акт, да обясни откъде идва това разминаване, за да можем да предоставим тази информация в прокуратурата, когато приключим проверката\", каза още шефът на антикорупционния орган. Сумата от 100 хил., за която неофициално се твърди, не бе потвърдена от Пламен Георгиев, който се аргументира с данъчната тайна. Той подчерта, че в този случай не следва запор на имущество, защото казусът е евентуално данъчно престъпление. Проверката ще приключи, когато съберем всички документи, които са съотносими към това производство. Нямаме срок за извършването й, каза още шефът на КПКОНПИ. Той направи паралел между проверките в случая с Лозан Панов като шеф на ВКС и на апартамента на Владислав Горанов като министър на финансите. По думите му, двата казуса са много различни, защото при Панов има данъчно-ревизионен акт, а в другия случай акт няма, а само медийна информация, въз основа на която прокуратурата се е сезирала и е възложила проверка на комисията. Докато в казуса с Панов водещата страна е именно антикорупционният орган. \"Каквото ни е възложено, ще бъде изпълнено в срок\", каза Георгиев във връзка с предоставеното на Горанов жилище от кръстника му. \"Ние сме се сезирали и във връзка евентуално с данни за конфликт на интереси, което вече е наша работа\", добави шефът на комисията. Пламен Георгиев не пожела да коментира дали има нещо нередно в казуса с Горанов с довода, че в КПКОНПИ са петима членове и не иска да влияе на никого от членовете. След приключването на проверката ще качат мотивирано предложение на сайта си.", "date": "2018.12.06", "title": "Продължава проверката на Лозан Панов за данъчно престъпление"}
{"url": "https://www.faktor.bg/bg/articles/vss-proveryava-okazvan-li-e-natisk-varhu-sadii-po-deloto-ivancheva", "text": "Пленумът на ВСС взе решение, че Съдийската колегия трябва да разгледа искането за становище от съдии в Апелативния специализиран наказателен съд за това дали чрез проверката на ВКС по делото срещу Десислава Иванчева и Биляна Петрова се прави опит за оказване на влияние върху вътрешното убеждение на съдиите по делото. И дали инициирането на такава проверка по неприключило производство е правомерна и допустима, съобщи БТА. Писмото на единадесет апелативни съдии с искане за становище беше изпратено до Пленума на ВСС, но той взе друго решение. И председателят на ВКС Лозан Панов, и главният прокурор Сотир Цацаров заявиха, че въпросът е изцяло от компетентността на колегията на съдиите. Колегията трябва да вземе решение по въпроса на 11-12 декември. Проверката на ВКС е за организацията на дейността на съда по делата срещу Иванчева и Петрова, колко на брой са те, как са се регистрирали и образували делата, как е бил избран съдия-докладчик и членовете на съдебните състави и спазени ли са сроковете за произнасяне. На 16 ноември Специализираният съд пусна двете подсъдими под домашен арест, а още същият ден прокуратурата протестира това решение на съда пред горната инстанция, която малко по-късно разгледа искането. Апелативният съд реши променената мярка да не се изпълнява, докато не му бъдат изпратени необходимите документи, които да позволят разглеждането на делото по същество. Все още съдът не е излязъл с определение дали мярката на Иванчева и Петрова ще остане \"домашен арест\".", "date": "2018.12.06", "title": "ВСС проверява оказван ли е натиск върху съдии по делото \"Иванчева\""}
{"url": "https://www.faktor.bg/bg/articles/deputatite-izslushvat-temenuzhka-petkova-za-aets-belene", "text": "Енергийният министър Теменужка Петкова ще предостави на депутатите информация за процедурата по избор на стратегически инвеститор за изграждане на АЕЦ \"Белене\" и възможности за структуриране на проекта. До момента към строежа на атомната централа интерес са проявили китайска, френска и корейска компания. Разговори бяха проведени и с инвеститори от Черна гора.", "date": "2018.12.06", "title": "Депутатите изслушват Теменужка Петкова за АЕЦ \"Белене\""}
{"url": "https://www.faktor.bg/bg/articles/ikonomika/petar-andronov-tryabva-da-se-podgotvim-za-zabavyane-na-ikonomicheskiya-rastezh-v-evropa", "text": "\"Европейската централна банка, която ще поеме евентуално надзора над банковия сектор у нас, има право да провери шестте банки и качеството на активите ни\". Това заяви председателят на Асоциацията на банките у нас Петър Андронов коментира пред БТВ.  \"Не можем да преценим, дали ЕЦБ ще подложи на консервативен подход към нашите банки. Прегледът ще завърши в края на юни или юли през 2019 г., но това е нормален процес, който се прави във всички страни. Състоянието на банковата ни система е по-добро от последните години. Ще има лихвен растеж в ЕС. Всички, които сме на пазара, ще работим в различни условия. Българинът държи около 76 млрд. лв. спестявания в банките. Когато инвестирате, вие отново плащате на друг човек, който също ще внесе сумата в банката. Хората да си имат едно наум за увеличаването на лихвите, които ще се увеличат\", каза още Андронов. \"Трябва да сме готови за следващия процес на забавяне на растежа на икономиката. Глобалната икономика е глобална и когато моторът на САЩ се забавя, няма как това да не се отрази и на Европа, както и на цял свят\", коментира банкерът.", "date": "2018.12.06", "title": "Петър Андронов: Трябва да се подготвим за забавяне на икономическия растеж в Европа"}
{"url": "https://www.faktor.bg/bg/articles/hampartsumyan-nyama-da-ima-dramatichno-uvelichenie-na-lihvite-po-krediti-prez-2019-g", "text": "България като икономика е 5-6 пъти по-голяма спрямо 1990 г., когато излязохме от комунизма фалирали. Като цяло българите не сме задлъжнели, каза пред БНТ банкерът Левон Хампарцумян. Ако кажем, че българинът е беден, трябва да видим какви са тези хора, които на всички празници отиват в чужбина, попита той. Няма да видим драматично увеличение на лихвите по кредити догодина. Трябва да има винаги буфер. Трябва да има винаги един буфер. Има тенденция лихвите да тръгнат нагоре, но това ще е в поносими нива. Трябва да взимаме кредит малко под ръба на възможностите си. Има изолирани случаи на свръхзадлъжнели хора, каза още Хампарцумян. Според него лихвите ще бъдат в абсолютно поносими нива. В България лошите кредити са 8-9%.  Хампарцумян коментира, че банките в момента имат по-консервативен подход при отпускането на кредити спрямо 2007-2008 г. Банкерът сподели, че най-важното, което е научил, е, че за да усправляваш пари, трябва да имаш добър екип. \"Оставам само в надзорния съвет, което е доста по-малка отговорност. Това е естествен подбор, затова го обявихме и толкова рано на пазара\", обясни Хампарцумян", "date": "2018.12.06", "title": "Хампарцумян: Ако българинът е беден, какви са тези хора, които на всички празници са в чужбина?"}
{"url": "https://www.faktor.bg/bg/articles/gonzo-atakuva-petrovich-s-naznachenieto-v-tsska-si-plyue-na-avtoriteta", "text": "Бившият футболист, треньор и директор на Левски Георги Иванов е останал много разочарован от факта, че Люпко Петрович е приел да работи в ЦСКА.  \"Изненадах се, че отива в ЦСКА. Според мен, нямаше нужда от тази работа. На стари години да си плюеш на авторитета... Без да го обиждам, много го уважавам. Той винаги ще бъде уважаван от всички левскари. Аз просто не бих постъпил така. Вижте нормално е да се допускат загуби. Левски ще се оправи, трябва да се прояви търпение към треньора. \"Синята\" публика заслужава да гледа силен отбор. Нормално е да има по-малко хора на стадионите. За мен тимът трябва да има солидна основа от футболисти, които да играят от по-дълго време в отбора и да са истински левскари. Другото много важно нещо е липсата на лидер. Трябва човек, който да поведе отбора, да го избута на върха. Левски има дупки в селекцията. Не говоря за една-две. Трябват му 13-14 класни играчи, от които всеки да може да поеме отговорност. Когато намерят това, тимът ще е там където трябва. Харесвам всички българи в Левски. Не може да има 18 чужденци и трима българи. Добрият футболист е този, който може да издърпа отбора в тежко положение. Хората искат да виждат, дори Левски да не печели всеки мач, поне да играе красиво и всеки мач за победа. Това е в ЕГН-то на Левски. Не съм запознат с работата на Павел Колев. Той ми е приятел повече от 20 години и му пожелавам успех. Ако някой смята, че с неговото идване нещо ще се промени с магическа пръчка, много се бърка\", коментира Гонзо пред \"Канал 3\".", "date": "2018.12.06", "title": "Гонзо критикува Петрович: С назначението в ЦСКА си плюе на авторитета"}
{"url": "https://www.faktor.bg/bg/articles/indiya-pauar-potvardi-che-raboti-po-sdelka-za-balgarskite-aktivi-na-chez", "text": "Индийската компания \"Индия пауър\" потвърди пред БНР, че работи по сделката за българските активи на ЧЕЗ. Компанията е вторият класиран кандидат след \"Инерком\", но след като в края на миналия месец, от българската компания не успяха да осигурят финансиране, от централата в Прага потвърдиха, че започват преговори с втория класиран кандидат. В позицията си от индийската компания казват, че по стратегически причини няма да коментират още каквото и да било развитие по сделката, но се надяват скоро да има какво да кажат.", "date": "2018.12.06", "title": "\"Индия пауър\" потвърди, че работи по сделка за българските активи на ЧЕЗ"}
{"url": "https://www.faktor.bg/bg/articles/opek-chaka-novini-ot-rusiya-za-sakrashtenie-na-dobivite-na-petrol", "text": "Петролните фючърси се понижават драматично с над 4,5% след индикации, че на днешната ключова среща на ОПЕК ще се вземе решение за по-малко от очакваното ограничаване на добивите на важната енергийна суровина, информира БНР. Повод за текущия ценови срив даде изявление на енергийния министър на Саудитска Арабия Халид ал-Фалих преди началото на срещата на ОПЕК, че ще бъде договорено намаляване на петролното производство с 1 млн. барела на ден, докато инвеститорите на петролните пазари се надяваха на съкращаване на добивите с до 1,4 млн. барела. Според него намаляване на производството от страна на \"ОПЕК +\" (включващ както членовете на картела, така и съюзници като Русия) с 1 млн. барела дневно би било достатъчно, за да се стабилизира петролния пазар. Халид ал-Фалих обаче отново настоя, че няма да бъде постигнато споразумение, ако всички членове на ОПЕК и тези от формата \"ОПЕК +\" не са съгласни с подобно съкращаване на добивите. \"Ако сега някоя държава откаже да намали производството си, другите износителки на петрол ще изчакат, преди всички да се съгласят с това намаление\", подчерта преди срещата саудитският енергиен министър. Изявлението на Халид ал-Фалих хвърли в паника петролните пазари, които разчитаха на по-голямо съкращение на добивите.                                                Фючърсите на петрола сорт Брент с доставка през февруари 2019-а година се сриват с 4,56% към 58,70 долара за барел, след като по-рано днес те се търгува на нива малко под 62 долара за барел. Фючърсите на американския лек суров петрол с доставка през януари пък се понижават с цели 4,7% към 50,23 долара, отправяйки отново поглед към ценовото дъно около 49,31 долара за барел от 29-и ноември (най-ниско ниво от началото на октомври 2017-а година). Същевременно Ройтерс цитира петима делегати, които заявиха, че ОПЕК чака новини от Русия, тъй като министърът на енергетиката Александър Новак е отлетял обратно от Виена за евентуална среща с президента на страната Владимир Путин. Новак ще се върне във Виена в петък, когато дефакто ще стартират разговорите във формат \"ОПЕК +\", след като днес (четвъртък) ще се проведе само заседанието на ОПЕК (на страните-членки на картела). Трима делегати, цитирани от Ройтерс, заявиха, че ОПЕК и нейните съюзници могат да намалят производството с 1 млн. барела на ден, ако Русия допринесе за това съкращение със 150 хил. барела. Ако обаче Русия допринесе със съкращение от 250 хил. барела, общото договорено намаление може да надхвърли 1,3 млн. барела. Трябва обаче да се има предвид, че Александър Новак заяви в четвъртък, че Русия ще се затрудни да намали производството на петрол през зимата в сравнение с другите водещи производители с оглед на студеното време.", "date": "2018.12.06", "title": "ОПЕК чака новини от Русия"}
{"url": "https://www.faktor.bg/bg/articles/ikonomika/biznes/ma-edonc-ata-vepiga-otvapya-15-novi-magazina-v-balgapiya", "text": "Cлeд ĸaтo пpeди гoдинa нaвлeзe нa бългapcĸия пaзap мaĸeдoнcĸaтa вepигa зa тъpгoвия нa дpeбнo \"KAM мapĸeт\" имa плaнoвe дa paзшиpи пpиcъcтвиeтo cи y нac c нoви 15 мaгaзинa пpeз cлeдвaщaтa гoдинa. Зa пepиoд oт двe гoдини oт ĸoмпaниятa oчaĸвaт дa имaт дoпълнитeлнo 30 нoви oбeĸтa, cтaвa яcнo oт инфopмaция нa \"Kaпитaл\". Bepигaтa oт типa \"xapд диcĸayнт\" oтвopи пъpвитe cи мaгaзини в Бългapия пpeз нoeмвpи 2017 гoдинa. Oщe пpeди вpeмe oт ĸoмпaниятa пoтвъpдиxa, чe плaнoвeтe им вĸлючвaт oбщo 30 oбeĸтa в cтoлицaтa. Kъм мoмeнтa тя имa тaĸивa в coфийcĸитe ĸвapтaли \"Люлин\", \"Haдeждa\", \"Cвeтa тpoицa\", \"Mлaдocт\", \"Xaджи Димитъp\", \"Зoнa Б5\" и \"Maнacтиpcĸи ливaди\". Bepигaтa paзвивa дeйнocт в cъceднa Maĸeдoния oт 1999 гoдинa, ĸaтo e лидep нa пaзapa тaм. Oбeĸтитe й в cтpaнaтa ca 71, a тя имa oщe пpиcъcтвиe в Kocoвo и Aлбaния. \"KAM мapĸeт\" пpeдлaгa пpoдyĸти нa eвpoпeйcĸи ĸoмпaнии, ĸaĸтo и coбcтвeни мapĸи. Cpeд cтoĸитe имa пpoизвeдeни в Гepмaния, Швeйцapия, Итaлия и Maĸeдoния. Зaeднo c тoвa вepигaтa пpoдaвa бългapcĸи пpoдyĸти y нac, ĸaĸтo и нa пaзapитe в Maĸeдoния и Kocoвo. Гoлямa чacт oт cтoĸитe в мaгaзинитe ca внoc, ĸoйтo KAM пpaви диpeĸтнo - oт Гъpция и Typция (плoдoвe и зeлeнчyци), oт Гepмaния и Швeйцapия (cyx acopтимeнт, зaмpaзeни и млeчни apтиĸyли), oт Taйлaнд (ĸoнcepви pибa тoн), oт Kитaй (нexpaнитeлни cтoĸи), oт Итaлия (cyx acopтимeнт). Koмпaниятa пpeдвиждa и гoлям дял нa бългapcĸи cтoĸи в acopтимeнтa cи. Oчaĸвaнитe пpиxoди oт бългapcĸия пaзap зa 2018 гoдинa e в paзмep нa 7,9 милиoнa лeвa, ĸaтo oт ĸoмпaниятa пpoгнoзиpaт, чe пpeз cлeдвaщaтa гoдинa тe дa ce yвeличaт дo 30 милиoнa лeвa. B Бългapия тя oпepиpa чpeз дъщepнoтo дpyжecтвo \"KAM 2014\".", "date": "2018.12.06", "title": "Maĸeдoнcĸaтa вepигa oтвapя 15 нoви мaгaзинa в Бългapия"}
{"url": "https://www.faktor.bg/bg/articles/ministar-petkova-presmetna-kolko-shte-ni-struva-aets-belene", "text": "АЕЦ \"Белене\" може да бъде изградена за 8 години и да струва около 9 милиарда евро според анализа на енергийното министерство. Пред парламентарната енергийна комисия министър Теменужка Петкова заяви, че се предвижда финансирането на новата ядрена мощност да стане с 20% собствен и 80% привлечен капитал, съобщи БНР.  Задължително условие към бъдещите стратегически инвеститори ще е да има българско участие в проекта, което да е под формата на апортна вноска от вложеното до момента от страна на НЕК.  Предвижда се също български фирми да извършват 1/3 от дейностите по строителството на АЕЦ \"Белене\".", "date": "2018.12.06", "title": "Министър Петкова пресметна колко ще ни струва АЕЦ \"Белене\""}
{"url": "https://www.faktor.bg/bg/articles/novini/svyat/spetsialniyat-predstavitel-na-sasht-za-ukrayna-na-ruskite-korabi-mozhe-da-bade-zabranen-dostap-do-evropeyskite-pristanishta", "text": "Специалният представител на САЩ за Украйна Курт Волкър заяви, че Русия трябва да освободи арестуваните украински моряци най-късно до Нова година, съобщи Voice of America.  Пред медията, той заявил, че САЩ и западните им съюзници рзглеждат различни варианти, така че да не допуснат \"нови прояви на едностранен контрол от страна на Русия в общите води на Азовско море\". \"Ние не приемаме, че териториалните води около Крим са руски. Те са украински. Затова и не сме съгласни, че Керченският пролив е изцяло руски. Смятаме, че става дума за съвместен суверенитет\", коментирал той. По думите на американският дипломат, действията на Русия в Керченския пролив, при който бяха обстреляни  украниски съдове и екипажи, са \"явно нарушение на международното право и двустранните договори с Украйна\". Волкер съобщил, че европейските съзници на САЩ може да забранят на руски кораби пристигащи от Крим или Азовско море, достъп до европейски пристанища. Друга възможна мярка, по думите на Волкър, е изключването на руските банки от международната банкова мрежа SWIFT. Специалният представител предупредил, че \"за Русия би било крайно безрасъдно да предприеме нови агресивни действия срещу Украйна\".", "date": "2018.12.06", "title": "Специалният представител на САЩ за Украйна: На руските кораби може да бъде забранен достъп до европейските пристанища"}
{"url": "https://www.faktor.bg/bg/articles/poritsaha-boris-dzhonsan-zaradi-ukriti-dohodi", "text": "Парламентарен контролен орган нареди на бившия британски външен министър Борис Джонсън да се извини, че не е декларирал навреме доходи в размер на почти 53 000 британски лири, предадоха Ройтерс и Асошиейтед прес, цитирани от БТА. Разследване на парламентарния комисар по стандартите установи, че Джонсън не е регистрирал девет плащания на обща стойност 52 722 британски лири в необходимия 28-дневен срок. Комисарят Катрин Стоун посочи в доклад, че Джонсън е нарушил правилата на долната камара на парламента, като не е изпълнил своите задължения. Бившият министър е признал грешката си и е предприел стъпки това да не се повтаря, заяви комисарят.  Джонсън, който е твърд привърженик на излизането на Великобритания от Европейския съюз, подаде оставка като министър през юли заради несъгласие с плана на министър-председателката Тереза Мей за Брекзит. Оттогава той списва седмична рубрика във в. \"Дейли телеграф\" с годишна заплата от 275 000 британски лири. Повечето доходи, които не са били декларирани в срок, са били от възнаграждения за писани от него книги. Джонсън продължава да е депутат и е обвързан с парламентарните правила за деклариране на доходите.", "date": "2018.12.06", "title": "Порицаха Борис Джонсън заради укрити доходи"}
{"url": "https://www.faktor.bg/bg/articles/ekspert-savsem-skoro-mozhe-da-se-ochakva-navlizane-kam-balkanite-na-privarzhenitsi-na-idil", "text": "Намерените незаконни оръжия представляват заплаха за националната сигурност. Това каза експертът по международна сигурност Димитър Гърдев в ефира на „Плюс-Минус. Коментарът след новините” на Нова тв.  Всяко едно незаконно струпване на оръжия представлява скрито въоръжаване, уточни Димитър Гърдев Намерените незаконни оръжия представляват заплаха за националната сигурност. Това каза експертът по международна сигурност Димитър Гърдев в ефира на „Плюс-Минус. Коментарът след новините.” „Всяко едно незаконно струпване на оръжия, експлозивни и взривни материали по този начин, по който е представен в момента и от разследващите органи, представлява скрито въоръжаване, което е с престъпна цел и това е подготовка за извършване на някакво престъпление. Дори и самият износ на подобен арсенал, продажбата му на черния пазар, е изключително обезпокоително”, каза още той. Според експерта съвсем скоро може да се очаква навлизане към Балканите на привърженици на ИДИЛ и връщането им към местата, от където те са отишли в Сирия и наличието на скрити складове с оръжия представляват опасност. „Голяма част от тях могат да използват и Балканския маршрут и да използват и естествено Европа в последствие за укриване, но това не означава, че те ще променят достатъчно рязко своята идеология и наличието на скрити такива складове и запаси от сериозно стрелково оръжие, представляват изключителна опасност”, обясни Гърдев.", "date": "2018.12.06", "title": "Експерт: Намерените незаконни оръжия са заплаха за националната сигурност"}
{"url": "https://www.faktor.bg/bg/articles/zahari-zahariev-izmadri-amerikanskiyat-boen-korab-v-cherno-more-tseli-da-demonstrira-podkrepata-na-sasht-za-poroshenko", "text": "Навлизането на американски боен кораб в Черно море е един добър начин Вашингтон да демонстрира някаква форма на солидарност с действащия президент на Украйна във връзка с неговите молби, които са много по-крайни – за евентуално разполагане на американски войски в Азовско море. Това е демонстрация на сила по отношение на Русия в един критичен момент в американско-руските отношения.  Това заяви Захари Захариев, който се титулува професор по политология в ефира на  „Плюс-Минус. Коментарът след новините” на Нова тв.  Той е също така участник в Кръглата маса по линия на БСП и червен депутат в 36-ото народно събрание. През 1990 г. стана член на Висшия съвет на БСП. Председател на фондация “Славяни“. Много подходящ персонаж за такъв коментар, няма-що. Той, разбира се, се стреми да представи руската агресивна политика като „бяла и добра“, както пролича и при днешното му участие.  Коментарът му бе повод новината, че американското военно командване е поискало от Държавния департамент да уведоми Турция за плановете плавателният съд да премине през Дарданелите и Босфора. Решението е в отговор на руските агресивни действия срещу Украйна в Керченския проток. Другият гост в студиото Мартин Табаков  беше значително повече в час. „Когато САЩ искат да тестват свободата на навигация, изпращат точно такъв тип бойни кораби. Така правят и в Южнокитайско море , заяви Табаков.Действията на Русия в Керченския проток вдигнаха много сериозно градуса на напрежение в Черно море. Като ответна мярка е естествено искането на американците за допускане на един ескадрен миноносец, който да патрулира в Черно море, спазвайки спогодбата от Монтрьо.", "date": "2018.12.06", "title": "Захари Захариев измъдри: САЩ демонстрират подкрепа за Порошенко с бойния кораб в Черно море"}
{"url": "https://www.faktor.bg/bg/articles/novini/balgariya/zabraveni-sadbi-germantsite-ubiti-v-nrb", "text": "Тези дни в София бе представено ново документално изследване за съдбата на бегълците от ГДР, заловени или намерили смъртта си по българските граници. За изнесените нови факти и обобщения информира нашият кореспондент Николай Цеков. На 21 октомври 1982 година министърът на държавната сигурност на ГДР Ерих Милке награждава с ордени и медали „За заслуги към народа и родината“ и „Братя по оръжие“ 25 генерали и висши офицери на българската Държавна сигурност. В архивите на Щази са запазени документи за многобройните съвместни операции и работни срещи с представители на ДС. Двете репресивни служби обсъждат най-вече как да бъдат възпрени онези предимно млади хора от ГДР, които се опитват да бягат през границите на НРБ. Ако не можело бегълците да бъдат спрени, арестувани и вкарани в затвора, стрелбата „на месо“ била в реда на нещата. Педантично са били водени статистики за успешни и предотвратени бягства, които показват, че по българските граници се е действало безкомпромисно към „предателите на социализма\". В отделни случаи сред убитите е имало и западногермански граждани, които са помагали на бегълците. По онова време по българските граници няма минни полета, самострелящи устройства и електрически огради с високо напрежение, но това изобщо не значи, че тези граници са по-безопасни за бегълците, отколкото загражденията на Щази по германо-германската полоса. Вместо с бетон и осакатяващи устройства, южният край на Желязната завеса се охранява от многобройни гранични застави, сигнални инсталации и „бдителни“ местни жители, които редовно докладват за всеки подозрителен посетител на граничната зона. В книгата „Бягство от ГДР през „желязната завеса“ на България“, представена в София с подкрепата на фондация „Конрад Аденауер“, е публикувана най-подробната засега хронология на отделните случаи на бягство на източногерманци през българските граници. Обобщени са всички открити досега информации и аналитични доклади на Щази и ДС за следенето, залавянията и убийствата на предимно млади хора от Източна Германия, които са използвали туристическите си пътувания до НРБ като възможност да напуснат социалистическия лагер - или поне да се срещнат със западногерманските си роднини. „Беше ни много трудно да сглобим цялостната картина на случилото се по българските граници след издигането на Берлинската стена. Към този момент българските черноморски курорти останаха едно от малкото места, където можеха да се срещат германци от двете страни на Стената. Измежду сухите статистики и информации на двете централи прозираха неимоверно много човешки трагедии, които се опитахме да опишем по-подробно и да възстановим паметта за жертвите“, констатират авторите на книгата Фанна Коларова и Стоян Райчевски. За мрачния дух на времето и за силните емоции най-добре говори едно писмо, цитирано в книгата. Млад източногерманец, вече избягал на Запад, пише до по-малката си сестра, заминала със същата цел за НРБ: „(…) Твоето предишно писмо е отчайващо. Разбирам, че за теб всичко изглежда отчайващо, че си сама и няма с кого да разговаряш. Нямаш доверие на никого. Ти си момиче и ти липсва малко смелост. В България и аз не познавах околността. Бях само на 19 години и вървях от седем сутринта до единайсет през нощта. Бях стигнал целта си, но не бях взел нищо за ядене, защото мислех, че бягството ми ще е кратко. Но краят му не се виждаше. Човек трябва да има надежда, че ще успее. Нужен му е и мъничко страх - всеки го има така или иначе. Опитай! Може би ще имаш шанс. Не го оставяй да си отиде, без да си го използвала!“. Шефът на софийското бюро на фондация „Аденауер“ Торстен Гайслер припомня, че много млади българи възприемат като нещо съвсем естествено сегашната си свобода, свободните избори и правото свободно и на всеослушание да изразяват мнението си. „Но това не е така. Много млади източноевропейци заплатиха най-страшната цена за своята свобода, разстреляни край стената, с която комунизмът ги изолираше от нормалния свят. Ето защо книгата за множеството трагични опити за преминаване на границите на НРБ трябва да бъде прочетена и от българските младежи, за да не се забравя историята. И най-вече - за да не се повтаря\", казва Гайслер. Авторката Фанна Коларова се надява, че книгата пресъздава картината на едно кошмарно разделение: в български ресторант се хранят роднини от Западна и Източна Германия, но изобщо не могат да се измъкнат от контрола на послушващите ги доносници и щатни сътрудници на Щази и ДС. „Особено силно ме трогна историята на едно 21-годишно момче от ГДР, убито край българската граница през 1974 година. Той никога не е виждал майка си и баща си, избягали в Западен Берлин, когато е бил бебе. Израства в детски домове и сиропиталища, без да му разрешат да отиде при семейството си“, разказва Фанна Коларова. Авторката припомня и за един източногермански младеж, убит край странджанското село Евренозово. „За неговата поява в граничната зона са сигнализирали две български пионерчета. По-късно децата са отличени като герои на общоселско събрание. Наскоро се опитахме да говорим с хората от селото, но те ни избягваха, след като видяха, че колата ни е с германска регистрация.\" Фанна Коларова смята, че срещите ѝ с местни хора край лобните места по българските граници говорят много за непрочетената докрай история за престъпленията на комунизма. „Точно заради това със Стоян Райчевски започнахме нашето разследване. Целта ни бе да се поставят поне няколко паметни плочи на местата, където млади хора са изгубили живота си заради стремежа да бъдат свободни. Някои от убитите източногерманци, както и споделилите съдбата им техни български връстници и до днес нямат даже и гроб, а паметта за тях е изгубена. Точно това желаеха техните палачи“, заключава Коларова. (източник: Дойче веле)", "date": "2018.12.06", "title": "Забравени съдби: германците, убити в НРБ"}
{"url": "https://www.faktor.bg/bg/articles/ruska-zaplaha-fort-tramp-shte-se-prevarne-v-mishena-za-moskva", "text": "Руски сенатор предупреди, че ако бъде създадена, военната база на САЩ в Полша – „Форт Тръмп“, бързо ще се превърне в една от военните цели на Москва, отбелязва американското издание Washington Examiner, цитиран от \"Фокус\". Полша покани САЩ да създадат военна база близо до руската граница. Преди няколко месеца полският президент Анджей Дуда предложи тя да носи името „Форт Тръмп\". Но тази седмица Франц Клинцевич, член на горната камара на парламента в Москва, заяви, че базата ще бъде незабавно превърната в една от целите на Русия. „Ако съоръжението наистина бъде създадено на полска територия, то веднага ще стане мишена за удари. Такива са правилата на войната“, са думите на Клинцевич, цитирани от изданието.  Според думите на руския сенатор, създаването на „Форт Тръмп\" ще бъде „безотговорна стъпка\", която само ще засили напрежението в региона и допълни, че предложението на Полша е „опасно\" и „икономически необосновано\". От редакцията припомнят, че през септември Тръмп увери, че обмисля плана на Дуда за засилване на военното присъствие на САЩ в Полша.", "date": "2018.12.06", "title": "Руска заплаха:  „Форт Тръмп“ ще се превърне в мишена за Москва"}
{"url": "https://www.faktor.bg/bg/articles/novini/balgariya/r-zhelyazkov-za-spora-za-prevozvachite-predstoi-vtori-rund-v-evroparlamenta", "text": "\"Ясно е, че нашите превозвачи са по-конкурентни, по-добри, а паркът ни е сред най-добрите в Европа\", заяви пред бТВ министърът на транспорта Росен Желязков по повод спора с така наречения Пакет \"Мобилност\". По думите му, ЕК е предпочела да приеме общи за съюза законодателни решение марак че са дискриминиращи за едни и протектиращи други. \"Предстои втори рунд в Европарламента\", категоричен беше той. \"За съжабение решенията в съветасе вземат по държави, а Чехия и Словакия в решаващия момент промениха позициите си и не ни достигнаха много малко гласове, за да блокираме това решение\", обясни министърът. \"Доколко изпълнимо е връщането на шофьорите на всеки 4 седмици, как то ще бъде контролирано? Това няма как да бъде приложено. Ще искаме и дерогация на забранат за спане в камиона. Сега се произвеждат камиони, така че да може да се почива в тях\", каза още Желязков. \"Обърнах се към колегите си след края на заседанието с гладиаторския поздрав: \"Аве, Цезаре, отиващите на смърт те поздравяват\", но бях много ядосан\", призна той.", "date": "2018.12.06", "title": "Р. Желязков за спора за превозвачите: Предстои втори рунд в Европарламента"}
{"url": "https://www.faktor.bg/bg/articles/novini/svyat/500-medii-v-ungariya-preminaha-v-ratsete-na-priblizhen-na-orban", "text": "Унгарският премиер Виктор Орбан лично разреши създаването на гигантска проправителствена медийна империя в страната.  Собствениците на около 500 унгарски национални и регионални медии миналата седмица, при координирана акция, подариха своите компании на бившия депутат от управляващата партия \"Фидес\" - Габор Лискай. Всички тези \"подарени медии\" ще бъдат управлявани от фондацията на Лискай \"Централноевропейска фондация за печат и медии\". Подаряването и даренията, съгласно местното законодателство, не задължава при прехвърлянето на собствеността да има парични транзакции. И поради тази причина няма да бъде платен никакъв данък на държавата. От \"Централноевропейска фондация за печат и медии\" съобщиха, че \"тяхна основна цел ще бъде опазването на националните ценности\". \"Става въпрос за проект от национално и стратегическо значение с обществен интерес\", каза самият Виктор Орбан при подписването на указа, който разрешава въпросното прехвърляне на собствеността и създаването на практика на медиен монопол в Унгария, съобщава БГНЕС. Близки на Виктор Орбан медийни босове са собственици и на медии в Република Македония. Всички те яростно защитаваха режима на Никола Груевски, открито се противопоставят на Договора за добросъседство между Македония и България, както и на този от Преспа, който сложи край на спора за името и откри пътя за евроинтеграцията на Република Македония.", "date": "2018.12.06", "title": "500 медии в Унгария преминаха в ръцете на приближен на Орбан"}
{"url": "https://www.faktor.bg/bg/articles/mayka-postignahme-golyama-pobeda", "text": "Постигнахме голяма победа. Не само ние, а всички, които стояха зад нас - родителите на деца без увреждания, майки, баби, бащи, включително музиканти, художници. Журналистите станахте социално грамотни. Разбила се голяма заслуга има и омбудсманът Мая Манолова, без която това нямаше да бъде факт. Това заяви в \"Лице в лице\" на Би Ти Ви Мая Стоицева,  една от лидерките на протеста на майките на деца с увреждания  от инициативата „Системата ни убива“.  Поводът за гостуването й беше , че днес депутатите приеха окончателно Закона за личната помощ. Той влиза в сила от януари 2019 г. По време на дебатите в пленарна зала обаче се стигна до пореден политически скандали. Опитваха се да ни влияят-една партия, друга партия.  Опитаха се да ни внушат, че няма как да променим нещата, но очите на децата ни наистина ни даваха сила да продължим напред. Виждахме, че тези деца в един момент ще имат нужда от цялото това ново законодателство, заяви Стоицева.   Досега асистентите са само по програми. Ние не знаехме дали утре ще има програма, която да обезпечи това. Сега за първи път се създаде закон, с който държавата се ангажира да обезпечи личната помощ. Сега икой не може да ни каже \"Няма пари\", обясни тя. Законът за личната помощ бе приет в отговор на протестните на майките на деца с увреждания от инициативата „Системата ни убива“.", "date": "2018.12.06", "title": "Лидерка на протеста на майките: Показахме, че има гражданско общество"}
{"url": "https://www.faktor.bg/bg/articles/novini/balgariya/prezidentstvoto-radeva-ne-e-bila-zam-predsedatel-na-balgarskata-delegatsiya-v-katovitse-trifonov-tsitira-sgreshena-akreditatsiya", "text": "\"Съпругата на държавния глава не е била заместник-ръководител на българската делегация на конференцията на страните по Рамковата конвенция на ООН за изменението на климата, както е видно от решението на Министерски съвет от 14 ноември т.г.  за състава на делегацията, нито е участвала под каквато и да е форма в работата на форума.  Никакви държавни средства не са били похарчени за съпругата на президента при пътуването на българската делегация до Катовице.  За допуснатата техническа грешка при акредитацията на българската делегация е сигнализирала самата президентска институция още на 6 ноември т.г.\", съобщават от \"Дондуков\" 2.  Припомняме, че информацията, че Десислава Радева е била в Полша в качеството си на зам.председател на българската делегация беше обявена от Слави Трифонов, който цитира документ, с който екипът му разполагал.", "date": "2018.12.06", "title": "Президентството: Радева не е била зам.-председател на българската делегация в Катовице, Трифонов цитира \"сгрешена акредитация\""}
{"url": "https://www.faktor.bg/bg/articles/alpinistat-vidyal-posleden-boyan-petrov", "text": "Боян Петров беше изключително силен алпинист, но времето тази година на Шиша Пангма беше ужасно. Това разказва италианският алпинист Себастиано Валентини, който е един от последните видели българския алпинист жив, цитиран от БНТ. По думите му, последните дни, които е прекарал заедно с Петров, са били в обичайния ритъм и никой не е мислел, че българинът няма да се върне. \"Говорихме за маршрути, за изкачване, за организиране на лагери. Всичко беше перфектно, освен времето\", разказва Себастиано Валентини. Боян има различна техника и искаше да катери сам. Поддържахме връзка с него по радиото. Струва ми се, че той не беше готов за този момент. Говорихме вечерта преди да изчезне и Боян ми каза, че се чувства добре и иска да катери върха самостоятелно. Когато той тръгна, времето се промени. Наблюдавахме го с бинокъл от базовия лагер, за последно го видяхме около 10-10.15 часа. Беше на височина около 7 500 метра. Около 10.30 излезе буря с много вятър и сняг и повече никога не го видяхме. Ние мислехме да катерим на другия ден. Боян беше единственият, който тръгна в този ден, каза още алпинистът. По думите на италианеца, на следващия ден - 4 май, все още е имало надежда, че Боян Петров е оцелял, защото е бил много силен. \"Знаехме, че той е отличен катерач. Първоначално решихме, че е оставил радиото си в палатката, или че то просто не работи\", каза още Себастиано Валентини. 45-годишният Боян Петров изчезна безследно на 3 май при атака на връх Шиша Пангма. Безпрецедентната спасителна операция, в която се включиха алпинисти и хеликоптери от Китай и Непал, завърши без успех.", "date": "2018.12.06", "title": "Алпинистът, видял последен Боян Петров: Изключителен катерач, но струва ми се не беше готов за Шиша Пангма"}
{"url": "https://www.faktor.bg/bg/articles/evgeniya-baneva-katsna-parva-s-beleznitsi-ot-myunhen", "text": "Арестантката Евгения Банева кацна в 13:19 часа на летище София с полет от Мюнхен. Тя бе отведена с кола на съдебна охрана, където по-късно ще бъде заключена в следствена килия. С друг полет от Франкфурт  в 13:39 пристигнеа и мъжът й Николай Банев. Двамата бяха екстрадирани от Франция след европейска заповед за арест по обвинения за данъчни престъпления и пране на прани в химическия завод \"Полимери\" - Девня.", "date": "2018.12.06", "title": "Евгения Банева кацна първа с белезници от Мюнхен"}
{"url": "https://www.faktor.bg/bg/articles/reyndzharka-ot-karlovo-izchezna-bezsledno", "text": "40-годишна военнослужеща от 61-ва Стрямска механизирана бригада е изчезнала безследно, съобщиха KarlovoPress.com и \"Марица\".  Десислава Стоянова е живеела сама в апартамент на ул.\"Освобождение\" 22 в Карлово. Тя е напуснала жилището си преди повече от седмица, а някои съседи казват, че не са я виждали близо месец. Стоянова е разведена и има 15-годишен син. По думите на съседите, момчето я посещавало рядко.  Вчера в жилището е извършен оглед от екип на Военна полиция. Апартаментът е бил отключен, а на масата е бил оставен телефон да се зарежда. Нямало и следа от жената и колата й.  От снощи в района се разнесе слух, че Десислава Стоянова е убита.  До момента обаче няма никаква официална информация по случая.", "date": "2018.12.06", "title": "Рейнджърка от Карлово изчезна безследно"}
{"url": "https://www.faktor.bg/bg/articles/ostaviha-v-aresta-desislava-ivancheva-i-bilyana-petrova", "text": "Десислава Иванчева и Биляна Петрова остават в ареста с мярка за неотклонение \"Задържане под стража\", като определението не подлежи на обжалване и протестиране, реши Апелативният специализиран съд. Отстраненият от длъжност кмет на столичния район „Младост” Десислава Иванчева и заместничката ѝ Биляна Петрова са обвинени за искан подкуп от 500 хил. евро и получени 56 хил. eвpo. Третият подсъдим по делото като помагач е бившият кмет на район „Младост” Петко Дюлгеров. Иванчева и Петрова са в ареста от почти 8 месеца – те бяха зрелищно арестувани на 17 април пред Спортната палта в София.", "date": "2018.12.06", "title": "Оставиха в ареста Десислава Иванчева и Биляна Петрова"}
{"url": "https://www.faktor.bg/bg/articles/prodavachi-na-riba-se-buntuvat-tragvame-si-pisna-ni-da-ni-snimat", "text": "Продавачи на риба се бунтуват плашат да напуснат работните си места навръх Никулден, къде на майтап, къде наистина. На тях им писнаха камерите на телевизиите и фотоапаратите, които щракат в лудницата по празника, установи faktor.bg.  Продавач на Женския пазар в София заяви на шефа си: \"Отивам си, ако влязат в магазина. Мен ме търси полицията от три години\". Това, разбира се, беше шега , но рибарите действително недоволстват. Но пък не им е писнало да продават на    Междувременно Изпълнителна агенция по рибарство и аквакултури е установила 14 нарушения преди Никулден. Проверени са над 440 водни обекта, търговската мрежа и пътищата за нерегламентиран улов, превоз и търговия с риба, съобщи Би Ти Ви. Иззети 1750 м мрежи и 523 кг риба от видовете шаран и каракуда, от която са дарени 340 кг. Останалата риба е пусната обратно във водоемите.", "date": "2018.12.06", "title": "Продавачи на риба се бунтуват: Тръгваме си! Писна ни да ни снимат"}
{"url": "https://www.faktor.bg/bg/articles/spetsprokuraturata-gotvi-obvinenie-kam-banevi-za-izvarsheni-7-prestapleniya", "text": "На 7 декември Специализираната прокуратура ще поиска от съда вземане на най - тежката мярка за неотклонение „задържане под стража“ спрямо Евгения и Николай Баневи, съобщиха от прокуратурата. В рамките на разпореденото прокурорско задържане до 72 часа, в присъствието на защитниците им, на Николай и Евгения Баневи ще бъде предявено прецизно обвинение, посочва Нова ТВ. Наказателната отговорност на Николай Банев и Евгения Банева се ангажира за 7 престъпления от общ характер - за ръководене от Николай Банев на организирана престъпна група и за участие на Евгения Банева в същата престъпна група; за длъжностно присвояване на пари и вещи, собственост на „Полимери“ АД, „Елма“ АД, “Химически завод Панайот Волов“ АД и „Топлофикация Казанлък“ АД в общ размер на 84 682 896 лв.; за избягване установяване и плащане на данъчни задължения в размер на 231 052 лв. на като управляващи „Полимери“АД, в размер на 1 515 235 лв. като управляващи на „Партнърс комерс“ ЕООД и в размер на 2 623 816 лв. като в управляващи „Елма“АД; за пране на пари в особено големи размери - 589 811 132 евро и 225 000 лева; за държане на огнестрелни оръжия и боеприпаси.", "date": "2018.12.06", "title": "Спецпрокуратурата готви обвинение към Баневи за извършени 7 престъпления"}
{"url": "https://www.faktor.bg/bg/articles/izcheznalata-reyndzharka-zabarkana-v-lyuboven-mnogoagalnik", "text": "Изчезналата рейнджърка от карловската бригада Десислава Стоянова е имала множество връзки. Никой от разпитваните любовници не е дал информация, която може да насочи разследващите къде може да е 40-годишната жена. Въпреки това основната версия е любовни многоъгълници, пише БЛИЦ като се позовава на собствени източници.  Десислава не е имала проблеми, поне приятелите й и колегите й в поделението не знаят за такива.  Автомобилът на Стоянова, който би трябвало да е паркиран пред дома й, е на ремонт. Смущаващото е, че телефонът на рейнджърката се зареждал в дома й, а вратата на жилището не е била заключена. Няма данни в последно време около Десислава Стоянова да е имало скандали, не се е оплаквала на никого, няма данни и да е била в депресия. Единственото, което колегите й от поделението знаят е, че тя е изчезнала. Вижте още новини от България и света  Вчера са разпитани десетки хора, никой не е  дал ясна насоченост къде е военнослужещата. Вече цяла седмица няма следа от Десислава Стоянова. Няма оставено писмо. Стоянова отдавна е разведена, родителските права на сина й са присъдени на бащата.", "date": "2018.12.06", "title": "Изчезналата рейнджърка забъркана в любовен многоъгълник?"}
{"url": "https://www.faktor.bg/bg/articles/i-agitkata-na-tsska-sofiya-blokira-orlov-most", "text": "Хиляди фенове на ЦСКА-София блокираха Орлов мост. Агитката на отбора проведе  мирно шествие преди мача с Лудогорец след съдийските грешки при загубата от Славия в предишния кръг от Първа лига.  Феновете на \"армейците\" се събраха пред сградата на БФС на улица \"Иван Асен II\", след което тръгнаха към \"Орлов\" мост и за кратко спряха движението на автомобили по ключовото кръстовище. Протестът на феновете на ЦСКА бе предизвикан от съдийството в последния мач от първенството, загубен от Славия с 0:1, когато \"червените\" имаха основателни претенции за дузпа, които бяха подминати от рефера на двубоя Волен Чинков. На протеста присъства и изпълнителният директор на клуба Пламен Марков, който изтъкна, че съдийството на мачовете не еднакво за всички отбори и битката за титлата се води със средства извън терена.", "date": "2018.12.06", "title": "И агитката на ЦСКА-София блокира  \"Орлов мост\""}
{"url": "https://www.faktor.bg/bg/articles/levada-tsentar", "text": "Броят на руснаците, които се обявяват за подобряване на отношенията на страната им с Европейския съюз и Съединените щати се е увеличил за година от 24 на 36%. Това показват резултатите от социологическо проучване на „Левада център“. Само 16% са отговорили отрицателно на въпроса дали Русия трябва да подобри отношенията си със Съединените щати и другите западни държави. 43 на сто са избрали отговор „по-скоро да“. Същевременно тенденцията на негативно отношение на руснаците към Запада като цяло се запазва. 57 на сто от респондентите имат лошо или много лошо отношение към Съединените щати, а 49 на сто – към страните от Европейския съюз. Западните икономически и политически санкции безпокоят все повече руснаци, показва още проучването. Докато преди година 40% са заявявали, че не се притесняват особено от санкциите, сега на такова мнение са 33 на сто. Онези, които много се притесняват са се увеличили тройно – от 7 на 20%. Изобщо не се притесняват 23 на сто. „Заради влошаването на икономическото положение хората започнаха ежедневно да изпитват да гърба си санкциите и контрасанкциите“, обяснява генералният директор на „Левада център“ Лев Гудков.", "date": "2018.12.06", "title": "Левада център: Руснаците не обичат Запада, но все повече от тях искат стопляне на отношенията с ЕС и САЩ"}
{"url": "https://www.faktor.bg/bg/articles/pargov-pripozna-mnogorakiya-shiva-v-zamestnika-na-krusev", "text": "Цялата отговорност по управлението и контрола в Столична община я носи кметът Йорданка Фандъкова. Това заяви председателят на групата на БСП в СОС Калоян Паргов по повод оставката на заместник-кмета по тнарспорта Евгени Крусев и решението на столичния градоначалник Дончо Барбалов да поеме и този пост в следващите месеци до края на мандата, съобщиха от пресцентъра на БСП София. Според Паргов, заместник-кметът Дончо Барбалов вече прилича на Многоръкия Шива. \"В едната си ръка държи болница, в другата пари, в третата трамваи..., пошегува се той. - С колегите от БСП предизвикахме съдбата като за 50-годишния юбилей му подарихме точно такъв колаж\". Председателят на БСП - София съобщи, че групата на социалистите в СОС ще внесе още днес доклад, който засяга състоянието на \"Топлофикация София\". \"Този проблем става все по-сериозен и все по-отчайващ за софиянци, коментира Калоян Паргов. - Имаме разбирането и подкрепата на всички колеги от различните политически групи в СОС, че ще го подкрепят. С този Доклад изискваме технологичен и технически одит на това дружество. Целта ни е да видим цялостната картина на състоянието на \"Топлофикация София\", защото проблемите не са само финансови. Тази тема тепърва ще търпи развитие\".", "date": "2018.12.06", "title": "Паргов припозна Многоръкия Шива в заместника на Крусев"}
{"url": "https://www.faktor.bg/bg/articles/lavrov-zapadat-si-zatvarya-ochite-da-provokatsiite-na-kiev", "text": "Западните страни си затварят очите за провокациите на киевския режим в Керченския пролив и активните военни приготовления в Донбас. Това заяви първият дипломат на Москва Сергей Лавров при откриването на 25-то заседание на Съвета на министрите на външните работи на страните-членки на Организацията за сигурност и сътрудничество в Европа, предават TACC и \"Фокус\".  „Поразително е, че киевският режим се ползва с пълна безнаказаност от западните си покровители, които прощават, дори оправдават неговите нарушения. Това се отнася с пълна сила и за неотдавнашната провокация, устроена от ВМС на Украйна в Черно море и за активните военни приготовления на Въоръжените сили на Украйна в Донбас“, подчерта Лавров.", "date": "2018.12.06", "title": "Лавров изостри риториката си към Запада: Затваряте си очите за провокациите на Киев"}
{"url": "https://www.faktor.bg/bg/articles/novini/svyat/london-nanese-nov-udar-sreshtu-ruskite-oligarsi-spira-izdavaneto-na-investitsionni-vizi", "text": "От този петък, 7 декември, Великобритания спира да издава така наречените \"инвестиционни визи\" за богати чужденци, съобщава The Times като се позовава на британското министерство на вътрешните работи. Според правилата за \"инвестиционната виза\" ако чужденец вложи 1 милион британски лири в ценни книжа или в британски бизнес, получава статут на потоянно пребиваващ, коуто впоследствие дава правото да се иска британско гражданство.  При инвестирането на 2, 5 или 10 млн. паунда \"носи\" право на жителство за 2, 5 или 10 години. За една година такава виза са получили 361 души, основно грждани на Русия и Китай. По информация на Financial Times, \"мръсните пари\", които по този начин се вливат във Великоритания са 90 милиара лири. Междувременно Комисията по външна политика на британския парламент публикува доклад \"Златото на Москва: руската корупция във Великобриртания\" и призова британските власти да въведат допълнителни санкции срещу лица, свързани с Кремъл. В него се казва, че британските власти не трябва да си затварят очите за \"клептократите от обкръжението на Владимир Путин и на нарушителите на правата на човека, които изпират парите си чрез Лондон\". Прламентът нарече \"мръсните пари\" от Русия заплаха за националната сигурност.", "date": "2018.12.06", "title": "Лондон нанесе нов удар срещу руските олигарси: спира издаването на \"инвестиционни визи\""}
{"url": "https://www.faktor.bg/bg/articles/bundesverat-shte-bade-razshiren-chrez-sazdavaneto-na-shesti-tankov-batalyon", "text": "С оглед нарастващите задачи Бундесверът ще бъде разширен чрез създаването на шести танков батальон, съобщава германският национален ежедневник Die Frankfurter Allgemeine Zeitung, цитиран от \"Фокус\". Новото звено, състоящо се от около 500 военнослужещи, ще бъде разположено в Хардхайм, поясни министърът на отбраната Урсула фон дер Лейен в рамките на посещение на полигон в Мюнстер, провинция Долна Саксония. Тя допълни, че през следващите години Бундесверът ще получи няколкостотин нови или модернизирани бойни и бронирани превозни средства.", "date": "2018.12.06", "title": "Бундесверът ще бъде разширен чрез създаването на шести танков батальон"}
{"url": "https://www.faktor.bg/bg/articles/novini/svyat/hodorkovski-interesite-na-putin-ne-sa-interesite-na-rusiya", "text": "В Прага наскоро се проведе конференцията \"Русия vs Путин\", в която участват руски и чуждестранни политици, политолози, учени, журналисти и икономисти. Неин организатор е Михаил Ходорковски, а целта на форума е да отговори на големия въпрос – накъде да върви Русия и каква Русия искат руснаците след като Путин се оттегли от властта, което рано или късно ще се случи. Всичке участиници в него са ангижарин с подготовката на проект за мобилизация и подготовка за политическа промяна на системата в Русия. Ето какво казва Михаил Ходорковски в интервю за „Росбалту“ по този повод: „Първо, аз вярвам, че Русия не е Путин. Интересите на Русия и интересите на Путин далеч не са едни и същи. И аз постоянно защитавам тази теза в разговори със западни политици. Русия няма интерес да прави каквото и да било в Обединеното кралство – нито да отравя Скрипал, изобщо нищо! Русия има много свои вътрешни проблеми, които трябва да бъдат решени в интерес на руснаците. Това, което се случва в Солзбъри, в Украйна, е в интерес единствено на Путин и неговия антураж. И трябва трябва много ясно да бъде разбрано. На второ място, в отговор на заклещен въпрос \"ако не е Путин, кой тогава?\" Винаги казвам: ако не е Путин, в Русия живеят 146 милиона граждани! Страната ни е живяла хилядолетия без Путин и още повече ще преживее без него. И не трябва да се страхуваме,  че ако той се оттегли от властта, ще се случи нещо ужасно. Пред него имаше един още по-ужасен и политически рафиниран човек - Сталин, и всички бяха ужасени какво ще стане след смъртта му. Но нищо катастрофално не се случи! Затова целта на тази конференция е да се опитаме - без революционни апели, без кървави сценарии за завземане на властта, да начертаем бъдещето на днешна Русия.“", "date": "2018.12.06", "title": "Ходорковски: Интересите на Путин не са интересите на Русия"}
{"url": "https://www.faktor.bg/bg/articles/frantsiya-se-pita-koi-sa-zhaltite-zhiletki-i-kakvo-tochno-iskat", "text": "Кои са те в действителност? Какво точно искат? Народни ли са или популистки; революционни или реакционни? Днешното масово движение мобилизация разбърква картите на класическите класови определения, отбелязва Сесил Домас в анализ за вестник \"Либерасион“. От тяхната поява преди по-малко от 3 седмици, \"жълтите жилетки“ опровергаха всички канони на социалните движения: без харизматичен лидер, без посредник, без манифестация в центъра на града, без манифестация в приличната и очаквана форма, без категорични искания в официален списък. Вместо това – един немислим цвят, не особено обичан, избягван в политиката, както припомня историкът Мишел Пастуро: \"От Средновековието жълтото е цветът на лъжата, на лицемерието, на предателството и на измамата“. Едно жълто, което направи оглушително нахлуване в политиката и накара да позеленеят Еманюел Макрон и министрите в правителството му. Дали \"жълтите жилетки“ не са напът да създадат нов вид протест в мрежите и то без ръководство, или сме свидетели на пореден израз на протест с отхвърляне на властта без посочване на алтернатива? Невиждан досега фронтален сблъсък между едно управление, свряно на топло в своя Елисейски дворец, и французите, които се (пре)откриват на кръстовищата – това движение предизвиква най-различни обяснения. За географа и есеист Кристоф Гилюи то потвърждава разрива между Франция от периферията, обедняла, загърбена и изоставена от глобализацията, която той формулира през 2014, и глобализираните елити на големите градски центрове. Във \"Франс Кюлтюр“ историкът и антрополог Еманюел Тод предложи внимателно една хипотеза на фона на свръх разделението в обществото между народа, мобилизиран по въпросите за качеството на живота, и недоумяващите висши парижки класи. \"Наистина имаме впечатлението, че на националната територия картата на тези движения е по-скоро хомогенна“, смята той. Народно или популистко движение? Във френската революционна традиция „жълтите жилетки“ може би са съвременният вариант от 2018 г. на бунтовете от 1968 г., при това появил се в точния момент - почти 50 г. след онзи социален и освободителен май. Но дали историческото сравнение е подходящо? Във вторник в сутрешния блок на France Inter Даниел Кон-Бендит го помете с насмешливо доказателство: \"През 68-ма се борехме срещу един генерал на власт (президента на Франция генерал Шарл де Гол – бел.ред.), докато \"жълтите жилетки“ искат един генерал да дойде на власт (говорител на \"жълтите жилетки“ поиска армейски генерал Пиер де Вилие, подал оставката като шеф на армията заради несъгласие с Макрон, да замени правителството)“. Бившият студентски лидер вижда по улиците и пътищата по-скоро \"едно движение за авторитаризъм“ без водач. \"Не се намираме в революционен период, намираме се в период на опит за авторитарно управление“, отсича той. Вдъхновителка на \"Непокорната Франция“, философката Шантал Муф бе по-предпазлива във вторник на страниците на „Либерасион“. „Тази анти-политическа форма може да бъде формулирана в посока към един десен или един ляв популизъм“. И за да предскаже бъдещето й, тя насочва убеждението си напред: \"Осмелявам се да смятам, че сегашното развитие на събитията открива перспективите към едно ляво популистко движение“. С максимална медийна видимост и отсъствие на обяснения, наистина ли \"жълтите жилетки“ са толкова неуловими? \"В момента вървят няколко научни изследвания, за да опитат да разберат кой носи жилетката, и това е едно огромно предизвикателство“, подчерта политологът Венсан Тиберж. (източник: Канал3)", "date": "2018.12.06", "title": "Франция се пита: Кои са \"жълтите жилетки“ и какво точно искат?"}
{"url": "https://www.faktor.bg/bg/articles/borisov-1-17", "text": "Министър-председателят Бойко Борисов проведе работна закуска с посланиците на държавите от Европейския съюз, организирана от посолството на Австрия в България като ротационен председател на Съвета на ЕС, съобщиха от пресцентъра на Министерски съвет. На срещата бяха обсъдени актуални въпроси от европейския дневен ред. Сред тях бяха енергетиката, икономиката, международната политика, сигурността на ЕС, както и стъпките за присъединяване на България към чакалнята на еврозоната.", "date": "2018.12.06", "title": "Борисов проведе работна закуска с посланици на държави от Европейския съюз"}
{"url": "https://www.faktor.bg/bg/articles/dva-amerikanski-voenni-samoleta-se-sblaskaha-vav-vazduha-i-padnaha-kray-yaponiya", "text": "Два американски военни самолета се сблъскаха във въздуха и паднаха в морето край Япония по време на тренировъчен полет, съобщиха световните агенции. Самолетите са паднали на около 300 км от японския бряг. Япония организира спасителна акция.  На борда на двата самолета е имало общо седем души. Двама от тях са спасени, а петима все още са в неизвестност.  От морската пехота на САЩ не дават много подробности за инцидента. Представител на американските власти, пожелал анонимност, обясни, че инцидентът е станал с изтребител Ф/А-18 и самолет цистерна КС-130. Вероятно инцидентът е станал докато изтребителят е зареждал гориво.", "date": "2018.12.06", "title": "Два US военни самолета се сблъскаха във въздуха и паднаха край Япония"}
{"url": "https://www.faktor.bg/bg/articles/i-samoletat-na-banev-katsna-v-sofiya", "text": "И самолетът, в който пътуваше под охрана Николай Банев, кацна на летище София в 13.39 часа. Той пристигна с полет от Франкфурт, различен от този на жена си. По правило двама арестанти под конвой не могат да пътуват в един самолет.  Както Евгения, така и Николай ще бъде отведен в следствен арест, където се очаква по-късно от прокуратурата да му предявят обвинения за данъчни престъпления и пране на пари.", "date": "2018.12.06", "title": "И самолетът на Банев кацна в София"}
{"url": "https://www.faktor.bg/bg/articles/banevi-patuvali-za-balgariya-v-razlichni-poleti", "text": "Днес се очаква Николай Банев и съпругата му Евгения да бъдат екстрадирани в България. По информация на Нова телевизия двамата летят с различни полети, които ще кацнат един след друг в София. Припомняме ви, че Баневи бяха задържани във френския град Ница в края на октомври след издадена от българските власти европейска заповед за арест. Заповедта е във връзка с разследване на приватизацията на девненския завод „Полимери”, укриване на данъци, финансови машинации и сговор за престъпления в чужбина. Миналата седмица френският съд разреши екстрадицията им.", "date": "2018.12.06", "title": "Баневи пътуват за България с различни полети"}
{"url": "https://www.faktor.bg/bg/articles/haknaha-novite-kameri-na-kat", "text": "Радар-детектор, който е позволен за използване у нас, може да спаси всеки водач от новите супер камери на КАТ, които ще заработят за Коледа. За разлика от триногите - новите супер устройства работят на принципа на т. нар. ефект на Доплер и сигналът им се улавя от детекторите в автомобилите, съобщава \"Телеграф\".  Към момента модерните радари на Пътна полиция се тестват и до Рождество Христово се очаква да започнат да следят от движение и на място за превишена скорост, липса на \"Гражданска отговорност\", издирвани и оперативно интересни за МВР автомобили, съобщиха от ръководството на КАТ. IT експерти обаче твърдят, че устройствата могат да се засичат от радар - детектори, тъй като действат на т.нар. ефект на Доплер. Това значи, че антената непрекъснато излъчва ВЧ сигнал с известна вълнова дължина (честотата на предаване) и го прихваща след отразяването и при наличието на радар - детектор, той ще предупреждава водачите, че до броени секунди разстояние има вероятност, ако са в нарушение, да бъдат заснети и по-късно глобени. От КАТ обясняват, че в левия долен ъгъл, под предния регистрационен номер, на всяка от патрулките със супер камери има радарен сензор, който ще разчита какво пише на всяка автомобилна табела, с която колата на КАТ се разминава. На дисплей в купето униформените разбират веднага дали водачът е в нарушение. Ако е така, камерата на покрива на колата прави снимка и веднага се издава санкция. \"Дори агресивното поведение на пътя ще се заснема и полицаите ще спират на място такива водачи\", уточни шефът на \"Пътна полиция\" комисар Росен Рапчев.", "date": "2018.12.06", "title": "Хакнаха новите камери на КАТ"}
{"url": "https://www.faktor.bg/bg/articles/shofyor-blasna-bremenna-zhena-v-haskovo-i-izbyaga", "text": "Водач на лек автомобил е ударил бременна жена в Хасково и е напуснал местопроизшествието, без да окаже помощ на пострадалата. Вчера в 8,50 часа в местното управление на полицията е бил получен сигнал от МБАЛ - Хасково, че в отделението е приета потърпевша при пътно произшествие 21-годишна бременна жена. Автопатрулът е установил, че около 7,40 часа на кръстовището между улиците \"Булаир\" и \"Дунав\" неизвестният автомобил е отнел предимството при десен завой и е ударил пресичащата пешеходка. Жената е била приведена в акушеро-гинокологичното отделение с контузия на ляво бедро, без опасност за живота за нея и бебето ѝ. Издирването и установяването на водача с напусналия автомобил продължава.", "date": "2018.12.06", "title": "Шофьор блъсна бременна жена в Хасково и избяга"}
{"url": "https://www.faktor.bg/bg/articles/naredba-na-es-zadalzhava-badeshtite-shofyori-u-nas-da-badat-izsledvani-za-sanna-apneya", "text": "Сънната апнея ни прави сънливи през деня. Това е болест, която може да ни отнеме години, докато разберем, че страдаме от нея. С три до пет пъти се повишава рискът на пътя, ако водачът на автомобила е със сънна апнея. Това заяви пред БНТ д-р Петър Чипев от Българското дружество по сомнология. ,,За да не се случват подобни инциденти, в САЩ отнемат книжки заради това и не я връщат, докато шофьорът не е излекуван. Има директива от ЕС, която ни задължава да го вкараме в закона, което е добре за нас, за да няма пострадали'', допълни Чипев. ,,Това е въпрос, който трябва да се реши при професионалните шофьори. В Америка всеки 4-ти шофьор си е признавал, че е заспивал зад волана. 20 процента от катастрофите в САЩ са именно заради заспиване зад волана. Ето защо е необходимо такова задължително изследване да се въведе у нас и за кандидат-шофьорите, не само защото има такава директива от Европа, но и заради общата ни сигурност. 15 лева струва един такъв преглед, а цената на самата апаратура е между 1000 и 1500 лева - цена, която за жалост не се поема от Здравната каса. За да почне да се поема от Касата, първо трябва да мине през съответните законови разпоредби'', коментира по темата Любка Маринова от Асоциацията на пострадалите при катастрофи. ,,Сънната апнея е нещо много опасно, защото това се равнява на поведението на шофьора след употреба на алкохол'', посочи още Маринова.", "date": "2018.12.06", "title": "Наредба на ЕС задължава бъдещите шофьори у нас да бъдат изследвани за сънна апнея"}
{"url": "https://www.faktor.bg/bg/articles/osvetiha-agentite-na-ds-v-novi-tri-privatizatsionni-fonda", "text": "Комисията по досиетата обяви резултатите от проверки за принадлежност към ДС на лица, заемали ръководни постове в още три приватизационни фонда - Българо-холандски приватизационен фонд АД,  \"Армейски\"- АД,  \"Семеен приватизационен фонд\"- АД, съобщава  . В Българо-холандски приватизационен фонд АД са проверени 6 лица членове на управителните, контролните и надзорните органи в него (решение №2-1499 от 4 декември 2018 г.). От тях с агентурно минало е един – Христо Друмев в качеството си на представител на \"Българска пощенска банка\" АД, член на Надзорния съвет от 14.11.1996 г. до 30.01.1998 г. Христо Друмев е дългогодишният вече бивш директор на НДК. Неговата принадлежност към Държавна сигурност беше огласена от Комисията при проверка на Българската бридж федерация. Той е вербуван през 1959 г. и е работил за няколко управления на ДС, както и в един период и за Разузнавателното управление на Генералния щаб (военното разузнаване). От досието му се разбира, че ДС е планирала да го изведе под легендата на политически емигрант и да бъде внедрен в една от западните радиостанции, където съпругата му има роднина на ръководен пост. Той обаче е бил разконспириран още преди да започне операцията от негов познат, който се е оказал на Запад преди Друмев и ДС не е рискувала с извеждането му. В приватизационен фонд \"Армейски\"- АД са проверени 16 лица на ръководни постове (решение №2-1498 от 4 декември 2018 г.). От тях с принадлежност към ДС е Никола Петров Николов, член на Управителния съвет от 04.11.1996 г. до 19.12.1997 г. В \"Семеен приватизационен фонд\"- АД са проверени общо 7 души (решение №2-1491 от 26 ноември 2018 г.). От тях с принадлежност към ДС е едно лице, но данните за него не са разгласени, тъй като е починало и по закона за досиетата в такива случаи информацията не е публична.", "date": "2018.12.06", "title": "Осветиха агентите на ДС в нови три приватизационни фонда"}
{"url": "https://www.faktor.bg/bg/articles/zapochva-proverka-na-zavod-arsenal", "text": "Започва пълна проверка на завод „Арсенал” след акцията на ГДБОП и Специализираната прокуратура, при която бяха открити рекорден брой незаконни оръжия и боеприпаси. Разследващите ще проверяват как е било възможно картечници, автомати, пистолети и заглушители да бъдат изнасяни оттам, при това в такива мащаби, съобщава Нова телевизия. Един от задържаните при акцията в село Габарево е Айдън Джафер. В неговия дом са открити огромно количество оръжия и боеприпаси. Мъжът не е свързан официално със завод „Арсенал”. В досието му обаче е записано, че през 2008 година е бил арестуван, като в дома му тогава са били открити наркотици и оръжия. Според свидетели от селото Жандармерия и обиски е имало и в склад в Гъбарево. Собственикът на склада отрича вътре да е влизала полиция. Наемателят се казвал Юлиян, бил тираджия и само той имал ключове от помещението. От казанлъшката оръжейница „Арсенал” няма официално изявление. Според представители на завода все още няма запитване към техни експерти да направят анализ, дали заловеното при спецакцията оръжие действително е произведено при тях.", "date": "2018.12.06", "title": "След акцията на ГДБОП: Пълна проверка на завод „Арсенал”"}
{"url": "https://www.faktor.bg/bg/articles/gen-kiril-radev-ima-risk-za-horata-koito-sa-uchastvali-v-razkrivaneto-na-rekordniya-boen-arsenal", "text": "Бившият директор на Службата за борба с организираната престъпност  Кирил Радев и Тихомир Безлов от Центъра за изследване на демокрацията коментираха в студиото на Нова телевизия акцията на ГДБОП и Специализираната прокуратура, при която беше разкрито рекордно количество незаконно оръжие. Намереният боен арсенал е способен да въоръжи няколко роти. Арестувани са общо 8 души. В хода на проверката стана ясно, че част от автоматите, картечниците и пистолетите са изнасяни нелегално от завод „Арсенал” в Казанлък. „По време на стрелбата в зала „Батаклан” във Франция се появиха много статии в големи медии, че оръжието на терористичната атака е от България и е било произведено в „Арсенал”. Оказа се, че връзката е доста по-дълга и това бяха обезопасени калашници, които не могат да стрелят с бойни патрони. Впоследствие този тип оръжия могат да бъдат възстановени за употреба като бойни. Има такава версия, но тя трябва да бъде коментирана от експертите, аз мисля, че има изнасяне на части от казанлъшкия завод, съдейки по намерените части и хората, които са арестувани”, обясни Тихомир Безлов. „Вчера беше проведена една перфектна операция на ГДБОП. Тук става дума за един огромен обем от информация, който няма да бъде разкрит в момента, още повече, че има риск за хората, които са участвали в операцията”, посочи Кирил Радев. Близо 11 хиляди души работят в казанлъшката оръжейница, а от ръководството на „Арсенал” потвърдиха пред Нова телевизия, че все още няма никакво запитване към тях експерти да проверят произхода на изделията. Всяко изделие, произвеждано тук, е със сериен номер. Това означава, че всяко от заловените оръжия може да бъде проследено, ако е произведено тук. От дълги години в Казанлък не се произвеждат автомати „Калашников”. Въпреки това ръководството на завода е готово да съдейства по всякакъв начин, за да се уточни как и къде са били произведени намерените оръжия. Тук се произвеждат автомати „Арсенал” – това държат да кажат от завода. Дружеството е  частно, мерките за сигурност са на световно ниво и изнасянето на оръжие е по-скоро невъзможно. Официално становище на ръководството на компанията обаче ще има, когато нейни експерти проверят дали заловените оръжия са правени в Казанлък.", "date": "2018.12.06", "title": "Ген. Кирил Радев: Има риск за хората, които са участвали в разкриването на рекордния боен арсенал"}
{"url": "https://www.faktor.bg/bg/articles/obshtestvo/dosietata-h/astrolog-razkriva-kakvo-se-e-sluchilo-v-polunosht-na-6-dekemvri-v-nulevata-godina-ot-novata-era", "text": "Днес е 6 декември, денят на св. Николай. Какво се е случило в полунощ на 6 декември в НУЛЕВАТА година от Новата ера или в НУЛЕВАТА година от Рождество Христово? На този въпрос отговори астрологът Силва Дончева. Точно ма 6 декември, в полунощ, на върха на меридиана на нощното небе над Витлеем се наблюдава Сириус в съвпад със Сатурн. Червеният гигант Сириус В, който вероятно са наблюдавали древните цивилизации (те са го наричали \"кървав\"), променя постепенно своето излъчване някъде преди 2000 г., тъй като се трансформира след изхвърляне на външната си обвивка в бяло джудже и отстъпва силата си на Сириус А.  Всеизвестно е, че от двойния или троен Сириус (Слънцето зад Слънцето) идват Учителите на човечеството и за двете ложи. Преди 2000 г. се е случила огромна промяна в статуквото на Сириус А и на Сириус Б, изгряла е Нова звезда - Витлеемската, Сириус А е взел доминацията след взрива на Сириус В. Това ние наричаме Новата ера, Рождество Христово, Епохата на Богочовека, Епохата на Любовта.", "date": "2018.12.06", "title": "Астролог разкри какво се е случило точно на 6 декември в НУЛЕВАТА година"}
{"url": "https://www.faktor.bg/bg/articles/parlamentat-prie-zakona-za-lichnata-pomosht", "text": "Парламентът прие Закона за личната помощ на второ четене. Законопроектът е част от пакета законодателство за хората с увреждания. Той бе разработен от екипа на омбудсмана Мая Манолова и припознат от ПГ на \"БСП за България\" и ПГ на \"Воля\". Той влиза в сила от 1 януари 2019 г. Целта на закона е чрез осигуряване на лична помощ да се подпомогнат хора с увреждания да упражняват основните си права, да имат възможности за избор, независим живот, активно включване и участие в обществото и достъп до услуги и дейности. Съгласно текстовете механизмът лична помощ се основава на гарантирана от държавата финансова подкрепа, индивидуалните потребности и избор на хората с увреждания. Изрично се регламентират органите по предоставяне на лична помощ, ползвателите и доставчиците на лична помощ, както и изискванията за извършване на дейност като асистент. По отношение на контрола депутатите решиха министърът на труда и социалната политика да упражнява контрола по изпълнението на закона, а кметоветена общини и доставчиците на на лична помощ да упражняват контрол за предоставянето на личната помощ. Ползвател на лична помощ или упълномощено от него лице, което декларира неверни данни или наруши правилата за ползване на личната помощ, се наказва с глоба от 100 до 300 лв. Съгласно приетите текстове доставчикът на личната помощ по закона е общината. Парламентът реши общините да могат да преотстъпват дейностите по предоставяне на лична помощ. Това може да стане като кметът на общината с договор възложи дейностите на доставчиците на лична помощ на български физическа лица, регистрирани по Търговския закон за юридически лица и на физически лица, извършващи търговска дейност. Депутатите отхвърлиха предложението на БСП тези услуги да могат да се преотстъпват след решение на Общинския съвет. Съгласно приетите текстове изпълнителният директор на Агенцията за социално подпомагане планира, разпределя, контролира и отчита средствата за финансиране на личната помощ. В закона се дефинира и понятието лична помощ. Това е механизъм за подкрепа на лица с увреждания за упражняване на правата им, за пълноценно участие в обществото, за извършване на дейности, отговарящи на индивидуалните им потребности от личен, домашен или социален характер. Механизмът гарантира възможност на лицата да изберат от кого, кога, къде и по какъв начин да се осъществяват дейностите. Законът дефинира и понятието ползвател на лична помощ. Това е човек с увреждане, довело до ограничения в способността му за самостоятелно обслужване в ежедневието и до зависимост от чужда помощ, която да компенсира функционалния дефицит и да осигури подкрепа за упражняването на основните му права и пълноценно участие в обществото. Ползвателят на лична помощ, или упълномощено от него лице ще може да избира асистенти, участва в договарянето на условията на заетостта, в управлението и контрола на вида и времетраенето на положения труд и да подписва месечния отчет на асистента за отрабонетите от него часове. Личната помощ ще се предоставя въз основа на изготвена оценка на потребностите и издадено направление. Броят на часовете за лична помощ се определя въз основа на четири степени. Първа степен на умерена зависимост, затруднения – при нужда от помощ за реализиране на различни дейности в ежедневния живот от няколко пъти на месец или необходимост от ограничена подкрепа за персонална автономност. Втора степен на тежка зависимост – при нужда от помощ за реализиране на различни дейности в ежедневния живот до два пъти на ден или необходимост от ограничена подкрепа за персонална автономност. Трета степен на много тежка зависимост – при нужда от помощ за реализиране на различни дейности в ежедневния живот не повече от четири пъти на ден или необходимост от ограничена подкрепа за персонална автономност. Четвърта степен на тотална зависимост – при нужда от помощ и постоянна подкрепа от друго лице за реализиране на различни дейности в ежедневния живот повече от четири пъти на ден, поради пълната загуба на физическа, умствена, интелектуална или сетиван автономност.", "date": "2018.12.06", "title": "Парламентът прие Закона за личната помощ"}
{"url": "https://www.faktor.bg/bg/articles/biser-petkov-izpalnihme-iztsyalo-poetite-angazhimenti-kam-horata-s-uvrezhdaniya", "text": "С приемането на Закона за хората с увреждания и Закона за личната помощ ние изпълнихме изцяло и в срок поетите ангажименти към хората с увреждания в подписания на 9 октомври план за действие за приемане на законодателство за хората с увреждания. Това заяви в парламентарната пленарна зала министърът на труда и социалната политика Бисер Петков след приемането на новото законодателство за хората с увреждания, цитиран от БТА. \"Приемането на Закон за личната помощ удовлетворява основното искане на протестиращите майки, поставяно години наред в техните протести. С приемането на този закон България се нарежда до не многото държави в Европа, които имат самостоятелен закон за личната помощ. Това показва отношението на българското правителство и на българския парламент към хората с увреждания\", посочи министърът. По думите на Петков между първо и второ четене на закона са били положени много усилия да се направят текстовете работещи и съобразени с бюджетната рамка. Всички страни направиха компромиси, за да се стигне до този закон, който единодушно беше подкрепен в зала, посочи той. Наша обща отговорност беше да се опитаме да минимизираме рисковете, свързани с прилагането на закона, затова и в първите години на неговото действие са предвидени определени ограничения, както и изричното задължение до 30 юни 2020 г. МТСП да подготви анализ, който да внесе за разглеждане в Народното събрание, отбеляза министърът. Бисер Петков благодари на всички, които са допринесли за новите социални закони. Благодари и на депутатите, че са поставили като приоритет приемането на законите за хората с увреждания. Благодарение на това изпращаме една трудна, бурна година, с прието ново законодателство за хората с увреждания, каза още министърът.", "date": "2018.12.06", "title": "Бисер Петков: Изпълнихме изцяло и в срок поетите ангажименти към хората с увреждания"}
{"url": "https://www.faktor.bg/bg/articles/dpa-religiyata-e-po-malko-vazhna-za-evropeytsite-otkolkoto-za-horata-na-drugite-kontinenti", "text": "Религията е по-малко важна за европейците, отколкото за хората в Африка, Латинска Америка или Съединените щати, сочи проучване, цитирано от ДПА. В същото време сондажът, проведен от института \"Пю\", отчита големи разлики между отделните държави в Европа. Най-религиозни на континента са румънците. 55 процента от участниците в анкетата от Румъния са се самоопределили като силно религиозни. България е класирана на 18-то място.  На другия полюс са естонците (едва 7 процента), чехите и датчаните (по 8 на сто). Само 12 процента от германците се самоопределят като силно религиозни. Делът на тези хора достига 27 на сто в Италия. Германците се оказват най-големите скептици, що се отнася до съществуването на Бог - едва 10 процента от тях са \"напълно сигурни\" в това. На обратния полюс са арменците - цели 79 процента от тях вярват, че Бог съществува - както и жителите на Босна (73 на сто). Най-много ходят на църква поляците. 61 процента от участниците в анкетата от Полша казват, че присъстват на църковна служба поне веднъж месечно.", "date": "2018.12.06", "title": "ДПА: Само 18% от българите са вярващи"}
{"url": "https://www.faktor.bg/bg/articles/tsvetanov-1-42", "text": "По време на втория ден от посещението си в САЩ председателят на Парламентарната група на ГЕРБ и заместник-председател на партията Цветан Цветанов проведе поредица от работни срещи в Международния републикански институт (МРИ). Този важен мозъчен тръст на Републиканската партия на САЩ се оформя през последните години като важен партньор на ГЕРБ  и съвместно бяха реализирани редица международни проекти, най-вече в областта на обучението на млади лидери от Младежки ГЕРБ.  По време на срещите Цветан Цветанов разговаря с директора по европейските въпроси Ян Сурочак и директора за Югоизточна Европа Пол Маккарти. Председателят на ПГ на ГЕРБ представи резултатите от Българското председателство на Съвета на ЕС, както и приоритетното значение, което България отдава на държавите от Западните Балкани. Тази тема предизвика голям интерес у американската страна, тъй като МРИ счита региона за ключов по отношение на стабилността и международната сигурност. Именно в този аспект мястото и ролята на България като фактор на стабилността е от решаващо значение. Двете страни се договориха да се търсят конкретни форми на взаимодействие в региона, с водещата роля на България. Беше постигнато съгласие, че въпросите на сигурността, особено в частта по противодействие на дезинформацията и хибридните новини, е от изключителна важност. Именно в тази сфера ще бъдат и инициативите, които ще осъществят съвместно МРИ и ГЕРБ през 2019 г. По време на срещите Цветан Цветанов запозна американската страна и с вътрешнополитическата ситуация в България, както и с очакванията и прогнозите за предстоящите избори за Европейски парламент. И двете страни се обединиха около мнението, че системните европейски партии ще бъдат подложени на натиск от несистемни, популистки партии и движения, но крайният резултат ще бъде в полза на демокрацията и гражданските свободи. И двете страни се обединиха около мнението, че трябва да се води безкомпромисна борба с фалшивите новини и дезинформацията, защото именно те идват от сили, враждебни на свободата и демокрацията.", "date": "2018.12.06", "title": "Цветанов проведе работни срещи с представители на Международния Републикански институт"}
{"url": "https://www.faktor.bg/bg/articles/doncho-barbalov-shte-bade-i-d-zamestnik-kmet-po-transporta-na-sofiya", "text": "Дончо Барбалов е новият заместник-кмет по транспорта на София. Той ще замени на поста подалия оставка Евгени Крусев, който е проверяван от прокуратурата във връзка с ремонта на ул. \"Граф Игнатиев\". Това съобщи пред журналисти столичният кмет Йорданка Фандъкова.  Барбалов наследява поста, след като вече бившия зам.-кмет по транспортни въпроси в Столична община Евгени Крусев, който подаде оставка, след като стана ясно, че е получил призовка във връзка с проверката на прокуратурата за ремонта на столичната улица „Граф Игнатиев“. Дончо Барбалов е зам.-кмет по направление „Финанси и стопанска дейност” и временно изпълняващ длъжността заместник-кмет по направление „Столично общинско здравеопазване”.", "date": "2018.12.06", "title": "Йорданка Фандъкова: Дончо Барбалов ще бъде и.д. заместник-кмет по транспорта на София"}
{"url": "https://www.faktor.bg/bg/articles/uvolniha-uchitelka-kazala-na-detsata-che-dyado-koleda-e-izmislitsa", "text": "Учителка в САЩ е била отстранена от поста си, защото е казала на децата, че Дядо Коледа е измислица. Ръководството на училище в град Монтвил, щата Ню Джърси, предприело тази мярка, след като преподавателката развенчала мита по време на занятия с първокласници, предаде \"Фокс Нюз\", цитиран от Нова.тв   По време на урок педагожката разказала на децата, че подаръците под коледната елха не ги оставя Веселия старец, който не съществува, а техните родители. Учителката развенчала и митовете за летящия еленов впряг, за елфите, за феята на зъбките и за великденския заек.   Учениците реагирали болезнено на нейните откровения. Някои от децата напуснали класната стая разплакани. Родителите им били възмутени от липсата на елементарен такт на педагожката.", "date": "2018.12.06", "title": "Уволниха учителка, разстроила децата, че Дядо Коледа и елфите не съществуват"}
{"url": "https://www.faktor.bg/bg/articles/vladimir-chukov-1", "text": "На 2 декември 2018 г. се състоя първата християнска молитва в Саудитска Арабия. Тя е историческа, тъй като религиозното събитие е официално позволено от властите на кралството.  Коптският митрополит Ава Маркус от египетския град Шобра ал Кхайма, който е водил молитвата, е в Саудитска Арабия, по покана на престолонаследника Мохамед бен Салман. Тя е в отговор на посещението на последния преди дни в Кайро, на път за Буенос Айрес, на срещата на Г-20 и проведената там среща с коптския папа и патриарх на Александрия Теодорос II.  На коптския свещеник е било позволено да носи със себе си всички атрибути, необходими за провеждането на молитвата. Тя е проведена в Риад, в къщата на един от египетските християни, живеещи в кралството. Според източници от коптската църква до този момент коптите, работещи в Саудитска Арабия, са имали възможност единствено да се срещат със свои свещеници на територията на кралство Бахрейн. Те отбелязват със задоволство, че този път не са страхували от религиозната полиция, очевидно намеквайки, че всички до този момент молитви, които са били правени, са били разтурвани от този репресивен орган.", "date": "2018.12.06", "title": "Исторически пробив: Вече е факт първата християнска молитва в Саудитска Арабия"}
{"url": "https://www.faktor.bg/bg/articles/tsvetanov-razgovarya-s-alan-barzin-ot-borda-na-direktorite-na-fondatsiyata-na-interpol", "text": "Председателят на Парламентарната група на ГЕРБ и заместник-председател на партията Цветан Цветанов се срещна с Алън Бързин, бивш директор на Службата за гранична сигурност на САЩ и заместник-секретар по вътрешната сигурност на САЩ. В момента Бързин е член на Борда на директорите на Фондацията на Интерпол със седалище в Женева. Алън Бързин поздрави председателят на Комисията по вътрешна сигурност и обществен ред в Народното събрание Цветан Цветанов за скорошното му избиране за член на Борда на Европол, изразявайки увереност в ползотворното бъдещо сътрудничество. От своя страна Цветанов го запозна с първите резултати от своята дейност, а именно повишаването на бюджета на Европол с 16 млн. евро - факт, който високо се оценява от новия директор на Европол Катрин ДеБол. Отпуснатите допълнителни средства ще бъдат използвани за повишаване на аналитичния капацитет на службата.  По време на разговора Цветан Цветанов и Алън Бързин обсъдиха въпроси на граничната сигурност и противодействие на трансграничната престъпност.", "date": "2018.12.06", "title": "Цветанов разговаря с Алън Бързин от Борда на директорите на Фондацията на Интерпол"}
{"url": "https://www.faktor.bg/bg/articles/tereza-mey-mozhe-i-da-nyama-brekzit", "text": "Може и да не излезем от Европейския съюз, каза британският премиер Тереза Мей, предаде Ройтерс. Министър-председателят на Обединеното кралство посочи пред законодателите от Долната камара на парламента, че има три варианта за развитие на събитията до 29 март 2019 г., когато се очаква Великобритания да напусне ЕС (Брекзит). \"Първият вариант да излезем от блока без сделка с Брюксел, втората възможност е да се споразумеем с ЕС. Не се изключва и вероятността да не излезем от ЕС\", допълни тя. Мей обаче не посочи дали в \"Даунинг стрийт\" 10 имат резервен план в случай, че Брекзит не се състои.", "date": "2018.12.06", "title": "Тереза Мей: Може и да не излезем от Европейския съюз"}
{"url": "https://www.faktor.bg/bg/articles/valeri-simeonov-1-20", "text": "\"Участък от 30-40 метра от оградата с Турция е отнесен. В момента се работи по възстановяването ѝ\". Това каза лидерът на НФСБ и депутат от „Обединени патриоти“ Валери Симеонов по повод сигнала на депутата от БСП Николай Цонков. Симеонов подчерта, че на местата, на които има нарушаване на целостта на съоръжението, се поставят 24-часови постове до отстраняване на проблема. Той призова БСП да сезират прокуратурата. „Всеки има право да подаде сигнал в случай, че смята, че има нарушение. Снимките са ми известни. Известно ми е мястото. Може би е необходимо да се даде малко пояснение за какво става въпрос. Един участък около 30-40 м от оградата е отнесен от дъждовете“, каза Симеонов. Той поясни, че участъкът се казва „Дълбок дол“ и се намира южно от Сливарово. „Самото наименование трябва да ви говори, че става въпрос за дълбок дол. Датата е 28 ноември, сряда. На 28-ми падна дъждът, на 29-ти става пропадането на тези 30-40 метра от оградата“, заяви Симеонов.  „Това струпване и стичане на огромни количества вода е предизвикало повличане на чакъл, дървета, отнасяне на пътища и отнасяне на тази част от оградата. Оградата не е направена около „Александър Невски“ на жълтите павета, а на изключително насечен терен и вече се работи по възстановяването“, поясни той и добави, че не може да се гарантира, че в бъдеще няма да има такива проблеми. Симеонов припомни, че преди години при наводнения е имало жертви и отнесени къщи. „На някой много му се иска това да бъде доказателство за лошо изпълнение, но искам да ви уверя, че оградата е изпълнена по проекта“, категоричен бе депутатът от „Обединени патриоти“.", "date": "2018.12.06", "title": "Валери Симеонов: БСП да сезира прокуратурата за дъждовете, които са отнесли част от оградата с Турция"}
{"url": "https://www.faktor.bg/bg/articles/ninova-boykotira-kongresa-na-pes-zaradi-istanbulskata-konventsiya", "text": "Лидерът на БСП Корнелия Нинова бойкотира конгреса на ПЕС в Лисабон. Делегацията на БСП ще се води от международника на партията и заместник на лидерката - Деница Златева. Златева е и в ръководството на ПЕС-жени. Причината за бойкота на соцлидерката са три резолюции, които са в дневния ред на форума и които са в разрез с позициите на БСП, обясни самата Нинова пред медите в парламента. Сред тях е проекторешение, което третира Истанбулската конвенция като единствен инструмент за борба с неравенството между половете и с насилието над жените и задължава съответните държави да го спазват. Нинова обаче припомни, че в България има решение на Конституционния съд, което обявява този документ за противоконституционен и затова БСП няма да го подкрепи. Соцлидерата вече е изпратила писменото си възражение в Лисабон, с което ги уведомява, че делегатите на БСП няма да подкрепят тази резолюция. За да няма спекулации, Нинова официално повтори, че делегатите на соцпартията на конгреса ще подкрепят президента на ПЕС Сергей Станишев за трети мандат и той ще бъде номиниран за евродепутат от БСП. \"Той е единствен кандидат, така че ще бъде преизбран, желая му успех\", каза Нинова за Станишев. Как ще бъде подредена листата на социалистите, тепърва ще се обсъжда, обясни тя пред медиите.", "date": "2018.12.06", "title": "Нинова бойкотира конгреса на ПЕС заради Истанбулската конвенция"}
{"url": "https://www.faktor.bg/bg/articles/arman-babikyan-i-dobri-bozhilov-bashti-na-saytove-za-feyk-novini", "text": "Арман Бабикян и Добри Божилов стоят зад сайтовете за фалшиви новини . 4udoslav.writeas.com gudelnews.com и Вале Нюз. Политическият пиар и писателят са регистрирали домейните за интернет страниците и ги плащат до днес. Това показа проверка на “24 часа” в компания, която продава имена и място за сайтове. Именно informiran.net и Вале Нюз бяха в основата на скандал в парламента миналата седмица. Тогава червеният депутат Филип Попов пусна сигнал в КПКОНПИ по дописки в тях. “Информацията” беше, че колегите му Десислава Атанасова, Делян Добрев, Красимир Велчев и вече бившият народен представител Антон Тодоров са получили жилища и офиси в комплекс “Царско село” и на други места в столицата. Попов призова комисията да провери случая. Това породи дебат дали Филип Попов може да чете. Причината е, че Вале Нюз, който по данни на “24 часа” и службите е на Божилов, се рекламира като сайт за фалшиви новини. “Издание за фалшиви новини и абсолютни измислици. Не вярвайте. Това не е истина” е дезизът на сайта. Той препечатва статията от друг сайт, за който се знае, че е на Арман Бабикян - 4udoslav. “Да разгромим корумпираната власт със слово (не непременно с истини)” е веруюто на блога. Статията е препечатана и в informiran.net, който излъга за “гръцкия остров” на премиера Бойко Борисов и сам уточнява, че не проверява информациите си: “Екипът не разполага с ресурсите да проверява информацията, която достига до редакцията, и не гарантира истинността ѝ”, пише сайтът. Арман Бабикян е запазил домейна му в компания за хостинг. “Аз нямам сайтове”, заяви Бабикян пред изданието. Справката от хостинг провайдъра му го опровергава. Данните бяха предоставени на репортер на вестника след негова молба като студент по журналистика във връзка с разработка за проверяване на източниците на информация.  informiran.net е регистриран в българска хостинг компания на 21 март 2016 г. Последната промяна е от 16 ноември т.г. Платено е да остане онлайн до 21 март 2019 г. През всичките години на съществуването си домейнът се плаща от Бабикян и е на негово име, показват данните. След няколко проверки на т.нар сорс код на страницата се оказа, че дописките се пишат от лице с никнейм MIvanov. Човекът се казва Мартин, научи “24 часа” от хора, които са правили опити да рекламират в сайта и са получили мейл от него. informiran.net предлага реклама, но не пише коя е фирмата зад него. Всички дописки са подписани от Мартин Иванов. За разлика от Бабикян Божилов не крие, че има сайт за фалшиви новини. Негов е gudelnews.com. Сайтът е сред най-популярните за новини менте у нас. Той дори си е написал и на английски, че нищо от съдържанието му не е вярно. За разлика от всички други фейк сайтове този има секция “За нас”. Божилов се подписва с истинското си име под всеки текст. Фирмата зад сайта му е “Левкойн”. Той обаче отрича да е собственик на Вале Нюз. И двата сайта са направени на блог платформата на гугъл. Минути след като “24 часа” го потърси, Вале Нюз изчезна от интернет пространството. Друг герой с няколко фейк сайта е Илиян Атанасов. Пловдивчанинът държи naroden-glas.eu и svoboden-narod.eu. Те се водят на фирмата му “Сиктер фарма”. Регистрирани са на адреси в града под тепетата. Последната “новина” на сайта твърди, че премиерът тайно разпродава българска земя на араби. Skandalno.net се свързва с Пею Благов. budnaera.com е записан на името на Адриан Антонов, който живее в Аръндел, Австралия. На хоста на сайта има още 17 медии менте. Общото между всички тези издания е липсата на домейн .bg. Всеки може да провери кой плаща за тях на сайта register.bg Преди няколко месеца това можеше да стане за други страници в няколко сайта, но заради GDPR сега информациите са скрити. Друга обща черта на сайтовете е лявата им ориентация. “Появиха се по време на протестите срещу правителството на Орешарски през 2013 г. Всички защитаваха кабинета”, казва запознат със задкулисните политически интриги. От сайтовете с разширение .bg най-известен е bradvа.bg. Той е собственост на търговското дружество “Новуз Медия” ООД (с предишно име “Акваголд” ЕООД). Има трима съдружници. С най-голям дял е управителят Борислав Сретков. От последния отчет става ясно, че работи на загуба. Компанията плаща за здравно осигуряване самона един служител. Всички сайтове за фалшиви новини поддържат профили във фейсбук, където бързо се разпространяват от лаици. Администраторите са скрити, а имената им дори не са близо до това на сайта. Така например informiran.net е свързан с фейсбук страницата “Новини от България и света”. Тя има 127 хил. харесвания, а повечето потребители, които са я харесали, са с профили менте.", "date": "2018.12.06", "title": "Арман Бабикян и Добри Божилов - \"бащи\" на сайтове за фейк новини"}
{"url": "https://www.faktor.bg/bg/articles/novini/svyat/makron-otmeni-povishavaneto-na-aktsiza-varhu-gorivata", "text": "Френският президент Еманюел Макрон отмени повишаването на акциза върху горивата след седмици на протести в цялата страна, довели до най-сериозните размирици в Париж от десетилетия, предаде Асошиейтед прес, като цитира представител на Елисейския дворец. Премиерът Едуар Филип заяви пред парламента, че този косвен данък не е включен в бюджета за следващата година и правителството е готово за диалог. Бюджетът може да бъде коригиран или предоговорен през годината. Долната камара на френския парламент, Националното събрание, одобри предложението на правителството за въвеждане на мораториум върху екологичните данъци върху горивата с 358 гласа \"за\" при 194 \"против\". Пакетът от мерки беше разработен в отговор на исканията на протестното движение на \"жълтите жилетки\", отбелязва ТАСС.  Четирима души загинаха при продължилите три седмици демонстрации, които бяха голямо предизвикателство към президента Еманюел Макрон, отбелязва АП.", "date": "2018.12.06", "title": "Макрон отмени повишаването на акциза върху горивата"}
{"url": "https://www.faktor.bg/bg/articles/dnes-shte-ni-zaradva-dekemvriysko-slantse", "text": "Днес облачността ще намалее, дневните температури слабо ще се понижат, максималните ще са предимно между 2° и 7°, за София - около 4°, съобщи „Фокус“. От запад облачността ще се разкъсва и намалява и около обяд над повечето райони на страната ще е предимно слънчево. Вятърът в почти цялата страна ще се ориентира от север-североизток и с него дневните температури слабо ще се понижат; максималните ще са предимно между 2° и 7°, за София - около 4°.  Атмосферното налягане е по-високо от средното за месеца и през деня още малко ще се повиши.  По Черноморието в сутрешните часове все още на отделни места ще е със слаб валеж от дъжд, но след обяд облачността ще се разкъсва и намалява. Ще духа умерен до силен вятър от север. Максималните температури ще са от 2° в северните райони, до 5° в южните. Температурата на морската вода е 9-10°. Вълнението на морето ще бъде 4 бала, в заливите – 3 бала.  Над планините от запад облачността ще се разкъсва и намалява до предимно слънчево, най-късно в източните райони. Вятърът ще е умерен до силен от север-североизток и с него ще продължи да нахлува по-студен въздух. Максималната температура на височина 1200 метра ще е около 0°, на 2000 метра – около минус 5°.", "date": "2018.12.06", "title": "Днес ще ни радва декемврийско слънце"}
{"url": "https://www.faktor.bg/bg/articles/novini/balgariya/amerikanski-razuznavach-rumen-radev-e-chast-ot-plan-na-putin-za-dominatsiya", "text": "Българският президент Румен Радев е част от план на Путин за доминация, твърди американски разузнавач в книгата си. “The Plot to Destroy Democracy” (”Заговорът за разрушаване на демокрацията”) е излязла през юни тази година и е своеобразно продължение на издадената и у нас \"Киберзаговорът срещу Америка\", съобщава  . Книгата вече е бестселър на ”Ню Йорк Таймс”, а авторът й Малкълм Нанс е световно признат член на разузнавателната общност и аналитик по теми за борбата с тероризма на NBC News и MSNBC. Нанс се занимава с антитероризъм, военно дело и контраидеологически стратегии. Участвал е в разузнавателни мисии на Балканите, в Близкия изток и в Африка. Автор е на няколко документални разследвания за терористични организации като „Ислямска държава“ и „Ал-Кайда“. Книгата разкрива голямата игра, която Владимир Путин е започнал, за да постави под контрола си Европа и Съединените щати. “Една от най-големите мечти на стария Съветски съюз беше да постави на власт един силно предвидим американски идеолог, който да играе за Кремъл. В продължение на почти век Русия искаше да промени американската политика по такъв начин, че нейната икономика и съюзи с НАТО да бъдат толкова повредени, че Съветският съюз да се превърне в превъзходна световна суперсила. Идеята за  живее и след смъртта на Съветския съюз.” С тази отправна точка стартира книгата на Нанс, която вече разбуни духовете в Щатите. Във въведението на книгата си разузнавачът споделя още: “Бях решен да проследя друга информация, за да илюстрирам къде руското разузнаване използва методите на кибервойна, за да повлияе на изборите, референдумите и политическите възгледи. Разследването ми показа, че руското разузнаване използва съвременния злонамерен софтуер, за да атакува други народи в продължение на почти десетилетие. Изборите през 2016 г. бяха просто прозорец към по-голяма цел. Намерих много дейности, в които руските “КИБЕР МЕЧКИ” - колективно име за своите хакери от националната, престъпната и разузнавателната сфера - са били замесени в “преместването на стрелките” В ”Заговорът за разрушение на демокрацията” Нанс отделя внимание на българския президент Румен Радев, поставяйки го в контекста на плановете на Путин за влияние в Европа. По темата коментаторът казва: “Много източноевропейски страни от бившия Варшавски договор имат проруски лидери, включително Румен Радев в България; молдовският Игор Додон, проруският лидер на Социалистическата партия и дори про-натовският лидер на естонската Центристка партия Юри Ратас. Но ядрото на плана на Русия е да впрегне бели етнически екстремисти като Брейвик в Западна Европа и да ги насочи към политическа дейност. С европейска политическа десница в джоба си Путин ще направи техния автократичен национализъм доминираща политическа сила на Запад.” За книгата си Майкъл Нанс използва своя над 35-годишен опит в американското разузнаване и специализацията си по криптология, национална сигурност и контратероризъм. Той е утилизирал секретни руски политически и хибридни стратегически документи, за да демонстрира грандиозния план за подкопаване на американските институции от Студената война до наши дни. При подготовката на книгата си Нанс е провел специално разследване и десетки интервюта с експерти в шпионажа. Целта - да докаже важната първа стъпка за дестабилизиране на Запада от Русия и да разкрие защо точно Путин е човекът, който да го направи. Американецът Нанс е вторият човек, който поставя Румен Радев в контекста на стратегически план за доминация на Русия. Преди две години руският генерал-лейтенант Леонид Решетников разкри, че е обсъждал заедно с Корнелия Нинова кандидатурата на Радев.", "date": "2018.12.06", "title": "Американски разузнавач: Румен Радев е част от план на Путин за доминация"}
{"url": "https://www.faktor.bg/bg/articles/komandvashtiyat-ukrainskite-vms-predlozhi-da-go-zamenyat-za-plenenite-moryatsi", "text": "Командващият военноморските сили на Украйна адмирал Игор Воронченко предложи себе си в замяна на 24-мата пленени от Русия украински моряци. В интервю за днешния брой на германския в. \"Bild\", цитиран от news.bg, той заявява, че е готов да отиде в руски затвор, ако президентът на Русия Владимир Путин освободи задържаните моряци. \"Къса ми се сърцето, когато виждам войниците си, задържани незаконно в Русия\", добавя адм. Воронченко. Припомняме, сред пленените моряци е и българинът Владимир Варимез. Същевременно, за разлика от президента Петро Порошенко, той казва, че военни кораби на НАТО не биха могли да помогнат на Украйна срещу руската блокада в Азовско море. \"Има споразумение от 2003 г., по силата на което за влизането на военен кораб от трета страна в Азовско море е необходимо съгласието на двете страни. Това значи, че дори Украйна да поиска, Русия няма да го разреши\" - подчертава главнокомандващият украинските ВМС. Той на свой ред призовава НАТО да увеличи присъствието си в Черно море.", "date": "2018.12.06", "title": "Командващият украинските ВМС: Военни кораби на НАТО не могат да помогнат на Украйна срещу руската блокада"}
{"url": "https://www.faktor.bg/bg/articles/novini/balgariya/prof-rachev-po-vremeto-na-sotsa-vazduhat-beshe-v-pati-po-mrasen-no-partiyata-krieshe-dannite", "text": "\"Инверсията е типична за всички градове, които се намират в котловини. София беше в пъти \"по-забулена\" по времето на социализма. Замърсяването на въздуха беше много по-голямо, но се криеше. Слава на Бога, София се отърва от чудото \"Кремиковци\", което го няма никъде в Европа. Няма как да не се замърсява въздуха в столицата, след като колите са се увеличи с 3 пъти, а хората, заради скъпия ток и газ, се топлят на твърдо гориво. Но трябва да се съсредоточим над аерозоните на тежките метали, амоняка, живака и азота, които се натрупват в костите ни\".  Това заяви пред БТВ климатологът проф. Георги Рачев. \"Днес и утре няма да е толкова тежко положението с праховите частици. Колкото по-често минават средиземноморските циклони, е по-добре за нас. Преди Бъдни вечер и на Коледа ще има сняг, но на празниците няма да вали. Ние не можем да направим толкова дългосрочна точна прогноза на времето. На Нова година в Гърция ще е 16-17 градуса, а у нас - около 8-9\", посочи Рачев.", "date": "2018.12.06", "title": "Проф. Рачев: По времето на соца въздухът беше в пъти по-мръсен, но партията криеше данните"}
{"url": "https://www.faktor.bg/bg/articles/danail-kirilov", "text": "\"Електронно дистанционно гласуване няма да има на следващите избори, защото няма да бъде гарантирана сигурността на вота\".Това каза председателят на правната комисия в парламента от ГЕРБ Данаил Кирилов в предаването „Преди всички“ по БНР. „Не може на следващите, непосредствено предстоящите избори да се приложи и това приложение да доведе до изискуемото доверие, че този способ ще бъде безспорен“, каза той. Вчера правната комисия одобри на първо четене предложенията на управляващите за промени в Изборния кодекс. Те предвиждат да няма номера пред имената на партиите в бюлетината, възможност за машинно гласуване да има само в малките избирателни секции, а въвеждането на електронно гласуване да бъде отложено. По думите на Кирилов следващата седмица в пленарната зала се очаква да влязат за обсъждане на първо четене промените в Изборния кодекс.", "date": "2018.12.06", "title": "Данаил Кирилов категоричен: Няма да има електронно гласуване на следващите избори"}
{"url": "https://www.faktor.bg/bg/articles/revizoro-mareshki-e-kupuval-goriva-ot-samnitelen-vnositel", "text": "По повод обвиненията на лидера на \"Воля\" Веселин Марешки, които той отправи в ефира на Нова телевизия към Емил Димитров - Ревизоро, че покровителства контрабандисти на горива, депутатът от ВМРО Емил Димитров тази сутрин коментира пред медията, че самият Марешки е купувал горива със съмнителен произход.  „Искаме категорично оставката на вицепремиера Красимир Каракачанов за цялостно творчество. Защото един от неговите депутати, който е шеф на комисията за наблюдение на приходните агенции и борба с контрабандата, прави изявлението, че има двама крупни контрабандисти в България, които в момента направиха бурен възход на дейността си, но това не може да стане без тези, които ги наблюдават. И сега ние питаме това поредната далавера на ВМРО ли е”, каза Веселин Марешки в предаването на 5 декември. „Бурният възход на дейността на тези фирми е свързан пряко и с дейността на г-н Марешки, Той не е дистрибутор, но е купувал от такива, които месят горива със сяра, той също е закупувал от подобни складове горива. Но аз, когато съм узнал сигналите, съм сезирал главния прокурор, разпитан съм от прокурор Даниела Начева, която отговаряше за това досъдебно производство. Приобщиха го към друго производство, беше поискано отнемане на лиценза на този икономически оператор – така че всичко, което се иска от мен, аз съм го направил. Прокуратурата продължава работа по случая”, отговори на обвиненията Емил Димитров тази сутрин. Той обясни, че затворената заради нелегална търговия с горива компания обаче се е разделила на други две фирми, които и в момента пререгистрират нови транспортни фирми, а търговията с горива е била прелята в „друг оператор”. „Има обвинителни актове, има даже и смъртни случаи по тая ситуация”, заяви Димитров, но категорично отказа да даде подробности, като прехвърли към разследващите органи и уточни само, че „има починал човек при съмнителни обстоятелства”.", "date": "2018.12.06", "title": "Ревизоро: В историята с нелегалния доставчик на горива има съмнителен смъртен случай"}
{"url": "https://www.faktor.bg/bg/articles/sasht-prashtat-voenni-korabi-v-cherno-more", "text": "САЩ се готвят да изпратят военни кораби в Черно море, съобщава Си Ен Ен, позовавайки се на трима американски официални представители. Според информацията, щатите се готвят да изпратят корабите в отговор на действията на Русия срещу Украйна в Керченския проток, след като на 25-те ноември Русия плени три украински бойни кораба и техните екипажи от общо 24 души, на които им бяха повдигнати обвинения в незаконно пресичане на руската граница.  Съгласно Конвенцията от Монтрьо САЩ трябва да уведомят Турция най-малко 15 дни предварително за предстоящо преминаване на свои военни кораби през Босфора и Дарданелите в Черно море. В тази връзка въоръжените сили на САЩ вече са поискали Държавния департамент да уведоми Турция за изпращането на корабите. В мирно време бойни кораби на нечерноморски държави могат да останат в Черно море не повече от 21 дни.", "date": "2018.12.06", "title": "CNN: САЩ пращат военни кораби в Черно море след руската агресия срещу Украйна"}
{"url": "https://www.faktor.bg/bg/articles/tsvetanov-1-41", "text": "На 5 декември в Националната катедрала на Вашингтон се състоя държавната траурна церемония в памет на 41-ия президент на Съединените щати Джордж Х. У. Буш.  На церемонията присъстваха всички бивши американски президенти - Джордж У. Буш, Барак Обама, Бил Клинтън и Джими Картър, както и настоящият президент Доналд Тръмп. Участваха и редица световни лидери като канцлера на Германия Ангела Меркел, президентът на Полша Анджей Дуда, принц Чарлс и кралят на Йордания Абдула Втори. В траурната церемония се включи и председателят на Парламентарната група на ГЕРБ и заместник-председателят на партията Цветан Цветанов.  По време на близо двучасовата церемония бяха припомнени значими моменти от живота на Джордж Х. У. Буш - едва 18-годишен става военен пилот по време на Втората световна война, по-късно става дипломат, политик и държавник с решаваща роля в световните дела след края на Студената война. В своята траурна реч синът му Джорж У. Буш, 43-и президент на САЩ, го определи като \"лидер с интегритет и кураж, действащ с любов в сърцето си към своя народ. Когато историческите книги за Джордж Х. У. Буш бъдат написани, те ще го опишат като велик президент на Съединените щати - дипломат с рядко срещани качества, върховен главнокомандващ с отлични постижения, джентълмен, изпълняващ задълженията си с достойнство и чест\".", "date": "2018.12.06", "title": "Цветан Цветанов присъства на официалната траурна церемония в памет на президента Джордж Буш-старши"}
