{"url": "https://www.faktor.bg/bg/articles/balgariya-shte-predlozhi-pred-saveta-na-es-makedoniya-i-albaniya-da-badat-pokaneni-da-zapochnat-pregovori-za-chlenstvo", "text": "България ще предложи пред Съвета на ЕС Македония и Албания да бъдат поканени да започнат преговори за членство в Съюза, предаде БТА, цитирана от македонската агенция Макфакс.  Това е заявил външният министър на България Екатерина Захариева, предава БТА. Захариева подчерта, че позицията на Македония е по-силна от тази на Албания, но не всички страни подкрепят идеята поканата да бъде връчена сега. Тя предполага, че дебатите се водят около времето за началото на преговорите, защото няма държава, която е срещу европейската перспектива на страните от Западните Балкани. \"Все още имаме задачата да убедим част от страните, които са скептични\", каза Захариева и специално посочи Франция, като държава, с която трябва да се работи. Тя добави, че ако утре Съветът на ЕС подкрепи началото на преговорите за разширяване, това не означава автоматично достъп в преговорите и те ще започнат следващата година. \"Има много подготвителна работа, която трябва да се свърши, като например изготвяне на преговорната рамка\", поясни министърът. \"Много се направи, балканските лидери показаха, че са смели, не постъпиха типично по балкански, както мнозина очакваха, започвайки с договора между България и Македония, което даде положителен тласък в целия регион\", коментира Захариева.", "date": "2018.06.25", "title": "България ще предложи пред Съвета на ЕС Македония и Албания да бъдат поканени да започнат преговори за членство"}
{"url": "https://www.faktor.bg/bg/articles/novini/balgariya/i-hinovski-tsenata-na-parnoto-sas-sigurnost-shte-se-pokachi", "text": "„Природният газ е базово гориво за всички топлофикации в страната, не само за София, това важи и за Варна, и за Пловдив. Цената на парното със сигурност ще се покачи. Най-вероятно това ще се случи и с електроенергията, тъй като тя е част от комбинираното производство”. Това заяви пред Нова телевизия Иван Хиновски, енергиен експерт в Българския енергиен форум.  Хиновски прогнозира, че поскъпването на цената на парното ще бъде с около 7%, а на електроенергията – между 1% и 2%.  „По-справедливо е да се повиши реалната цена на топлоенергията, тъй като по-малък процент от българското население ползва парно отопление, отколкото електроенергия. При всички случаи обаче, ще има ръст на индустрията, която използва природен газ, като това ще засегне металургията, производството на торове, леката промишленост и химическата промишленост”, каза още Иван Хиновски. По думите му, по-високите цени на природния газ ще окажат влияние върху цените на хляба и сладкишите, което пък неминуемо ще засегне джобовете на хората.", "date": "2018.06.25", "title": "И. Хиновски: Цената на парното със сигурност ще се покачи"}
{"url": "https://www.faktor.bg/bg/articles/novini/svyat/strelba-vav-frenskiya-grad-monpelie", "text": "Неизевстни мъже са открили огън в град Монпелие в южната част на Франция в средата на деня, в резултат на което един човек е починал от раните си. Според информацията, инцидентът е станал в северозападните покрайнини на града. Целта на нападателите е бил млад мъж на около 20 години, който се е намирал в близост до трамвайна спирка. Жертвата е получила множество огнестрелни рани и е била отведена в градската болница в Монпелие в критично състояние. Обстоятелствата около случилото се остават неясни. Информация за местонахождението на нарушителите и мотивите за действията им са неясни в момента. Има вероятност по време на стрелбата да са пострадали и други хора, но това все още не е потвърдено. Зоната на инцидента е отцепена от полицията. Според източници, близки до разследването, то е поверено на регионалното управление на криминалната полиция в Монпелие. Експертите по случаи, свързани с тероризма, все още не са взели участие. Според френски телевизионен канал, основната версия за случилото се, е криминална операция. Телевизията съобщи, че двама души са били хоспитализирани с наранявания и в критично състояние.", "date": "2018.06.25", "title": "Стрелба във френския град Монпелие"}
{"url": "https://www.faktor.bg/bg/articles/novini/svyat/reytingat-na-putin-padnal-s-8-samo-za-sedmitsa", "text": "По данни на русия Фонд \"Обществено мнение\" рейтингът на президента Владимир Путин е паднал от 62 на 54%, съобщава rusmonitor.com. Независимо от това, че държавните медии продължават да съобщават, как \"стремително се изправя Русия и как единодушно руснаците подкрепят политиката на действащия президенти  него самия, резултатите от проучването сочат кардинално противоположна ситуация, коментира изданието. Само за една седмица рейтингът на президента е паднал с 8%.   Според проучването намалява и броят на хората, които имат доверие на Путин - от 75 на 67%, а роят на руснаците одобряващи дейността му - от 75 на 69%.", "date": "2018.06.25", "title": "Рейтингът на Путин паднал с 8% само за седмица"}
{"url": "https://www.faktor.bg/bg/articles/novini/svyat/osman-oktay-erdogan-skova-turtsiya-v-strah-obreche-ya-na-ruhvane", "text": "Снощи по всички площади на Турция викаха „Аллах е велик“, което е много притеснително.  Това досега беше призив на „Ислямска държава и на ислямските терористи. Всичко това не може да не разделя и да не тревожи Турция.  Българските власти и българските служби трябва много внимателно да следят какви настроения ще има сред нашите изселници в Турция.   Това заяви пред    Faktor.bg политическият анализатор  Осман Октай , бивш зам.-председател на ДПС.   Eрдоган обича да се заиграва с това, че Запада иска да го свали, дори заяви, че иска да види трупа му. Той така направи предизборната си кампания, изгради я върху това твърдение.  Трябва да наблюдаваме много внимателно неговото поведение и заиграване с мюсюлманите на Балканите, включително и в България. Това е човек който в името на личната сила постави Турция в една много сложна  ситуация. Това положение тепърва ще внесе напрежение в самата Турция, на Балканите, както и напрежение между Турция и Европейския съюз.  Той през цялото време игра на нещо, което е изключително тревожно. Коментирам тези неща единствено, защото сме много близки съседи с Турция. При една такава ситуация, ако нашите изселници, една голяма част от тях, решат да се върнат в България,  дали тук ще бъдем готови за това? Голяма част от международните инвеститори започнаха да се изтеглят от Турция, затова  рухна и лирата. Водещите  анализатори казват че големият проблем на турската икономика и финанси е липсата на финансов ресурс. Всичко това  ще коства много на Ердоган. Винаги диктаторите са плащали много висока цена, смята Осман Октай.   Неслучайно снощи в Анкара каза, че са разбрали урока си за гласуването за партията. Той получи 293 мандата от 600. Сега ще бъде длъжен да вкара министри от партията на националистите „Националистическо действие“. Площадите на Турция се напълниха не само с крайни ислямисти, но и с крайни привърженици на „Сивите вълци” . Те са били терористична фашистка организация, поставена извън закона в самата Турция.  Затова казвам че победата на Ердоган е пирова. Една голяма държава е скована от страх, парализирана е от страх и е обречена да рухне. Така е рухнала и Османската империя навремето.  Аз не очаквам че събитията ще се развият след няколко години, през следващите месеци ние ще усещаме това напрежение, каза още анализаторът.", "date": "2018.06.25", "title": "Осман Октай: Ердоган скова Турция в страх, обрече я на рухване"}
{"url": "https://www.faktor.bg/bg/articles/novini/svyat/osse-rezultatite-ot-izborite-v-turtsiya-sa-povliyani-ot-ogranicheniyata-varhu-svobodata", "text": "ОССЕ заяви, че опозиционните партии в Турция не са имали равни условия на парламентарните и президентските избори в страната. Според организацията предварително ограничените медийни свободи са били още по-затруднени заради състоянието на извънредно положение, обявено в страната, предава Deutsche Welle. Наблюдателите от Организацията за сигурност и сътрудничество в Европа са стигнали до извода, че опозиционните партии не са имали разви условия за водене на предизборна кампания в Турция, пише \"Фокус\". „Излишното медийно осветяване и извънредните мерки са наклонили резултатите в полза на президента на Турция Реджеп Тайип Ердоган. Той и неговата управляваща Партия на справедливостта и развитието са имали неправомерни предимства. Ограниченията върху свободата на словото, медийните свободи и свободата на събирането са повлияли върху резултатите от гласуването“, съобщава ОССЕ.", "date": "2018.06.25", "title": "ОССЕ :  Резултатите от изборите в Турция са повлияни от ограниченията върху свободата"}
{"url": "https://www.faktor.bg/bg/articles/novini/svyat/mazhd-algafari-nevazmozhno-e-da-badat-zatvoreni-granitsite-za-bezhantsi", "text": "\"Европа закъсня. И все повече продължава да изостава. В ЕС има нещо много мудно и това е бюрокрацията. Докато лидерите се съберат, обмислят, решат и подпишат определени договори се трупат редица проблеми. Необходимо е да бъдем твърди и да решаваме нещата на момента\", коментира в студиото на \"Денят ON AIR\" журналистът и преводач Мажд Алгафари. По думите му е невъзможно да бъдат затворени границите за бежанци, тъй като, ако такива пристигнат няма как да бъдат върнати. А парадоксът в случая е, че ако пък ги приемем в страната ще нарушим приетите клаузи. \"На приказки всичко може да се случи. В действителност обаче нещата са различни. А когато пък налице са и трафиканти, няма сила, която може да спре мигрантите да достигнат до своята цел\", подчерта Алгафари. По-рано днес председателят на Европейския парламент Антонио Таяни каза, че срещата на върха на ЕС, която ще се проведе в края на седмицата, е последният шанс надеждите на половин милиард европейски граждани да не останат напразни. Страните - членки на ЕС ще трябва да намерят общо решение за регулиране на миграцията в Европа.  Според Таяни за целта е необходимо по-тясно сътрудничество между ЕС и транзитните африкански страни като Мароко, Тунис, Либия, Мали, Мавритания, Чад и Алжир, а предоставяне на финансова подкрепа на тези държави, както бе постъпено с Турция, ще спомогне никой от Северна Африка повече да не се опитва да се добере до Европа по море. \"Между 7 и 10 млрд. евро е финансовият поток идващ от бежанците. Изправени сме пред едни добре организирани групи за трафик на мигранти. За да се справим с този проблем ни е нужно ефективно законодателство, до което обаче може да се стигне чрез промяна на европейския договор за бежанците\", посочи експертът по международна сигурност Димитър Гърдев пред Bulgaria ON AIR.", "date": "2018.06.25", "title": "Мажд Алгафари: Невъзможно  е да бъдат затворени границите за бежанци"}
{"url": "https://www.faktor.bg/bg/articles/novini/balgariya/antoaneta-hristova-bi-bilo-dobre-pravitelstvoto-da-izkara-palen-mandat", "text": "„Борбите са много силни и в последно време и аз го забелязвам. Има напрежение, което отива на много ниско ниво. Това е така, когато сме закъснели с момента, в който да си намерим мястото. А обществата са затова, за да може човек да намери своя път. Това обяви политическият психолог Антоанета Христова в предаването „Денят на живо” по Канал 3, като коментарът ѝ бе и в отговор на острия тон между превозвачите, които се готвят за протест и контрапротест. „Партиите преди изборите заложиха на социалната тематика като водеща. Здравеопазване, миграцията, по-малките и отдалечени региони. Това звучеше логично и те бяха избрани. След това обаче дойде председателството. Мога категорично да кажа, че авторитетът на България беше защитен през председателството. Беше изградено лице на България пред Европа. Но малко изостана ситуацията вътре в страната”, обясни Христова. Тя коментира и честото откликване на правителството на различни протести и искания. „Това правителство наистина дава много пари. Министър-председателят реагира, когато някой е недоволен. Но когато някой започне да вика, ти влизаш в ролята на укротяващ напрежението. А не действаш превантивно. Действа се когато лумнат пламъците”, обясни психологът. По думите ѝ би било добре правителството да успее в поставените си задачи и да изкара пълен мандат. „Не знам дали ще успее премиерът. Но защо ми се ще да успее? Аз съм привърженик на стрктуроопределящото ляво и дясно. Но ако той не успее, това означава, че трябва да дойде другата стрктуроопределяща партия. А не знаем дали те са готови. Или така пак той ще дойде на власт. Няма нужда от ненужни избори. Това е моята теза”, коментира Антоанета Христова.", "date": "2018.06.25", "title": "Антоанета Христова: Би било добре правителството да изкара пълен мандат"}
{"url": "https://www.faktor.bg/bg/articles/novini/svyat/v-germaniya-arestuvaha-telohranitel-na-osama-bin-laden", "text": "Полицията е задържала в Германия заподозрян ислямист, който някога е бил телохранител на бившия лидер на „Ал Кайда“ Осама бин Ладен, предава Reuters. Историята на тунизиеца Сами А. предизвика възмущение в страната през април, след като германските медии съобщиха, че той получава социални помощи, въпреки че разузнавателните служби са го класифицирали като потенциална заплаха.  „Властите в западния германски град Бохум поискаха да задържим Сами А. и той не се съпротивляваше“ , съобщава говорител на полицията. Очаква се сега задържаният да бъде депортиран обратно в Тунис, пише \"Фокус\" .  По-рано вътрешният министър на Германия Хорст Зеехофер нареди имиграционните служби да обработят документацията, необходима за изгонването на мъжа от пределите на страната.", "date": "2018.06.25", "title": "В Германия арестуваха телохранител на Осама бин Ладен"}
{"url": "https://www.faktor.bg/bg/articles/shok-v-germaniya-obshtestvena-televiziya-poiska-ostavkata-na-merkel", "text": "Кореспондент на немската обществено-правна телевизия АРД в Брюксел съобщи, че телевизията е поискала оставката на германския канцлер Ангела Меркел. Това се случва за първи път в историята на германска обществено-правна телевизия. Новината е публикувана и на официалния сайт на телевизията, съобщават vesti.bg. До това се стигна след коментар на недоволство и яростни нападки към германския канцлер. Ето и част от него: „ЕС се приближава към разпад: в една от най-важните области на политиката на нашето време – въпросите, свързани с имиграцията - нищо не работи. Освен отправяне на евтини изявления като \"външните граници трябва наистина да бъдат защитени\", държавните и правителствените ръководители не правят нищо. Със сигурност това се отнася и за германския канцлер.“ „От 2011 и 2012 г. броят на хората, които търсят убежище в Европа, бавно, но стабилно нараства. Канцлерът досега имаше зад себе си многобройната \"европейска солидарност\". Под натиска на Меркел ЕС мълчаливо се съгласяваше да приема бежанци. Но от есента на 2015 г., тя все по-малко може да разчита на \"европейската солидарност\". „След 13-годишното канцлерство на Ангела Меркел, сега е необходимо ново начало за ЕС. Общи, европейски решения, без които няма да се справим с миграционния проблем. Трябва да се спре неизбежната тенденция на европейското разделение! Управлението трябва да се поеме от наследник, чието име все още се чува в Европа. Който се осмелява да следва наистина интересите на всички! Нека дръзнем за ново начало!“", "date": "2018.06.25", "title": "Шок в Германия: Обществена телевизия поиска оставката на Меркел"}
{"url": "https://www.faktor.bg/bg/articles/obshtestvo/zakon-i-red/bivsh-prepodavatel-po-pravo-v-su-shte-lezhi-3-godini-za-prinuda-i-seksualni-prestapleniya", "text": "Софийски районен съд постанови осъдителна присъда по внесен от Софийска районна прокуратура обвинителен акт срещу бившия преподавател в СУ „Св. Климент Охридски“ Чавдар Стоянов, за извършени от него престъпления против личността, съобщиха от прокуратурата. Стоянов е осъден с лишаване от свобода за срок от три години, изпълнението на което е отложено за 5 години. През юли 2017 г. Софийска районна прокуратура внесе обвинителен акт срещу юриста и бивш университетски преподавател Чавдар Стоянов за извършени от него две престъпления - опит за принуда (за което е предвидено наказание „лишаване от свобода“ до шест години) и осъществени действия на полово удовлетворение с лице от същия пол (за което е предвидено наказание „лишаване от свобода“ от две до осем години). В края на 2015 г. пострадалият по първото от двете престъпления – Г.И., си търсел допълнителна работа, като чрез свой познат се свързал по телефона с подс. Чавдар Стоянов, с когото се уговорили да се срещнат. От своя познат И. разбрал, че Стоянов иска да назначи човек за лична охрана. При срещата на двамата, състояла се в гр. София, Стоянов заявил на И., че е бисексуален, както и че работи като прокурор и едновременно като лектор в СУ „Св. Климент Охридски“. Изрично предупредил свид. И., че последният не следва да закъснява за работа, защото в противен случай щял да бъде наказан с бой с камшик. На следващия ден подс. Стоянов и И. се видели отново в заведение в столичния кв. „Лозенец“, като след срещата им подсъдимият внезапно се опитал да хване бедрото на И., а впоследствие и да го прегърне. И. решил да не започва работа при Стоянов. След като И. не се явил при Стоянов на предварително уговорената дата, последният му се обадил по телефона и му заявил, че за неявяването му следва да му се наложи наказание – бой с камшик. По-късно през същия ден подсъдимият изпратил и телефонно съобщение на Г.И., че ще го набеди пред прокуратурата на Р. България, че е извършил престъпление, че го е нападнал и ще има трима свидетели. По идентичен на гореописания начин, през 2012 г. във връзка с пусната от подс. Стоянов обява, че същият си търси лице за лична охрана, с него се свързал свид. К. Л. При първоначалната среща между двамата подс. Стоянов заявил на Л., че е доктор по международно право и че работел за бивш главен прокурор. Няколко дни по-късно двамата мъже се срещнали отново, като подс. Стоянов настоял да отидат в апартамент. Там подс. Стоянов накарал пострадалия Л. да направи петдесет лицеви опори, но преди това да се съблече гол до кръста. Тъй като свидетелят решил, че това е част от изпита за работа, започнал да прави лицевите опори. Подс. Стоянов му казал да си свали и панталона. Докато Л. правел лицевите опори, подсъдимият извадил камшик и с него започнал да нанася силни удари по голия гръб на пострадалия. Тъй като изпитвал силна болка, Л. почнал да моли подсъдимия да спре, но последният започнал да нанася по-силни удари. Междувременно подс. Стоянов започнал да мастурбира, продължавайки да удря пострадалия, докато удовлетворил половото си желание. С присъда на Софийския районен съд на Стоянов е наложено едно общо най-тежко наказание за описаните деяния - лишаване от свобода за срок от три години, изпълнението на което е отложено за 5 години.", "date": "2018.06.25", "title": "Бивш преподавател по право в СУ ще лежи 3 години за принуда и сексуални престъпления"}
{"url": "https://www.faktor.bg/bg/articles/prokuraturata-pogna-bivsh-zam-ministar-na-kultura-za-dalaveri", "text": "Бившият заместник-министър на културата Димитър Дерелиев е разследван от прокуратурата \"за корупционно поведение\" заради избора на проекти за културната програма на европредседателството. Това съобщава в понеделнишкия си брой в. \"Сега\", като се позовава на писмен отговор на министъра на културата Боил Банов на въпрос на депутатката от БСП Кристина Сидорова. Сигналът до прокуратурата е подаден от вицепремиера Валери Симеонов. В момента Дерелиев е един от шефовете на компанията \"Ню Имидж\", която притежава киноцентъра в Бояна. Банов признава в писмен отговор до Сидорова, че срещу Дерелиев се води досъдебно производство, но отказва да даде повече подробности. \"Към настоящия момент по случая е образувано досъдебно производство, като в Министерството на културата няма данни какъв е неговият предмет. До произнасяне на компетентните органи министерството не може да си позволи да заеме позиция извън законовата по казуса. Министерството е на разположение при необходимост да съдейства за изясняване на обективната истина по случая\", се казва в писмото на Банов. Той подчертава още, че няма сигнали за злоупотреба от страна на министерството. През декември миналата година фонд \"Култура\", където шеф на управителния съвет е Банов, одобри по културната програма на председателството 55 идеи на обща стойност 1.65 милиона лева. С приключването на процедурата в културните среди се надигнаха гласове, че спечелилите проекти са предпочетени по неясни критерии от жури с председател Боян Биолчев. Пълният състав на журито така и не бе обявен. Димитър Дерелиев бе зам.-шеф на културното министерство в първото правителство на Бойко Борисов, когато министър бе Вежди Рашидов. Ресорите му бяха кино и театър. През 2010 г. той бе освободен от премиера с думите, че \"ги е забъркал такива, че създава напрежение в гилдията и не може да продължи да е заместник-министър\".", "date": "2018.06.25", "title": "След сигнал на Валери Симеонов прокуратурата погна бивш зам-министър на култура за далавери"}
{"url": "https://www.faktor.bg/bg/articles/otliv-na-chuzhdite-investitsii-ot-balgariya-otchita-bnb", "text": "Чужди инвеститори са изтеглили 161 млн. евро от капиталовложенията си през първите четири месеца на годината, показва статистиката на БНБ, пише \"Сега\". Това е една от причините за срива на преките чужди инвестиции в периода януари-април с близо 50% в сравнение със същия период на миналата година. В българската икономика са влезли 113 млн. евро от чужбина при 229 млн. година преди това. Най-големи суми под формата на дялов капитал са изтеглили от българския пазар инвеститори от Унгария - 103 млн. евро, и Италия - 43 млн. евро. Този вид инвестиции са показател за дългосрочни планове за бизнес в страната, но през последните две години делът им постоянно намалява. Данните на БНБ показват още, че задграничният бизнес предпочита да усвоява печалбата от българските си подразделения и да прибира дивиденти, вместо да я реинвестира. За първите четири месеца на годината реинвестираната печалба е едва 19 млн. евро, което е трикратно по-малко от същия период на миналата година. Нарастват единствено инвестициите под формата на заеми, които компаниите майки зад граница отпускат на българските си предприятия. За периода януари-април този тип вложения са 254.8 млн. евро при 126.4 млн. евро година преди това. Тези заеми обаче трябва да се връщат и от данните на БНБ се вижда, че например инвеститори от Швейцария от началото на годината са си прибрали 98 млн. евро от предоставените кредити. От началото на годината основен източник на чужди капитали за българската икономика, макар и под формата на кредити, е Холандия, следвана от Русия и Германия. Холандия е инвеститор номер едно за България през последните години, но голяма част от тези вложения в действителност не са холандски - заради либералните данъчни закони страната е използвана от инвеститори от различни страни, включително и от българи, които регистрират компаниите си там. Инвестициите в недвижими имоти от чуждестранни лица остават на ниски нива - 3.4 млн. евро, при 3.3 млн. евро за януари - април 2017 г. Руснаците продължават да са най-големият вложител в имоти у нас (2.1 млн. евро), следвани от граждани на Казахстан (0.5 млн. евро) и Израел (0.4 млн. евро). В същото време продължава експанзията на български компании зад граница. През първите четири месеца на годината родни фирми са инвестирали в чужбина 73.3 млн. евро. Това е с 10 млн. евро повече от първите четири месеца на миналата година. През последните две години българските инвестиции в чужбина достигат 300 млн. лв.", "date": "2018.06.25", "title": "Отлив на чуждите инвестиции от България, отчита БНБ"}
{"url": "https://www.faktor.bg/bg/articles/populyarni-parizhki-kafeneta-poiskaha-spetsialen-statut-v-yunesko", "text": "Популярните кафенета в Париж може да се присъединят към списъка на нематериалното културно наследство на ЮНЕСКО. Собствениците на традиционните френски бистра сами кандидатстват за защитения статут, съобщава Би Ти Ви. Тези места, обикновено разположени по тротоарите на френската столица, са емблема на Париж от десетилетия. Според съдържателите им обаче те губят битката със заведенията за бързо хранене и трябва да бъдат защитени.", "date": "2018.06.25", "title": "Популярни кафенета поискаха специален статут в ЮНЕСКО"}
{"url": "https://www.faktor.bg/bg/articles/iranski-fenove-yadosaha-ronaldo-sas-srednoshtna-serenada", "text": "На война и в любовта всичко е позволено. Оказва се, че така е и във футбола, особено когато залогът е победа на световното първенство в Русия.  Днес  Португалия излиза срещу Иран, който е и последният им мач от груповата фаза на световното първенство. Вероятно това е и причината ирански фенове да организират среднощна серенада, за да \"тормозят\" звездата на фаворитите в срещата - Португалия.  Група от стотина ирански фенове пяха с пълни гърла под прозорците на хотела, в който са отседнали \"мореплавателите\". Така те искаха да попречат на пълноценната почивка на португалците. И май успяха, тъй като предизвикаха гнева на самия Кристиано Роналдо. Капитанът на европейските шампиони се появи на прозореца и строго поклати пръст към тълпата, а после им подсказа, че му се спи.  Жестът му обаче и силно развълнува привържениците му, особено след като Роналдо вдигна палец, за да одобри нощната им акция.", "date": "2018.06.25", "title": "Ирански фенове ядосаха Роналдо със среднощна серенада (ВИДЕО)"}
{"url": "https://www.faktor.bg/bg/articles/dnes-na-svetovnoto-rusiya-ili-urugvay-ispaniya-ili-portugaliya", "text": "Директния сблъсък за първото място в група А между Русия и Уругвай днес от 17.00 часа ще бъде даден старт на последния кръг от груповата фаза на световното първенство. По същото време Египет и Саудитска Арабия ще защитават честта си в мач без отношение към класирането за осминафиналите. В 21.00 часа започват последните двубои в група В, където фаворитите Испания и Португалия все още не са си осигурили участие в директните елиминации. Световният шампион от 2010 г. се изправя срещу Мароко, а европейският първенец среща Иран. Русия и Уругвай вече си гарантираха участие в директните елиминации, след като спечелиха по две победи от два мач. \"Сборная\", която девет месеца нямаше успех в официален мач, изненада с резултатната си игра и записа най-добрия домакински старт на световни финали. С осем отбелязани и само един допуснат гол тимът на Станислав Черчесов влиза с едни гърди напред в двубоя с Уругвай. Южноамериканците бяха доста по-пестеливи и спечелиха две минимални победи с 1:0 в първите си две срещи. Луис Суарес, Единсон Кавани и компания бяха определяни за големия фаворит в групата преди турнира. След категоричните победи на руския отбор обаче силите изглеждат изравнени, а битката за първото място - много непредвидима. Букмейкърите дават почти равни шансове на двата тима. Залози за успех на Уругвай се приемат при коефициент 2.80 (bet365), а за победа на Русия - 2.90. Равенството е оценено на 3.10. Историята е на страната на домакините. В предишните три случая, когато европейска държава е организирала мондиала, отборът й е преминавал груповата фаза с три победи от три мача - Германия през 2006 г., Франция през 1998 г. и Италия през 1990 г. Русия има шест победи и само една загуба в осемте си досегашни срещи с Уругвай (това включва и мачовете на СССР). Единственият успех на южноамериканците идва в четвъртфиналите на световното през 1970 г., когато Виктор Еспараго отбелязва единствения гол в 117-ата минута. Уругвайците бяха в серия от 15 поредни мача без победа срещу европейски отбори - шест равенства и девет загуби, преди да запише два последователни успеха - срещу Англия (2:1) и Италия (1:0) на световното в Бразилия преди четири години. След като откриха групата със зрелищно 3:3, Испания и Португалия се представиха под очакванията в следващите си срещи и едва измъкнаха трите точки съответно срещу Иран (1:0) и Мароко (1:0). Мароканците вече са аут от сметките, но иранците все още са в играта и могат да объркат сметките, колкото и малко вероятно да изглежда. Азиатският тим се нужда от победа срещу Португалия, за да сътвори сензацията и да продължи към осминафиналите за сметка на европейския шампион. Испания може да премине в следващата фаза дори при загуба срещу Мароко. По-вероятно все пак изглежда фаворитите за вземат своите мачове и тогава головата разлика ще определи победителя в групата.  момента двата иберийски отбора са с еднакви показатели - по четири вкарани и три допуснати гола. Ако мачовете им от днешния последен кръг завършат с еднакъв резултат, победител в групата ще стане отборът с по-малко картони. Засега испанците имат един, а португалците - два. Когато излязат на терените в Калининград и Саранск, Испания и Португалия вече ще знаят крайното класиране в група А и ще могат да си правят сметки срещи кого да се изправят в осминафиналите. В същото време първото място в група може да даде едно голямо предимство. Отборът, който го заеме, ще попадне в долния поток на директните елиминации. Така по всяка вероятност ще се размине с големия фаворит Бразилия, а потенциално и с Франция и Германия.", "date": "2018.06.25", "title": "Съдбовен ден на елиминациите: Русия или Уругвай, Испания или Португалия"}
{"url": "https://www.faktor.bg/bg/articles/voleybolistkite-ni-specheliha-turnira-v-peru-shte-igrayat-v-ligata-na-natsiite", "text": "Българският национален отбор по волейбол за жени спечели турнира на претендентите и заслужи правото през 2019 г. да играе в Лигата на нациите. В решителния мач воденият от Иван Петков състав се наложи с 3:1 (22:25, 25:19, 25:20, 25:23) срещу Колумбия, пише \"Дневник\". Българките за пръв път в надпреварата в Перу загубиха гейм. Въпреки това те проявиха характер и направиха обрат, за да стъпят на върха. Те изпълниха голямата си цел за сезона - да се класират за най-силния сезонен турнир за национални отбори. По пътя към постигането на задачата те спечелиха Европейската лига, а след това и турнира на претендентите. Финалът срещу Колумбия се оказа тест за българките, като те се справиха. Ключова роля имаха силната игра на блокада и 18-те спрени атаки на съперника. Най-резултатна в отбора стана Мария Каракашева с 20 точки, а още четири състезателки направиха по над десет точки.", "date": "2018.06.25", "title": "Волейболистките ни спечелиха турнира в Перу, ще играят в Лигата на нациите"}
{"url": "https://www.faktor.bg/bg/articles/shvetsiya-skochi-na-rasistki-zaplahi-sreshtu-durmaz", "text": "Футболистите от националния отбор на Швеция осъдиха в колективно изявление заплахите, които бяха отправени към техния съотборник Джими Дурмаз, който направи фаул в последните секунди, довел до поражението с 1:2 от Германия. Доста шведски фенове обаче не издържаха на напрежението и изригнаха с оскърбителни коментари в социалните мрежи. Играчите от националния отбор дадоха съвместна пресконференция пред телевизия SVT в базата им в Геленджик. В последните секунди на мача Дурмаз направи необмислен фаул на метър от наказателното поле, а след триково изпълнение Тони Кроос оформи крайното 2:1. След края на мача на страницата си в инстаграм Дурмаз беше засипан със закани за саморазправа, както и с обиди от расистки характер. \"Аз съм футболист от най-високо ниво. Но да ме наричат \"черньо\" или \"мъртвец\", да заплашват моето семейство - това е напълно неприемливо. Аз съм швед и се гордея с цвета на фланелката, който нося. Също така, в момента искам да се възползвам от възможността и да благодаря на хората, които изказаха подкрепата си към мен и демонстрираха топло отношение, заяви Дурмаз. След това той се обърна към националния отбор на Швеция и заяви: \"ние сме единни, ние сме Швеция. Така ли е?\". \"По дяволите расизма\", отговориха играчите в хор. Федерацията по футбол на Швеция вече се обърна към полицията по повод расистките оскърбления и обиди спрямо Дурмаз. Самият футболист е с произход от Турция, от провинция Мардин. Семейството му е от сирианското малцинство, което изповядва християнска религия и по-точно източно-православната му версия. Дурмаз играе за френския Тулуза, а от 2011-а година е шведски национал. За Тре крунур има 46 мача и 3 гола. В началото на годината от расизъм в Швеция се оплака и най-голямата звезда на шведския футбол Златан Ибрахимович. Според него именно на това се дължат критиките по негов адрес от страна на шведските медии. “Не става въпрос за открит, а за скрит расизъм. Ако се казвах Андерсон или Свенсон и бях блондин със сини очи, щяха да ме защитават, дори да бях ограбил банка, но те явно не могат да приемат Златан какъвто е. Отношението към и към другите за едни и същи грешки е различно. Нека, това ме прави само по-силен. Аз съм най-доброто, случвало се на шведския футбол и съм направил повече от всеки друг. Аз съм най-добрият”, обобщи в типичния си стил Ибрахимович пред Canal +.", "date": "2018.06.25", "title": "Шведският национален отбор брани Дурмаз с кампанията  \"По дяволите расизма!\""}
{"url": "https://www.faktor.bg/bg/articles/pomagala-za-ruskiya-politsay-zalya-svetovnoto-po-futbol", "text": "Из социалните мрежи върви снимка на помагало за руски полицаи - за забранени нацистки символи. То е предназначено да заостри вниманието им към всевъзможни ултраси, ползващи символика, свързана с Третия райх по време, на Световното по футбол. Резонно сред тях има цели 6 разновидности на свастики, но също така черепът на SS, знаци на американската Ку-клукс клан и дори руни, използвани доста активно от нацистите в тяхната символика, пише ClubZ.bg. Нарочна забрана има за емблемата на \"Славянски съюз\" (Славянский союз, или СС) - руско националистическо националсоциалистическо движение, основано през 1999 г. и забранено на 29 юни 2010 г. Лидер на организацията  е Дмитрий Дьомушкин.  Лошо може да си изпатите също, ако носите фланелка с № 88 или 18. Двете числа се свързват с инициалите на Адолф Хитлер - \"A\" и \"H\", съответно номерата им 1 и 8 в латиницата, или в случая с 88 - с двете букви \"Н\" - от \"Хайл Хитлер\". Може да имате проблеми и от числото 14. То символизира т. нар. 14 думи на националиста Дейвид Лейн. Най-често се отнася за девиз, съставен от толкова думи: We must secure the existence of our people and a future for white children. (в превод: \"Ние трябва да осигурим съществуването на нашия народ и бъдещето за белите деца\"), но може да се отнася и за друг девиз: Because the beauty of the White Aryan women must not perish from the earth. (превод: \"Защото красотата на белите арийски жени не трябва да изчезне от Земята\").", "date": "2018.06.25", "title": "Помагало за руския полицай: Не обличайте фланелка с номера 14, 18 и 88"}
{"url": "https://www.faktor.bg/bg/articles/arzhentinski-selektsioner-izrigna-izgonete-leo-mesi-ot-natsionalniya-otbor-izyade-sedem-trenyori", "text": "Известният аржентински треньор Рикардо Карусо Ломбарди отправи сериозни критики към звездата на националния отбор Лионел Меси и призова капитанът на „гаучосите“ да бъде отстранен от тима. „Меси „изяде“ седем треньори. Мисля, че нарочно игра слабо, за да постави в трудно положение Хорхе Сампаоли. Меси трябва да бъде изгонен от националния отбор на Аржентина“, заяви Ломбарди пред „Марка“. „Той винаги се е обграждал с футболисти, които му харесват и са му приятели. Това не означава, че те са добри играчи“, добави 56-годишният специалист, известен с умението си да спасява отбори от изпадане. Аржентина е в тежка ситуация преди последните мачове от груповата фаза на Мондиал 2018. Утре вечер отборът играе с Нигерия, а Хърватия среща Исландия. Аржентинците имат 1 точка и са на дъното в своята група, но имат шансове да се класират за осминафиналите.", "date": "2018.06.25", "title": "Аржентински селекционер изригна: Изгонете Лео Меси от националния - \"изяде\" седем треньори!"}
{"url": "https://www.faktor.bg/bg/articles/bar-se-gavri-s-brazilska-zvezda-posetitelite-piyat-bez-pari-kogato-neymar-simulira-che-e-fauliran", "text": "Бар в Бразилия измисли интересен начин да се напълни за последния двубой на \"селесао\" от груповата фаза на Мондиала в Русия и да се подиграе на звездите на отбора. Бразилците играят със Сърбия (сряда, 21:00), а загуба ще ги извади от борбата, заради което местните фенове се надяват на звездата Неймар и съотборниците му за успех.  Нападателят обаче засега ще се запомни повече със симулациите и паданията си по терените в Русия, отколкото с попаденията.  Именно заради това бразилски бар предложи безплатен алкохол на всеки посетител, когато срещу Неймар бъде извършено нарушение.  Условието на промоцията е звездата да падне на терена и съдията \"да се върже на актьорското му майсторство\" и да  маркира нарушението.", "date": "2018.06.25", "title": "Бар се гаври с бразилска звезда: Посетителите пият без пари, когато Неймар пак излъже съдията, че е фаулиран"}
{"url": "https://www.faktor.bg/bg/articles/cheren-humor-prints-uilyam-plashi-sas-smart-zhurnalisti-zaradi-mach-na-angliya", "text": "Английският престолонаследник принц Уилям заплашил със смърт пътуващите с него журналисти в самолета към Йордания, съобщи английската преса. Херцогът на Кембридж не искал да знае резултата от мача Англия - Панама (6:1), игран по време на полета му към Близкия Изток, за да може да му се наслади на запис в съботния следобед.   \"Под страх от смъртно наказание, моля, не ми казвайте резултата!\", замолил той през смях репортерите след дълъг и напоителен разговор с тях на любимата за англичаните тема - футбол. Самият Уилям е президент на Английската футболна асоциация и е запален фен на втородивизионния Астън Вила. В столицата на Йордания Аман той бе посрещнат топло от принц Хюсеин бин Абдулах, който, също като Уилям и Хари, е завършил военната академия Сандхърст във Великобритания. Принц Хюсеин предвидливо поръчал да запишат мача на англичаните, в който Хари Кейн закова хеттрик. След това принцовете се оттеглили по мъжки в просторна стая в двореца в Аман, за да изгледат заедно разгромната победа на англичаните за кеф на Уилям на гигантски екран.   Според английските медии мачът с Панама е гледан и полят обилно от над 25 милиона англичани в пъбовете в страната в ранния съботен следобед.   Случката и особено снимките на двамата принцове станаха хит в Туитър, като някои англичанки си харесаха йорданския принц и призоваха Уилям да доведе принц Хюсеин със себе си в Англия.", "date": "2018.06.25", "title": "Черен хумор: Принц Уилям накара журналистите да мълчат \"под смъртна заплаха\" заради мача на Англия"}
{"url": "https://www.faktor.bg/bg/articles/s-pet-sabitiya-balgariya-zakriva-evropredsedatelstvoto", "text": "Изложба, дискусия, концерти - с пет събития България ще отбележи края на първото си председателство на Съвета на Европейския съюз. На 27 юни 2018 г. ще бъде открита изложба с посланията на лидерите на ЕС и на държавите членки, написани след неформалната вечеря в София на 16 май 2018 г. Изложбата е подредена в Национална галерия – Двореца, на пл.\"Княз Алекснадър I\" и ще бъде открита от министъра за българското европредседателство Лиляна Павлова. Отново на 27 юни 2018 г. от 15 часа е организирана дискусия отчет на тема \"Българското председателство на Съвета на ЕС 2018 – резултатите\", по време на която заедно със социолози, икономисти и представители на администрацията ще бъде представено постигнатото през отминаващите шест месеца. В същия ден, но в 19 часа, Симфония № 8 на Густав Малер, изпълнена от над 400 музиканти на сцената на зала 1 в НДК, ще закрие първото българско европредседателство. По време на официалната церемония България ще предаде щафетата на следващото председателство - австрийското. На 30 юни 2018 г. в 10 часа българското председателство ще бъде закрито от \"доджо\" децата, които откриха събитията в НДК през януари. Mega Dojo Sofia 2.0 ще събере отново над 300 ученици от цяла България, които ще могат да се забавляват и учат факти за Европа в създадените за тях специални работилници на петия етаж в НДК. На 1 юли 2018 г. от 19 часа ще се проведе концерт на открито \"Музиката на Западните Балкани\". Събитието ще се състои в парка зад НДК – новата открита сцена на двореца. В него ще вземат участие Теодосий Спасов и неговата формация Western Balkans Band BG, както и музикантите от \"Спектрум\" и 4th Edition.", "date": "2018.06.25", "title": "Пет събития, с които България закрива Европредседателството"}
{"url": "https://www.faktor.bg/bg/articles/novini/svyat/sled-gartsiya-zemetresenie-i-v-rumaniya", "text": "Земетресение разлюля Румъния в 13:56 часа днес. Трусът е с магнитуд 3.7 по скалата на Рихтер.  По данни от Европейския сеизмологичен център епицентърът на земетресението е на 114 км на север от столицата Букурещ.  Гърция не спира да се тресе, второ силно земетресение край Солун  Трусът е с дълбочина 116 км. на 45.44 северна ширина и 26.38 източна дължина. 5,5 по Рихтер разлюля Гърция.  Няма данни за жертви и разрушения.", "date": "2018.06.25", "title": "След Гърция - земетресение и в Румъния"}
{"url": "https://www.faktor.bg/bg/articles/novini/balgariya/d-atanasova-za-bsp-kak-mozhesh-da-izklyuchish-nyakogo-koyto-predi-tova-te-e-napusnal", "text": "\"Как можеш да изключиш някого, който преди това те е напуснал?\", попита иронично в профила си във Фейсбук депутатката от ГЕРБ Десислава Атанасова. Тя визира решението на земеделците на Панчев от събота по време на техния конгрес за напуснат коалицията с БСП и днешното изключване от коалицията.  Припомняме, че земеделците на Спас Панчев решиха да се явят самостоятелно на следващите избори, поради което обявиха, че напускат коалицията.  Днес обачи БСП изключи партията му от \"БСП за България\". Той пък каза, че остава независим, макар социалистите да апелираха да напусне парламента.  Панчев не крие, че харесва ГЕРБ и е призовал червените да правят компромиси към някои от политиките на управляващите. Той си признал още, че неговите общински съветници в страната масово гласуват с общинарите на ГЕРБ и заедно с мнозинството.", "date": "2018.06.25", "title": "Д. Атанасова за БСП: Как можеш да изключиш някого, който преди това те е напуснал"}
{"url": "https://www.faktor.bg/bg/articles/stefan-tafrov-preizbiraneto-na-erdogan-e-obezpokoitelen-znak-za-balgariya", "text": "Преизбирането на Ердоган е обезпокоителен знак за България. Всяко отстъпление от демокрацията  на някой от нашите съседи е, разбира се, лоша новина за демократична България, заяви бившият  представител на България в ООН Стефан Тафров в предаването \"Лице в лице\" на Би Ти Ви.  \"Имаше много манипулации на изборите, но това все пак е демократичен вот и нарушенията едва ли са имали решаващо значение за крайния резултат. Мнозинствата често бъркат. Хитлер, както знаем , е избран демократично.  България трябва да продължи да работи с Турция и с Ердоган, но се надявам това да не бъде на всяка цена. Има цена, която страна членка на Европейския съюз не може да плати. Не може да стигаме в угодничеството си дотам да експулсираме в Турция политически противници на Ердоган. Гърция например не го прави. Това трябва да престане заради авторитета на България Трябва да спрем и ние, трябва да пазим достойнството си\", подчерта Тафров. Трябва да отчетем вота на турския народ, но не бих казал, че различните кандидати имаха еднакъв шанс с оглед на даденото им медийно време, което бе в пъти повече в полза на Ердоган, заяви анализаторът Боян Чуков, който  също гостува в студиото. Обикновеният турчин е горд, че Ердоган е върнал гордостта на турската държава, че Турция вече може да взема решенията си самостоятелно. Новата турска конституция е \"ушита\" за Ердоган. Ако не се случи нещо съвсем неочаквано, до 2023 г. в нашата югоизточна съседка ще имаме за президент Реджеп Ердоган, заяви Чуков. По думите на Чуков милионите сирийски бежанци са силен коз в ръцете на турския президент и той може да ги насочи в различни посоки извън Турция в зависимост от интересите на страната. Гърция е в по-остър конфликт с Анкара, на България Ердоган гледа като на свое ловно поле – страна, в която завладява позиции, каза още Боян Чуков. Тафров пък заяви, че на вчерашната минисреща на върха за миграцията в Брюксел не е постигнат пробив.", "date": "2018.06.25", "title": "Стефан Тафров: Преизбирането на Ердоган е обезпокоителен знак за България"}
{"url": "https://www.faktor.bg/bg/articles/desislava-ivanchev-e-bila-prieta-po-speshnost-v-bolnitsata-na-zatvora", "text": "Кметицата на столичния район \"Младост\" Десислава Иванчева, която беше отстранена от поста си, е била приета по спешност в болницата на затвора. Това потвърди за Nova адвокатът й Марин Марковски.", "date": "2018.06.25", "title": "Десислава Иванчева е била приета по спешност в болницата на затвора"}
{"url": "https://www.faktor.bg/bg/articles/novini/balgariya/b-borisov-vazhnoto-e-balkanite-da-badem-edinni-i-da-pokazhem-nashiya-potentsial", "text": "\"Важното е Балканите да бъдем единни и да покажем нашия потенциал\", заяви премиерът Бойко Борисов по време на откриването на Цифрова асамблея 2018.  \"Еврокомисарят Мария Неделчева е едно потвърждение, че България е на първо място в Европа по брой на заети жени в професиите, свързани с технологичните дейности. Ние от Балканите винаги сме имали претенции, че сме най-умните, но и най-бедните и един от начините да се докажем на Западния свят е, че можем да бъдем лидери\" посочи премиерът. \"Важно е мисловната и контролната дейност да остане в човека. Има професии, които изцяло могат да бъдат заменени от роботи, но контролът и управлението на машините трябва да останат у човека. Затова трябва да поставим образованието на първо място – нещо, което е приоритет на нашето правителство\", обясни още премиерът. По думите на министър-председателя това е бъдещето. Според него високите технологии изскват и по-висока сигурност. \"Защото съвсем на други нива ще преминат заплахите, които предстои да дойдат\", добави той.", "date": "2018.06.25", "title": "Б. Борисов: Важното е Балканите да бъдем единни и да покажем нашия потенциал"}
{"url": "https://www.faktor.bg/bg/articles/novini/svyat/es-nalozhi-sanktsi-na-predstaviteli-na-vlastite-vav-venetsuela-i-mianmar", "text": "Европейският съюз реши да наложи нови санкции срещу властта във Венецуела в отговор на многобройните нередности, констатирани на президентските избори, спечелени през април от Николас Мадуро, съобщи Франс прес. Налагат се санкции на 11 венецуелски представители. Сред тях е Делси Родригес, вицепрезидентката на Венецуела, както и един министър и един високопоставен представител на Националния избирателен съвет, допълва Съветът на ЕС. Решението е взето на заседание на министрите на външните работи на ЕС, събрали се днес в Люксембург. На санкционираните няма да се издават визи за ЕС, а техните авоари в банки в съюза ще бъдат замразени. През януари ЕС санкционира седем венецуелски високопоставени представители, обвинени в сериозни нарушения на правата на човека по време на потушаването на протестите, организирани от опозицията в периода април-юли 2017 г. миналата година. Днес страните от ЕС решиха да наложат и санкции на седем високопоставени представители на Мианма заради кризата с рохингите, предаде ДПА. Санкциите са първите, наложени от блока на представители на Мианмар заради нарушения на човешките права, извършени срещу рохингите. Санкциите включват замразяване на авоари и забрана за пътуване. \"Лицата, попадащи в обхвата на санкциите, заемат длъжности в армията, граничните служби и полицията. Те са причастни или свързани със сериозни нарушения на правата на човека по отношение на рохингите в щата Ракхайн през втората половина на 2017 г.\", се казва в изявление на Съвета на ЕС, публикувано днес. Сред посочените в изявлението нарушения, заради които са санкционирани, представителите на Мианмар, са убийства, сексуално насилие и системно опожаряване на къщи и други сгради на рохингите, допълва ДПА. В изявлението на външните министри на ЕС се казва, че съюзът ще продължи да прави преглед на ситуацията в страната.", "date": "2018.06.25", "title": "ЕС наложи санкци на представители на властите във Венецуела и Мианмар"}
{"url": "https://www.faktor.bg/bg/articles/novini/svyat/poroi-navodniha-gartsiya", "text": "Порои и наводнения в Гърция. Сред най-засегнатите е столицата Атина.  По улиците потекоха реки, а водата отнесе автомобили, показват любителски кадри. Гръцките синоптици предупредиха, че обилни валежи ще има във вторник в централната част на страната, на Пелопонес и по островите в Йонийско море.", "date": "2018.06.25", "title": "Порои наводниха Гърция"}
{"url": "https://www.faktor.bg/bg/articles/novini/balgariya/tsvetanov-v-bryuksel-sledvashtoto-predizvikatelstvo-pred-es-shte-bade-kak-da-se-protivopostavim-na-radikalizatsiyata", "text": "Следващото предизвикателство пред ЕС ще бъде как ефективно да се противопоставим на радикализацията. Това заяви в Брюксел председателят на ПГ ГЕРБ и заместник-председател на партията Цветан Цветанов по време на откриването на втория панел на Срещата на върха на председателите на парламентарните групи от ЕНП в националните парламенти. Евродепутати и народни представители в националните парламенти обсъждат заедно с еврокомисаря Джулиян Кинг и заместник-изпълнителния директор на Европол Вил ван Гемерт сигурността и охраната на границите, борбата с тероризма и радикализацията, както и киберсигурността. При откриването на работния панел Цветан Цветанов подчерта, че е добре, че в проекта на многогодишната финансова рамка след 2020 година са заделени повече средства за охрана на външната граница и управление на миграцията. \"Надявам се да се увеличи и вниманието към работата на Европол, както и финансовата подкрепа за агенцията, защото тя има ключова роля за осигуряване на сигурността на гражданите и справяне с предизвикателствата пред ЕС като например радикализацията\", посочи Цветанов, който е и председател на Комисията по вътрешна сигурност и обществен ред в Народното събрание. На 19 март в София с пълен консенсус бяха приети процедурните правила за работата на Съвместната група за парламентарен контрол на дейността на Европол. Това даде възможност на Цветан Цветанов като съпредседател на групата и ръководител на българската делегация към нея да участва в заседанието на Управителния съвет на Европол на 4 май в София и да обсъди с членовете на съвета модалностите на бъдещото сътрудничество с групата. Този напредък в работата на Съвместната група беше постигнат в рамките на парламентарното измерение на Българското председателство.  „Парламентарният контрол е важен, защото осигурява подкрепа за повече ефективност и легитимност в дейността на Европол“, обясни Цветанов.", "date": "2018.06.25", "title": "Цветанов в Брюксел: Следващото предизвикателство пред ЕС ще бъде как да се противопоставим на радикализацията"}
{"url": "https://www.faktor.bg/bg/articles/novini/svyat/putin-i-erdogan-prodalzhavat-aets-akkuyu-i-turski-potok", "text": "Президентите на Русия и Турция Владимир Путин и Реджеп Тайип Ердоган в телефонен разговор потвърдиха интереса си към разширяване на партньорството между двете страни, съобщи пресслужбата на Кремъл. Русия ще изработи първия реактор за АЕЦ \"Аккую\" през 2020 г. \"И двете страни потвърдиха интереса си към разширяване на партньорството помежду си с приоритет на стратегически съвместни проекти в областта на енергетиката – АЕЦ \"Аккую\" и газопровода \"Турски поток\",\" се казва в изявлението. По време на телефонния разговор страните също се съгласиха да поддържат тясно сътрудничество по въпросите на сирийското споразумение. Руският лидер отново поздрави турския си колега за спечелването на президентските избори, проведени на 24 юни и му пожела успех в по-нататъшните държавни дела.", "date": "2018.06.25", "title": "Путин и Ердоган продължават АЕЦ \"Аккую\" и \"Турски поток\""}
{"url": "https://www.faktor.bg/bg/articles/novini/svyat/arestuvaha-vsichki-politsai-v-meksikanski-grad", "text": "Всички полицаи от мексиканския град Окампо, където тази седмица бе убит кандидат за кмет, бяха арестувани за провеждането на вътрешно разследване, съобщиха местните власти. На всички е отнето служебното оръжие и са разпитвани в рамките на разследване за участие в действия, нарушаващи професионалните разпоредби. Кандидатът на кметските избори Фернандо Анхелес бе разстрелян в разгара на предизборната кампания, припомня БГНЕС. Същата участ сполетя и независимия кандидат за кметството в Агилила в същия щат Мичоакан, Омар Гомес, който бе застрелян в сряда. На 14 юни бе убит кандидатът за кмет на Таретан, пак в щата Мичоакан. От началото на кампанията за общите изборите на 1 юли, бяха убити повече от сто депутати, кандидати в предизборната надпревара или политици. Престъпността се превърна в централна тема на изборите през юли, на които се избира нов президент и повече от 18 000 ръководители на федерално, регионално и местно ниво. Само през 2017 г. в страната общо са избити 25 339 души.", "date": "2018.06.25", "title": "Арестуваха всички полицаи в мексикански град"}
{"url": "https://www.faktor.bg/bg/articles/kultura/prezidentat-nagradi-s-darzhavni-otlichiya-deytsi-na-kulturata-i-izkustvoto", "text": "На церемония в Гербовата зала президентът Румен Радев връчи висши държавни отличия на изтъкнати дейци на културата и изкуството. Режисьорката Адела Пеева получи орден „Стара планина\" първа степен. С орден „Св. св. Кирил и Методий\" - огърлие бяха отличени балетната изпълнителка, педагог и хореограф Калина Богоева, оперната прима Стефка Евстатиева, дългогодишният директор на Италианския лицей Величка Велянова, големите актьори Иван Иванов и Христо Мутафчиев, както и композиторът и педагог Милко Коларов. Орден \"Св. Св. Кирил и Методий\" - втора степен получиха писателят и преводач Петър Велчев и Иван Ангелов - бивш директор на Народната библиотека във Велико Търново. \"Ние се радваме, че успяваме, въпреки всичко, да дадем нашия дан и да послужим на нашата република като работим за духовното\", заяви Адела Пеева. Президентът Румен Радев посочи, че наградите са признание не само за яркия им талант, но и за способността им да предават духа на свободното творчество на многобройните млади последователи.", "date": "2018.06.25", "title": "Президентът награди с държавни отличия дейци на културата и изкуството"}
{"url": "https://www.faktor.bg/bg/articles/ne-se-doveryavayte-na-all-inclusive-ili-ultra-all-inclusive", "text": "Оказва се, че през лятото ние всички сме повече потребители, отколкото през всяко друго време на годината. Затова трябва да бъдем малко по-хладнокръвни в избора на различните услуги, които ни се предлагат. Това каза председателят на Комисията за защита на потребителите (КЗП) Димитър Маргаритов по Канал 3. Най-често до разминаване между поетия ангажимент от предлагащия дадена почивка и реално предоставеното от него на място се стига, когато за много малко пари е било предложено нещо много голямо. „Когато видим нереално ниски цени и обещание за много включени услуги в пакети като All Inclusive или Ultra All Inclusive, да не се предоверяваме, а да потърсим контакт с този, който е отсреща. Да зададем някои контролни въпроси, чрез които да се уверим, че офертата е сериозна. Например, има ли паркинг, има ли СПА-център, СПА-центърът в хотела ли е, басейнът къде се намира? Ако има мълчание или уклончиви отговори, тогава разбираме, че има нещо несериозно”. Маргаритов разказа, че понякога потребителите остават разочаровани, тъй като са си запазили туристически пакет с набор от услуги, сред които чадър и шезлонг, а впоследствие се налага да заплащат за тях допълнително. Той отбеляза, че затова е важно при резервацията да се информираме дали те са включени в цената, защото в повечето случаи това не е така. Председателят на КЗП обясни, че на плажа трябва да има информация за цените на предлаганите услуги. „В минали периоди имаше случаи, в които се обявява, че чадър и шезлонг струва еди колко си, пък после се оказва, че трябва задължително да наемете два шезлонга, чадър и т.н. Нещо, което като нелоялни търговски практики ние сме санкционирали и ще продължаваме да го правим, ако има такива случаи и сега”, каза още Маргаритов. При посещенията в ресторантите и баровете да се следи за резервациите, категорията на заведението, менюто. „Имахме случаи, в които в минали периоди сме срещали меню с цени в евро. Това заблуждава потребителите, че е два пъти по-евтино”, даде пример Маргаритов. „Най-важното е, когато има някакъв проблем да се реагира. Първо, към този, който предлага услугата. И, ако той не е склонен да се впечатли – към нас.” Жалби и сигнали туристите могат да се подават на телефон 0700 111 22, както и електронно чрез официалния сайт на КЗП. „Към нас функционира Европейският потребителски център – млади хора, амбициозен екип, който през месеците юли и август ще бъде на т.нар. турнета на морето – информационни кампании, които целят всеки, който иска, да получи информация за това какви са потребителските му права. Ще раздават и брошури, за да научат хората какво да направят, когато имат потребителски проблем”, добави Маргаритов.", "date": "2018.06.25", "title": "Внимание летовници: Не се предоверявайте на All Inclusive или Ultra All Inclusive"}
{"url": "https://www.faktor.bg/bg/articles/sasht-zatyaga-primkata-okolo-kitay-obmislya-ogranicheniya-na-investitsiite-y-v-amerikanski-tehfirmi", "text": "Финансовото министерство на САЩ подготвя правила, които да спрат фирми с поне 25 процента китайска собственост да купуват американски компании в \"индустриално значими\" технологични области, предаде Ройтерс, като се позова на в. \"Уолстрийт джърнъл\". Според запознати източници, цитирани от вестника, Съветът за национална сигурност и търговското министерство на САЩ също така подготвят планове за \"засилен\" контрол на износа, за да не позволят подобни технологии да отидат в Китай, посочва БТА. Очаква се плановете да бъдат обявени до края на седмицата. Те обаче не се окончателно подготвени и индустрията ще има възможност за коментар преди влизането им в сила. Инициативите имат за цел да попречат на китайските планове, очертани в стратегията \"Произведено в Китай 2025\", предвиждаща Китай да стане световен лидер в 10 ключови сектора, включващи роботика, авиокосмическа промишленост и автомобили с чиста енергия. Американското правителство възнамерява да се съсредоточи само върху новите сделки и няма да се опитва да разваля вече съществуващите, а планираното ограничение за инвестиции няма да прави разлика между китайски държавни и частни компании.", "date": "2018.06.25", "title": "САЩ затяга примката около Китай: Обмисля ограничения на инвестициите й в US техфирми"}
{"url": "https://www.faktor.bg/bg/articles/pravosadniyat-ministar-izkaza-pochitaniya-kam-zhenata-koyato-podade-signal-za-zatvornika-beglets", "text": "Правосъдният министър Цецка Цачева коментира поредното бягство на затворник в студиото на сутрешния блок на бТВ. Тя поясни, че има огромна разлика между бягството от Ловешкия затвор и това, което бе извърщено април месец в Софийския централен затвор. Тя поиска промяна в Закона, който позволява затворници да работят на външни обекти. Тя съобщи, че към момента 802-ма души работят на външни обекти.  „Това за мен са големите въпроси – кога едно лице може да полага труд на открит обект? Преценката на кого е?”, коментира Цачева. По думите й оценката на социалния работник, който е трябвало да прецени състоянието на затворника, не съответства с личността на лишения от свобода. По повод охраната на затворниците докато са на работа, Цачева коментира, че в закона има един единствен текст, който казва, че там отговорността е на юридически лица. „Трябва да има преосмисляне на взаимодействието между министерство на правосъдието и юридическите и физически лица”, категорична е Цачева. Тя изрази благодарности към жената, подала сигнал за затворника, както и похвали поведението на полицая, който също подаде сигнал до органите на реда къде се намира той. След случая с бягството на Владимир Пелов и Радослав Колев от Централния софийски затвор директорът на Главна дирекция „Изпълнение на наказанията” старши комисар Свилен Цветанов поел отговорност за случая и станал заместник-директор в същата агенция. По думите на Цачева 14 души са понесли различна степен на отговорност по случая със скандалното бягство от Софийския затвор. Тя добави, че проверката по случая е констатирала груби нарушения, включително фаворизиране на някои затворници, както и незаключени килии. Според правосъдния министър не би трябвало конкретната отговорност да бъде понесена от шефа на ГДИН. Тя уточни, че Свилен Цветанов от години е в системата, „много преди нея”. „Свилен Цветанов е един от двамата заместник-директори на ГДИН. Отговаря за охраната на затворите, това е неговият ресор. Ако се докаже липса на негова адекватна реакция или пропуски в работата му… Няма недосегаемо лице”, коментира Цачева. По повод охраната на сградите на специализирания съд Цачева коментира, че ситуацията е във вниманието на Министерството на правосъдието от ранната пролет. „Действително имаше случай през април, когато на паркинга на спецсъда е имало конфликт между подсъдим и свидетели”, коментира Цачева. Тя призна, че през годините наистина е имало проблеми с неподдържането на охранителната техника, като на КПП-то на спецсъда на ул. „Черковна” не работели камерите, които проверят автомобилите за взривни устройства. Цачева каза, че са отклонени средства, с които са закупени нови видеокамери.", "date": "2018.06.25", "title": "Правосъдният министър изказа благодарност към жената и полицая, които подадоха сигнал за затворника-беглец"}
{"url": "https://www.faktor.bg/bg/articles/ochi-v-ochi-s-prestapnika-politsayat-spasil-otvlechenata-zhena-ot-izbyagaliya-zatvornik", "text": "48-годишният рецидивист бе задържан край град Летница в събота следобед. По данни на полицията, Борис Иванов е влязъл в две къщи, за да търси храна и пари. Репортаж на Нова ТВ показва първите потърпевши от набезите на рецидивиста.  26-годишният Здравко Ванков е един от потърпевшите от набезите на затворника Борис Иванов. Той разказа, че отишъл до дома на дядо си, където заварил рецидивиста, който държал метална тръба. \"Веднага осъзнах, че е затворник. Хлопнах вратата, веднага излязох навънка и го изчаках. Той стоеше и ме гледаше накъде ще ходя. Запалих колата, отидох в ъгъла и звъннах на 112, но не успях да обясня коя е улицата. В този момент те ми казват, че има избягал затворник. Аз потвърдих, че именно той се намира вкъщи. Те ми казаха, че ще ме свържат с началника на РПУ-Ловеч. Казаха ми да изчакам, обаче аз не изчаках, защото мислех, че той е вътре. През това време той избяга\", разказва Ванков. Младият мъж успял да се свърже с намиращата се в центъра на селото жандармерия, но служителите на реда не му повярвали. \"Появи се някакъв човек, явно началникът беше и държеше снимката на затворника в ръка. Аз потвърдих, че е той\", заяви Ванков. \"Наближих къщата, спрях колата и се върнах леко назад пеша. Тогава ги видях на 30 метра от мене - веднага разпознах жената\", разказва и началникът на полицейското управление в Летница, Димитър Димитров. Тя се опитала да му сигнализира с жестове и мимики, че има нередности. \"Усъмних се, че има нещо нередно, но не тръгнах към тях, защото предположих, че вече може да се е снабдил с нож или някакво друго оръжие\", каза той. \"Не посмях да тръгна към тях, за да не се създаде опасност за жената\", добави Димитров. В края на краищата полицаят успял не само да предотврати заложническа криза, но и да излезе от сложната ситуация, с каквато се сблъсква за първи път. Той допълни, че в този край подобни престъпления са извънредна рядкост, затова е трудно на местните полицаи как да реагират в подобни ситуации.", "date": "2018.06.25", "title": "Очи в очи с пандизчията от Ловеч: Полицаят Димитров предотвратил заложническа криза"}
{"url": "https://www.faktor.bg/bg/articles/strelyaha-sreshtu-mustafa-chaushev", "text": "Стреляха с пистолет срещу певеца Мустафа Чаушев. Инцидентът е станал в Турция, на път за Истанбул. Куршумът е минал на сантиметри от главата му.   С певеца в колата са били съпругата му и дъщеря му. До стрелбата се стигнало, след като час преди това на българо-турската граница Мустафа Чаушев направил забележка на турски гражданин, че го прережда на опашката на граничния пункт.   Всичко се случва на 22 април.   „Със семейството ми бяхме на границата от турската страна и чакахме да дадем документите да бъдат регистрирани. Един млад човек 40-45 годишен, просто ни изпревари и отидох да го питам просто защо прережда”, заяви Чаушев пред Нова телевизия.   Малко по-късно Чаушев бил настигнат на 2-3 километра преди магистралата.   \"По пътя за Истанбул, малко преди града, чувам някакъв гръм, нямах време да се стресна дори. Жена ми забеляза, че стъклото е счупено. Имаше огромна дупка с размер на топка. Всичко се случи заради забележка\", заяви още изпълнителят   Веднага викнали органите на реда, които констатирали, че става въпрос за стрелба. \"Консулът ни в Анкара заяви, че щом няма убийство, няма проблем. Полицаят, който разследва, ни посъветва да не подаваме иск или жалба\", сподели Чаушев.", "date": "2018.06.25", "title": "Стрелба по Мустафа Чаушев в Турция"}
{"url": "https://www.faktor.bg/bg/articles/avtobusnite-prevozvachi-vlyazoha-pri-borisov-v-ministerskiya-savet", "text": "Десетки превозвачи се събраха пред храм-паметника „Александър Невски“ в знак на протест срещу законороекта „Столарски“. По думите им, има абсурдни текстове в законоропекта, като един от тях гласи: ако автобус не се движи един месец, да му бъде отнет лицензът. Има автобуси, които се движат само сезонно, други пък влизат за ремонт и ако той е по-сложен, продължава два месеца, обясниха превозвачите. Работата ни ще бъде затруднена, ако постоянно трябва да подновяваме лицензи, оплакаха се те. За момента превозвачите няма да тръгнат по обявения маршрут на протестното шествие из столицата, а ще изчакат да приключи срещата с премиера Бойко Борисов, която започна в 11 часа. В зависимост от това какъв ще бъде резултатът от нея, ще станат ясни и следващите им действия.", "date": "2018.06.25", "title": "Автобусните превозвачи влязоха при Борисов в Министерския съвет"}
{"url": "https://www.faktor.bg/bg/articles/chlen-na-vss-zhivee-s-iztekal-dogovor-v-barovskiya-si-apartament", "text": "Членът на Висшия съдебен съвет и председател на Комисия \"Дисциплинарна дейност и взаимодействие с ИВСС\" на Съдийската колегия Атанаска Дишева е продължила да ползва просторния апартамент от 173 кв. м. в столичния квартал \"Изток\", за който плаща месечно 202 лв. и след изтичането на срока на договора за наем. Това се разбира от отговор на ВСС по Закона за достъп на обществена информация до \"Правен свят\". Сайтът изпрати запитвания до Комисия \"Управление на собствеността\" на ВСС след разкритията от края на май. Отговорите потвърдиха и информацията, че макар от 3-ти октомври 2017 г. Дишева вече да не е съдия във Върховния административен съд, а член на ВСС, тя е продължила да живее в имота, макар същият да е предоставен за покриване на жилищните нужди на съда, а не на кадровия орган. На 31 март 2006 г. Атанаска Дишева сключва договор с административния ръководител на ВАС (тогава председател е Константин Пенчев, сега съдия в Конституционния съд), който й позволява да се настани със семейството си в апартамент в един от най-скъпите софийски квартали срещу месечен наем от 138,90 лв., пишат от ВСС до \"Правен свят\". Срещу това семейство Дишеви получава жилище в блок на ул. \"Фредерик Жолио Кюри\", което се състои от две стаи, дневна, столова, кухня и сервизни помещения. Важна подробност е, че през 2006 г. договорът е сключен за срок от пет години. През 2007 г. месечната цена по договора е променена, като е увеличена на 202,36 лв., каквато продължава да бъде и до днес. \"Към настоящия момент жилището се ползва от наемателката при условията на чл. 236 от Закона за задълженията и договорите \"ако след изтичане на наемния срок използването на вещта продължи със знанието и без противопоставянето на наемодателя, договорът се счита продължен за неопределен срок\". Това е основанието, на което доскорошната съдийка и настоящ кадровик продължава да живее във ведомствения имот, посочват от ВСС. Оказва се, че единствено благодарение на добрата воля на последните двама административни ръководители на ВАС Георги Колев и Георги Чолаков, Дишева е продължила да живее в \"Изток\" срещу наем за \"нуждаещи се\". Този факт поставя Дишева в конфузна ситуация, тъй като при повторното изслушване на Георги Чолаков от настоящия ВСС именно тя отправи остри критики по отношение на избрания на два пъти председател на ВАС заради негови сделки с недвижимости. Атанаска Дишева бе един от малцината членове на ВСС, които не подкрепиха Чолаков за 7-годишния му мандат като административен ръководител на ВАС. Преди десет дни, когато именно председателят на ВАС Георги Чолаков и главният прокурор Сотир Цацаров внесоха предложения за промяна на уредбата за предоставяне на ведомствени жилища за магистрати, кадровици, инспектори и служители в съдебната система, Дишева се оказа в командировка във Варна. За сметка на това, председателят на Върховния касационен съд Лозан Панов за пореден път атакува Цацаров, при това правейки квалификации, несъвместими с позицията му на член на ВСС и \"съдия № 1\".  Разкритията по \"Дишевагейт\" показаха, че докато е живеело под наем в София, семейството на Дишева е успяло да продаде панелен апартамент във Варна, където има още два големи апартамента, да закупи земи в Радомирско и Варненско, както и да спестява от лихви по банкови влогове. До края на този месец ползвателите на ведомствени жилища на съдебната власт трябва да подадат декларации по образец, в които да обявят всички имотни сделки, които са сключвали през последните години. До 15 юли комисия \"Управление на собствеността\" на ВСС трябва да предложи и конкретните текстове, които се очаква да доведат до сериозни рестрикции и ограничаване на кръга от лица, които могат да се ползват от привилегията да плащат десетократно по-нисък от пазарните цени наем. Приемането на промените ще принуди след повече от 12 години семейството на Дишеви да напусне просторния апартамент срещу евтин наем в \"Изток\".", "date": "2018.06.25", "title": "\"Дишевагейт\" във Висшия съдебен съвет"}
{"url": "https://www.faktor.bg/bg/articles/obshtestvo/ulitsata/kak-glasuvaha-turtsite-v-balgariya", "text": "На провелите се вчера предсрочни президентски и парламентарни избори в Турция хората с турско гражданство у нас са гласували масово за кандидата за президент на основната опозиционна Народнорепубликанска партия Мухарем Индже. Това показват данните от гласуването, цитирани от турските медии. Индже събира подкрепата на 58,3 процента от гласувалите турци у нас, докато за Ердоган са гласували само 25,4 на сто. На трето място е кандидатът на \"Добра партия\" Мерал Акшенер, която е получила 8,6 процента подкрепа. Разбира се, у нас турската диаспора е твърде малка в сравнение с Германия например, където Ердоган води със смазваща преднина - 65 на сто от гласовете, докато за Индже са гласували само 21,8 на сто. Индже побеждава убедително също така в САЩ, Великобритания, Русия, Канада, Китай и др. Реджеп Ердоган е много убедителен още във Франция, Холандия, Белгия, Норвегия, Швеция, както и в самата Турция. По отношение на парламентарния вот картината е почти същата. Опозиционната Народнорепубликанска партия е получила 44 на сто от гласовете на турците в България, докато Партията на справедливостта и развитието на Ердоган събира само 21,6 процента от гласовете.  В Германия обаче, където живеят повече от 4 млн. турци, партията на Ердоган печели 55,9 на сто от гласовете, докато Народнорепубликанската партия получава само 15,5 на сто.", "date": "2018.06.25", "title": "Как гласуваха турците в България"}
{"url": "https://www.faktor.bg/bg/articles/obshtestvo/ulitsata/romska-veselba-prerasna-v-masov-boy-s-zhandarmeristi-v-botevgrvad", "text": "7 души са задържани в Ботевград след шумната ромска веселба в събота вечерта, която прерасна в масов бой между жители на ромския квартал \"Север\" и жандармеристи. Служителите на реда са се отзовали на сигнал за силна музика, отишли и били посрещнати от летящи предмети. Ромите пък твърдят, че полицаите стреляли по бременна жена. Полицаи и жандармеристи били замеряни с различни предмети, които летели от прозорците на блок 15. Един от тях чупи стъклото на полицейския джип. Жителите на ромската махала пък се оплакват от насилие от страна на униформените.  От полицията обаче обясниха, че боят започнали циганите. А в подкрепа на жандармеристите се обяви и вицепремиерът Красимир Каракачнов чрез Facebook, който се позова на думите на Светлана Дончева за тоягата и моркова.  Жителите квартала заплашват с бунт, ако задържаните 7 души бъдат осъдени.  Вижте подробностите в репортажа! Прочети още на: https://www.bgonair.bg/kriminalno/2018-06-25/kupon-v-kvartal-sever-v-botevgrad-zavarshi-s-masov-boy-mezhdu-zhandarmeriya-i-romi", "date": "2018.06.25", "title": "Ромска веселба прерасна в масов бой с жандармеристи в Ботевгрвад"}
{"url": "https://www.faktor.bg/bg/articles/obshtestvo/zakon-i-red/aktsiya-sreshtu-narkodilari-v-gorna-oryahovitsa", "text": "Мащабна акция извършиха криминалисти от РУ- Горна Оряховица срещу наркоразпространението. Полицейската операция за противодействие на разпространението на наркотични вещества на територията на РУ – Г. Оряховица е започнала още в петък следобед и е продължила до ранните сутрешни часове в събота. В хода й е спрян за проверка лек автомобил «Опел Тигра», управляван от 36-годишен местен жител, регистриран за кражби. В колата пътувал и 23-годишен негов съгражданин. Полицейските служители забелязали, че той пуснал зад седалката на водача плик, в който е установено, че има около 2 г тревиста маса, реагирала при полевия наркотест на марихуана. Последвало задържането на двамата мъже и образуване на досъдебно производство по случая. 23-годишният е привлечен, като обвиняем, а пред униформените шофьорът признал, че е закупил дрогата от 39-годишен от Горна Оряховица, осъждан за престъпления, свързани с наркотици. Криминалистите бързо установили адреса на който рецидивиста – имот в местността «Под арбанашко бърдо». При вида на униформените той се заключил в жилището и отказал да изпълни полицейско разпореждане да отвори вратата. След предприети професионални действия криминалистите проникнали в жилището и задържали стопанина. Установили, че е опитал да изгори в печката пакет със суха тревиста маса. Общото количество на намерената и иззета дрога е: 20 грама марихуана и 8 грама метамфетамин. След 24-часовото полицейско задържане, с разпореждане на прокуратурата мярката му за задържане е удължена до 72 часа. По случая е образувано досъдебно производство. В района около алеята за хижа «Божур» в Г. Оряховица полицейски екипи изврършили проверка на лек автомобил «Опел Корса», управляван от 18-годишна местна жителка. На предната седалка на колата полицейските служители намерили пликче с около 0,5 грама амфетамин, дамата е задържана, а по случая - образувано бързо производство. В хода на полицейска операция бил засечен и 36-годишен от Лясковец, регистриран за разпространение на наркотични вещества. От него е иззета кутия от сладолед, в която имало 15 грама марихуана. Пред униформените той признал, че е закупил дрогата от 39-годишния рецидивист. По случая е започнато бързо производство. 29-годишен от Горна Оряховица също попаднал в полезрението на криминалистите. Той бил задържан в жилищен блок в кв. «Пролет», докато предлагал на двама свои клиенти близо 30 г марихуана. Той бил задържан, а по случая - образувано бързо производство. Действията по документирането на престъпната дейност на задържаните продължава под наблюдението на Районна прокуратура – Г. Оряховица и Окръжна прокуратура – В. Търново.", "date": "2018.06.25", "title": "Акция срещу наркодилъри в Горна Оряховица"}
{"url": "https://www.faktor.bg/bg/articles/novini/balgariya/tsvetanov-razgovarya-sas-zam-predsedatelya-na-enp-i-direktor-na-predizbornata-kampaniya-na-partiyata-za-evropeyskite-izbori-dara-marfi", "text": "Председателят на ПГ на ГЕРБ и зам.-председател на партията Цветан Цветанов разговаря със зам.-председателя на ЕНП и директор на предизборната кампания на партията за европейските избори Дара Мърфи. Това се случи в Брюксел, където Цветанов участва в Срещата на върха на председателите на парламентарни групи от ЕНП в националните парламенти, която се провежда в Европейския парламент.  Цветан Цветанов и Дара Мърфи обсъдиха предизвикателствата и приоритетите за ЕНП преди европейските избори през 2019 г. \"ЕНП е доказала, че умее да взима решения и да поема отговорност в трудни моменти\", каза Дара Мърфи по време на разговора. \"Можем да се противопоставим на популизма като демонстрираме реалните постижения на ЕНП,\" посочи Цветан Цветанов.  На свой ред Дара Мърфи добави, че популистите са показали, че дори и да спечелят изборите, не умеят да поемат отговорност и да предлагат трайни работещи решения на проблемите на гражданите. Той също така отбеляза, че е важно ЕНП да покаже, че работи в интерес на гражданите, независимо от политическите нападки срещу партията. ЕНП ще избере кандидата си за председател на Европейската комисия - т.нар. водещ кандидат - на конгреса на партията в началото на ноември във финландската столица Хелзинки. В конгреса ще участват 750 делегати от всички партии членки на ЕНП.", "date": "2018.06.25", "title": "Цветанов разговаря със зам.-председателя на ЕНП и директор на предизборната кампания на партията за европейските избори Дара Мърфи"}
{"url": "https://www.faktor.bg/bg/articles/mehmed-yumer-nova-turtsiya-e-turtsiya-na-erdogan", "text": "\"Всички бяха подведени в демократичността на предизборната обстановка в Турция, а всъщност това целеше Ердоган, но този човек стана майстор в политиката, особено за вътрешнополитическия контекст. На този етап няма кой да го надвие\". Това каза главният редактор на obzornews.bg Мехмед Юмер в интервю за предаването „12+3“ на БНР. Този начин на правене на избори отклони вниманието от реалните въпроси в Турция, заяви журналистът и добави: \"Страната се намира в извънредно положение. И досега Ердоган управляваше с декрети, цялата власт беше в него, но това извънредно положение трябваше постоянно да се удължава. Като се измести акцентът от съществения проблем, това му даде глътка въздух и той много спокойно от тук нататък ще внушава, че е избран демократично\". „Нова Турция е Турция на Ердоган. Тя обаче върви към това да стане „болният човек“ на Близкия изток. Не виждам на този етап как ще се решат всички проблеми в турското общество, което е разделено поне на четири. Това общество първо трябва да се сплоти. От друга страна икономиката е забуксувала и много анализатори прогнозираха, че ако това статукво се запази, тя още ще плува в мътни води“, каза още Мехмед Юмер. Журналистът смята, че от състава на кабинета ще зависи международното положение на Турция: „От тук нататък е много важно какви ще бъдат по посока векторите Брюксел, Вашингтон, Москва. Президентът Ердоган си прави една илюзия да се утвърди като лидер и да превърне Турция в една регионална, стабилна сила, но дали страната ще тръгне в тази посока, или ще се превърне в „болния човек“ на Близкия изток, както е наричана в края на Османската империя“.", "date": "2018.06.25", "title": "Мехмед Юмер: Нова Турция е Турция на Ердоган"}
{"url": "https://www.faktor.bg/bg/articles/novini/svyat/chuzhdite-investitori-vse-po-barzo-se-iznasyat-ot-rusiya-samo-za-sedmitsa-460-mlv-dolara", "text": "Международните инвеститори са ускорили изтеглянето на капиталите си от Русия, съобщават анализатори на Emerging Portfolio Fund Research, цитирани от \"Росбалт\". Само за една седмица, от 14 до 20 юни от Русия са изтегледи минимум 460 млн. долара — рекорд за последните няколко години.  За два месеца инвеститорите са изтеглили 1,8 млрд. долара, изчисляват експертите. Припомняме, че през април \"оттичането\" на капитали от Русия възлезе на 7,6 млрд. долара.", "date": "2018.06.25", "title": "Чуждите инвеститори все по-бързо се изнасят от Русия, само за седмица - 460 млв. долара"}
{"url": "https://www.faktor.bg/bg/articles/novini/svyat/oshte-edin-ruski-politik-arestuvan-v-ispaniya-za-prane-na-pari", "text": "В Испания е арестуван рският гражданин и представител на законодателното събрание на Приморския край Владимир Хмел по обвинение в пране на пари и укриване на данъци в размер на няколко милиона евро.  По данни на следствието, Хмел е ръководил престъпна група.  Той е арестуван още през октомври 2017 година в рамките на първия етап на операцията, съобщава Dromedario, като се позовава на пресслужбата на Гражданската гвардия. В момента той все още е впредварителния арест. Вторият етап е проведен преди няколко дни, като са задържани още няколко души, един от които директорът на клон на банка на остров Тенерифе.  Групата се е занимавала в Испания с пране на пари получени по незаконен път в Русия, съощават от полицията и уточняват, че става дума за 18 милиона евро. По данни на El Confidencial преди 9 години Хмел е напуснал Русия след като срещу него са заведени няколко дела. В Испания той създава мрежа от фирми, чрез които инвестирал в Испания незаконни капитали от Русия.", "date": "2018.06.25", "title": "Още един руски политик арестуван в Испания за пране на пари"}
{"url": "https://www.faktor.bg/bg/articles/novini/svyat/the-independent-italianskoto-pravitelstvo-e-zabranilo-da-se-spasyavat-bezhantsi-v-moreti", "text": "Италианското правителство е забранило спасителни кораби да помагат на бежанците в Средиземно мори, дори да изпращат сигнал за бествие, твърди The Independent. Изданието отбелязва, че на 24 юни спасителите в Италия са получили 6 сигнала SOS от кораби, които превозват мигранти от Северна Африка в Европа. Но Рим заявил, че мигрантите се намират в териториалните води на Либия и прехвърлил отговорността на за тях на Триполи. Припомняме, че преди дни вицепремиерът на Италия Матео Салвини заяви, че страната не е в състояние да приеме повече мигранти. На 11 юни Салвини забрани кораб с африкански бежанци да влезе в пристанището на Сицилия.", "date": "2018.06.25", "title": "The Independent: Италианското правителство е забранило да се спасяват бежанци в морети"}
{"url": "https://www.faktor.bg/bg/articles/valeri-simeonov-na-sreshta-s-yunesko-v-bahreyn", "text": "Българска делегация начело с вицепремиера Валери Симеонов представлява България на 42-рата годишна сесия на Комитета за световно наследство на ЮНЕСКО, която започна днес в Бахрейн.  В делегацията са още Атанас Младенов, заместник-постоянен представител на страната ни в ЮНЕСКО в Париж, експерти от Министерството на околната среда и водите и Министерството на културата.  В Бахрейн Симеонов и екипът от специалисти ще разговарят и за казуса „Пирин“. Още през 2009 година ЮНЕСКО определя 1078 хектара от територията на Национален парк „Пирин“ като зона за развитие на зимен туризъм.", "date": "2018.06.25", "title": "Валери Симеонов на среща с ЮНЕСКО в Бахрейн"}
{"url": "https://www.faktor.bg/bg/articles/ide-potop-kritichna-situatsiya-shte-e-utre", "text": "Критична ситуация предвещават метеоролозите за утре. За утре е обявен оранжев код в 9 области в страната, а в други 15 кодът е жълт. Предупрежденията са за обилни валежи и гръмотевични бури. Оранжевият код е обявен за областите: Велико Търново, Габрово, Пловдив, Стара Загора, Сливен, Бургас, Кърджали, Хасково и Ямбол В тези области ще има интензивни валежи и гръмотевични бури. Валежите ще са значителни, главно след обяд и през нощта срещу сряда. Количества се очаква да бъдат 30-50 л/кв.м, но на места ще са за кратко време, съобщават от Националния институт по метеорология и хидрология.", "date": "2018.06.25", "title": "Иде потоп, критичната ситуация ще е  утре"}
{"url": "https://www.faktor.bg/bg/articles/novini/svyat/ekspert-kemalizmat-veche-ne-se-izpolzva-kato-ponyatie-v-turtsiya", "text": "\"До 2010 г. външната политика на страната беше продължение на кемализма. Примерът, който Турция следваше, беше от средата на миналия век – Турция да не се меси и да не взима страна в конфликтите в Близкия Изток\",  заяви Енис Тулча, преподавател в университета в Галатасарай пред Bloomberg TV Bulgaria. Той добави, че от 2011 г. насам позициите на Турция в областта на международните отношения са различни – идеята вече е да има отношение към режима в Близкия Изток – да има ясно и конкретно поставено разграничение на Турция от него. Преподавателят обясни, че в момента в страната се водят дебати по темата за кемализма и колко отдалечена е тя от него. \"Основателят на Турция Кемал Ататюрк заема водещо и основополагащо място в съзнанието на Турция, но кемализмът като цяло не се използва като понятие вече\", каза Енис Тулча. \"Неоосманизъмът не се завръща, тъй като колкото повече се завръща, толкова повече опасности се появяват пред Турция\", смята Тулча. Според него това е още една промяна, която се е случила в страната, отново свързана с промените в международната политика от 2011 г. насам. \"Икономически погледнато, през последните години имаше спад на турската лира, спрямо останалите основни валути\", каза още Тулча. Според него това е нещо, което се е случило малко по-рано от очакваното. \"Появиха се твърдения, че дългът на страната може да превърне в проблем, според други - евентуална финансова криза като тази от 2014 г. е много далече\", припомни ученият.", "date": "2018.06.25", "title": "Експерт: Кемализмът вече не се използва като понятие в Турция"}
{"url": "https://www.faktor.bg/bg/articles/zavedoha-isk-ot-eur1-mlrd-sreshtu-firmata-ogradila-plazha-koral", "text": "Сдружение \"Да запазим Корал\" внесе жалба с основателна възможност за глоба от над 1 милиард евро по регламента за защита на личните данни срещу испанската фирма \"Ибердрола Инмобилиария\". Българското дружество на фирмата е обявило на своята ограда, която загражда имот в плаж \"Корал\", че е поставило фотокапани за плажуващите. Така те ще бъдат идентифицирани без тяхното съгласие, а анализираните снимки ще бъдат изпращани в полицейското управление в Царево. Плажуващите разбират, след като вече са снимани от фотокапаните, въпреки че фирмата е написала, че разрешава пешеходното преминаване през своя имот. От сдружението \"Да запазим \"Корал\" очакват Комисията за защита на личните данни да направи детайлно разследване на казуса. Къмпингарите и плажуващите се оплакват, че подходът към плажа е ограничен от всички страни. Освен с колове, преди по-малко от седмица един от пътищата към плажа осъмнат с изсипано огромно количество земна маса върху него - с цел допълнително затрудняване на достъпа до плажа.  От \"Да запазим \"Корал\" се притесняват, че заграждането на пътя е само първата стъпка към строежа на масивни обекти около и на плажа.", "date": "2018.06.25", "title": "Заведоха иск от €1 млрд. лв срещу фирмата, оградила плажа Корал"}
{"url": "https://www.faktor.bg/bg/articles/novini/svyat/antonio-tayani-bez-obshto-reshenie-za-migratsiyata-es-e-zaplashen-ot-smart", "text": "\"Най-малко 6 млрд. евро инвестиции са необходими, за да бъде затворен средиземноморският маршрут, по който бежанци от африканските страни проникват в ЕС\", каза председателят на Европейския парламент Антонио Таяни, цитиран от германския вестник \"Велт\". \"Срещата на върха на ЕС в края на тази седмица е последен шанс надеждите на половин милиард европейци да не останат излъгани. Страните членки на ЕС трябва да намерят общо решение за регулиране на миграцията в Европа. В противен случай целият проект, въз основа на който бе създаден Европейският съюз, е заплашен от смърт. По примера на споразумението с Турция, което позволи да бъде затворен балканският маршрут, ЕС трябва да инвестира най-малко 6 млрд. евро за закриване и на средиземноморския маршрут\", каза Таяни, цитиран от ТАСС. Според него е необходимо по-тясно сътрудничество между ЕС и транзитните африкански страни като Мароко, Тунис, Либия, Мали, Мавритания, Чад и Алжир. Предоставяне на финансова подкрепа на тези държави, както с Турция, ще спомогне никой от Северна Африка повече да не се опитва да се добере до Европа по море. Таяни разкритикува разпределянето на бежанците вътре в ЕС. От общо 650 хиляди молби за убежище, подадени в ЕС за 2017 г., 416 000 са били регистрирани в три страни - Германия, Франция и Италия. Според него трябва също така да се засили контролът над източните граници на ЕС, тъй като е възможно да се появи нов канал за нелегална миграция през Албания.", "date": "2018.06.25", "title": "Антонио Таяни: Без общо решение за миграцията, ЕС е заплашен от смърт"}
{"url": "https://www.faktor.bg/bg/articles/sofiya-domakinstva-traditsionnata-asambleya-na-ek", "text": "Дигитална асамблея, която се организира от Европейската комисия и Българското председателство на Съвета на Европейския съюз, ще се проведе в НДК. Годишният форум събира повече от 1000 заинтересовани страни и политици за обсъждане на цифровата политика на Общността и последните технологични разработки. Основни теми на тазгодишната асамблея ще бъдат цифровите умения, киберсигурността, изкуственият интелект и цифровото бъдеще на Европа, а специален фокус ще бъде цифровизацията на Западните Балкани. Събитието ще бъде открито от европейския комисар по цифрова икономика и общество Мария Габриел, заместник-председателя на Европейския парламент Евелин Гебхарт, министър-председателя Бойко Борисов.", "date": "2018.06.25", "title": "София домакинства Дигитална асамблея на Европа"}
{"url": "https://www.faktor.bg/bg/articles/740-avtobusa-i-200-kamiona-shte-blokirat-sofiya-dnes", "text": "Мащабен протест на пътнически превозвачи в София се организира днес заради отказa да бъде оттеглен законопроект, който предвижда създаването на Българска автомобилна камара. Според превозвачите става въпрос за лобистки текст, който ще създаде условия за корупция, тъй като с текстовете му се прехвърлят ангажиментите на държавата по издаване на лицензи и контрол на бъдещата камара. 740 автобуса и 200 камиона се очаква да се включат в протеста. Автобусите ще се събират от 10 до 11 часа пред храм „Александър Невски\", както и на Цариградско шосе. Ако исканията не бъдат изпълнени, пътническите превозвачи заплашват с нови протести.", "date": "2018.06.25", "title": "Изпитание за столичани: 740 автобуса и 200 камиона блокират София днес"}
{"url": "https://www.faktor.bg/bg/articles/borisov-frantsiya-avstriya-shte-ostanem-bez-evrokomisari", "text": "\"Ние винаги сме имали претенции, че сме най-умните, най-интелигентните, вярно, и най-бедните. Ето една сфера, в която можем да се докажем, като Джон Атанасов навремето\", обобщи за  талантите на населението на Балканския полуостров в сферата на високите технологии премиерът Бойко Борисов, който участва в откриването на Цифровата асамблея и в панела за Западните Балкани. \"Към колегите от Западните Балкани - магистралите се строят. Да се възползваме, докато копаем, да опънем и оптичните кабели, не след това да копаем по два пъти - типично по български и балкански\", продължи Борисов, цитиран от Канал 3. \"Важно е Балканите да бъдем единни\", подчерта той и заключи по адрес на западноевропейците: \"Нито можем да ги надминем във въоръжаването, нито в производството на автомобили, но това пространство е запазено за нас, мисленето на нашите хора е такова, че в тази сфера сме много добри\".  Премиерът не пропусна да се похвали, че на събитието присъства и еврокомисарят Мария Габриел. То било доказателство, че ние сме на първо място по жени, заети в сферата на високите технологии и подобни професии. Премиерът настоя да разясни пред чуждите гости, че рожденото име на еврокомисаря е Неделчева, за да не си помислят, че е французойка. Тук, за разведряване на атмосферата, Борисов се оплака, че на Запад са ни отмъкнали еврокомисарките, намеквайки, че и двете са съпруги на чужденци. \"Имаме и добър български еврокомисар. Иначе те една по една ви прихванаха\", обърна се премиерът към отговорната за цифровизацията Мария Габриел, по баща Неделечева. \"Франция, Австрия - ще останем без еврокомисари!\", възкликна той и посочи родините на съпрузите на Ева Паунова-Майдел и на самата Мария Габриел. Премиерът установи, че технологиите се развиват не всеки месец, а всеки ден, а дори и някои професии ще изчезнат в близко време заради компютрите. Такава опасност той съзря за преводачите в Брюксел, които били по трима в кабинка - мъже и жени. \"Има професии, които може да изчезнат, които могат да бъдат заменени от робот, но контролът трябва да е в човека\", разсъждава Борисов. И припомни, че хакерските ни таланти са ни утвърдили и в престъпленията: \"България беше от първите страни в света, в която хакерите се научиха да източват кредитните карти\", припомни Борисов. Накрая министър-председателят обобщи за цялото европредседателство на България, което е на финала си: \"Мисля, че едно успешно председателство завършваме. Имаме още 4-5 дена и да му мислят австрийците след това\", засмя се Борисов.", "date": "2018.06.25", "title": "Борисов: Франция, Австрия - ще останем без еврокомисари!"}
{"url": "https://www.faktor.bg/bg/articles/novini/svyat/460-migranti-byaha-spaseni-v-sredizemno-more-kray-bregovete-na-libiya", "text": "Либийската брегова охрана е спасила около 460 африкански мигранти в Средиземно море близо до бреговете на Либия, предадоха световните агенции. Бреговата охрана е спасила край град Злитен 97 човека, включително 22 жени и 26 деца, пътували с гумена лодка.  Други 361 души, сред които 88 жени и 44 деца, пътували с два плавателни съда, са били спасени край град Хомс.", "date": "2018.06.25", "title": "460 мигранти бяха спасени в Средиземно море край бреговете на Либия"}
{"url": "https://www.faktor.bg/bg/articles/parashutist-otkri-ogan-po-voynitsi-v-kazarma-na-ostrov-krit", "text": "Невероятен инцидент се случи тази сутрин в казарма на остров Крит, пише \"Български новини\". Според информация парашутистът е започнал да стреля в своята рота, 1-ви МАЛ в Ханя, докато изпълнявал задача в лагера „Ефорат“. След като открил огън, той изчезнал. Съгласно същата информация няма ранени, а парашутиста вече е заловен от полицията.", "date": "2018.06.25", "title": "Парашутист откри огън по войници в казарма на остров Крит"}
{"url": "https://www.faktor.bg/bg/articles/novini/svyat/-faynenshal-tayms-italiya-obarka-planovete-za-sreshtata-za-migratsiyata-v-bryuksel", "text": "Италия обърка хода на \"срещата на високо равнище за спасяване на Меркел\", пише британският в. \"Файненшъл таймс\". Новото популистко правителство в Рим поиска ЕС да се откаже от сегашния си подход към мигрантите. Вчерашната мини-среща на високо равнище показа ясно разделението в блока по отношение на миграционната политика и увеличи натиска върху германската канцлерка Ангела Меркел. Тя беше една от 16-те европейски лидери, събрали се на набързо организираната по инициатива на Берлин среща в белгийската столица, целяща да даде шанс на Меркел да поиска страните да получат засилени правомощия за връщане на бежанци, които вече са регистрирани в друга европейска страна. Италианският премиер Джузепе Конте обаче поиска вместо това да се въведат радикални промени в правилата от Дъблин, според които мигрантите трябва да кандидатстват за убежище в първата страна от ЕС, в която влязат. Дипломати посочиха, че има признаци на оформяне на консенсус относно граничната политика, съобщава британският вестник, отбелязвайки, че много страни членки подкрепят плановете спасените в морето мигранти да се отвеждат в центрове в страни извън ЕС, където може да се разгледат молбите им за убежище.  Въпреки че 16-те страни не достигнаха до общи изводи, европейските лидери изразиха задоволство след края на срещата, подчертава френският в. \"Монд\". Напрежението между Франция и Италия по въпросите на миграцията остава засилено. В навечерието на срещата италианският вътрешен министър Матео Салвини определи френския президент като арогантен по отношение на миграционната криза, припомня в. \"Монд\". Вчера френският президент Еманюел Макрон отговори сухо, че \"нямаме нужда от уроци от никого\". Имаме ценности и \"всеки път, когато сме ги предавали, е ставало по-лошо\", каза той в Брюксел, подчертавайки, че сред тези ценности влизат защитата на правата на човека, на другите страни и на тяхната цялост, както и солидарността, която ни свързва. Всички европейски страни подкрепят укрепването на външните граници на ЕС. Те обаче продължават да имат разногласия по отношение на отговорността за мигрантите, които вече са пристигнали в Европа или опитващи се да я достигнат - въпреки големия спад на броя на пристигащите от 2016 г., отбелязва в. \"Монд\".", "date": "2018.06.25", "title": "\"Файненшъл таймс\": Италия обърка плановете за срещата за миграцията в Брюксел"}
{"url": "https://www.faktor.bg/bg/articles/drugi-prevozvachi-tragvat-na-protest-s-3000-kamiona-sled-reshenieto-na-borisov", "text": "Мащабен протест с участието на 3000 камиона на 4 юли ще организират представители на транспортния бранш, ако Законопроектът за автомобилна камара бъде оттеглен. Решението бе обявено на пресконференция на ръководствата на Съюза на международните превозвачи, Българската асоциация на сдруженията в автомобилния транспорт и Конфедерацията на работодателите и индустриалците в България, след като премиерът Бойко Борисов обяви, че законопроектът ще бъде оттеглен от вносителя му Станислав Иванов. Това се случи след среща на министър-председателя с друга част от бранша, която пък протестира срещу създаването на камара. 250 автобуса от цялата страна се събраха днес в столицата за протестно шествие с искане законопроектът да бъде оттеглен, тъй като според тях е лобистки и зад него стоят малка група хора, желаещи да овладеят сектора. Заплашващите с протест на 4 юли пък изтъкнаха, че протестът е манипулация и безпрецедентен рекет към изпълнителната власт, бранша и потребителите.", "date": "2018.06.25", "title": "Други превозвачи тръгват на протест с 3000 камиона след решението на  Борисов"}
{"url": "https://www.faktor.bg/bg/articles/novini/svyat/ek-nadyavame-se-turtsiya-s-erdogan-da-ostane-partnyor-na-es", "text": "Външните министри на ЕС ще направят изявление за изборите в близкоизточната страна след срещата на Съвета на ЕС Европейската комисия (ЕК) се надява, че Турция под ръководството на Реджеп Тайип Ердоган ще остане партньор на Европейския съюз. Това бе обявено на пресконференция в Брюксел от говорителя на ЕК Маргаритис Скинас, съобщи Нова телевизия. \"Ние се надяваме, че под ръководството на Ердоган Турция ще остане ангажиран партньор на ЕС по такива важни въпроси от взаимен интерес като миграцията, сигурността, регионалната стабилност и борбата срещу тероризма\", каза той. Според Скинас, външните министри на 28 страни от ЕС ще направят отделно изявление за изборите в Турция след срещата на Съвета на ЕС в Люксембург днес. Ранните президентски и парламентарни избори в Турция се проведоха на 24 юни. Според неофициални предварителни данни, Ердоган печели с 52,5%, а неговият основен опонент, кандидатът на Народнорепубликанската партия Мухарем Индже получава 30,7% от гласовете. В съответствие с приетите по-рано промени в конституцията, след официалното обнародване на резултатите, страната ще премине от парламентарна към президентска форма на управление.", "date": "2018.06.25", "title": "ЕК: Надяваме се Турция с Ердоган да остане партньор на ЕС"}
{"url": "https://www.faktor.bg/bg/articles/novini/svyat/stoltenberg-nato-shte-pokani-makedoniya-za-chlen-samo-sled-uspeshen-referendum-za-imeto", "text": "Генералният секретар на НАТО Йенс Столтенберг очерта условията, в които Македония ще получи покана за членство в НАТО. Ако референдумът за смяна на името се провали, Столтенберг не вижда, как страната може да бъде поканена за стане член на Алианса. „Очакваме държавните и правителствени ръководители, да се договорят за преговорите за присъединяване. След това можем да поканим Македония да стане пълноправен член, но само ако договорът е финализиран. Това означава пълна ратификация, както и референдум с положителен вот, ако всичко това се случи аз съм оптимист”, повтори Столтенберг. Той също заяви, че ако вота за промяна на името не е положителен, то за Македония ще е доста трудно да получи покана за НАТО. „Ако Бивша Югославска Република Македония прилага и финализира с положителен вот (на референдума) споразумението, НАТО ще покани страната да стане пълноправен член на Алианса. Това е исторически договор, който предоставя на страната възможността да стане член и призовавам хората, да се възползват от тази възможност и да подкрепят договор. Ако не подкрепите договора не виждам как ще е възможно да поканим страната. Това е уникална възможност и трябва да бъде уловена”, заяви Столтенберг.", "date": "2018.06.25", "title": "Столтенберг: НАТО ще покани Македония за член само след успешен референдум за името"}
{"url": "https://www.faktor.bg/bg/articles/rumen-radev-pozdravi-erdogan-po-povod-preizbiraneto-mu-za-prezident", "text": "Държавният глава Румен Радев поздрави Реджеп Тайип Ердоган по повод преизбирането му за президент на Република Турция, съобщават от пресслужбата на президентството. \"Вярвам, че конструктивният и интензивен диалог ще продължи възходящото си развитие в интерес на мира, стабилността и сигурността на Югоизточна Европа и за справяне с общите предизвикателства в региона\", заявява българският президент в поздравителния си адрес. Румен Радев изразява увереност, че отношенията между България и Турция и занапред ще бъдат пример за приятелство, добросъседство и ползотворно сътрудничество. \"Вярвам, че вотът на турския народ, изразен на 24 юни 2018 г., ще бъде в основата на стабилното и успешно развитие на съседна Република Турция и на нейния просперитет във всички сфери\", посочва още Румен Радев в писмото си до своя турски колега Реджеп Тайип Ердоган.", "date": "2018.06.25", "title": "Румен Радев поздрави Ердоган по повод преизбирането му за президент"}
{"url": "https://www.faktor.bg/bg/articles/dobrich-tragna-na-masov-otstrel-na-divi-praseta-zaradi-afrikanskata-chuma-v-rumaniya", "text": "В област Добрич започва масов отстрел на дивите прасета, с цел драстично намаляване на популацията им. Мерките се налагат заради откритите 15 огнища на заболяването африканска чума по свинете в окръг Тулча, Румъния, който е на 120 км от сухопътната граница с България. Днес в Добрич се проведе  извънредно заседание на Епизоотичната комисия за набелязване на мерките за недопускане на проникването и разпространението на заболяването в страната ни. Африканската чума не е опасна за хората, но води до масова смъртност при дивите и питомните свине, срещу нея няма ваксина, както и лечение. На извънредното заседание на Епизоотичната комисия в област Добрич директорът на Областната дирекция по безопасност на храните д-р Анелия Андонова запозна присъстващите с мерките, които ще бъдат предприети: „Забранява се въвеждането на територията на Република България на свинско месо и суровини и храни, съдържащи в състава си свинско месо, които са предназначени за лична консумация. Проверки на транспортните средства и личния багаж на пътниците, влизащи на територията на Република България при наличие на забранените за въвеждане суровини и храни, същите да се изземват и предават за унищожаване съгласно нормативните изисквания. Директорите на ОДБХ , при които се осъществява влизането на територията на страната да организират извършването на дезинфекция на влизащите в страната транспортни средства от държавите членки на ЕС.“ Началникът на отдел „Здравеопазване на животните“ в ОДБХ д-р Борислав Каменов заяви, че признаците на африканската чума са идентични с тези на класическата чума по свинете, като заболяването нанася огромни икономически щети, тъй като води до почти 100% смъртност при тези животни.", "date": "2018.06.25", "title": "Добрич тръгна на масов отстрел на диви прасета заради африканската чума"}
{"url": "https://www.faktor.bg/bg/articles/saprugata-na-tomislav-donchev-pak-vzrivi-mrezhata-predlagam-vsyaka-tsiganka-ot-botevgradskata-romska-mahala-da-se-otreche-ot-mazha-si-ako-e-hvarlya-kamani-po-politsaite", "text": "Съпругата на вицепремиера Томислав Дончев - Светлана отново изригна във фейсбук.  В началото на месеца тя взриви интернет, като настоя законите в България да важат еднакво за всички, включително за ромите, което и донесе обвинения в расизъм. Сега Светлана Дончева коментира жестокия среднощен екшън, който се разигра в ромския квартал на Ботевград.  Ето какво написа съпругата на вицепремиера:  \"Предлагам Българският Хелзински комитет да излезе с \"остра\" декларация в защита на правата на полицаите от Ботевград и да осъди посегателствата върху тях като представители на българския етнос. От МВР съобщиха подробности за среднощния екшън в ромския квартал на Ботевград  Равенство в правата и задълженията без значение на етноса, нали? Също така предлагам, всяка циганка от въпросния блок да се отрече от мъжа си, ако е хвърлял камъни и дърва по униформените лица\".", "date": "2018.06.25", "title": "Съпругата на Томислав Дончев изригна:  Всяка циганка от ботевградската махала да се отрече от мъжа си, ако е хвърляла камъни по полицаите!"}
{"url": "https://www.faktor.bg/bg/articles/novini/svyat/mogerini-prizova-es-da-zapochne-pregovori-za-prisaedinyavaneto-na-makedoniya", "text": "Върховният представител на ЕС по въпросите на сигурността и външната политика Федерика Могерини призова министрите на външните работи да подкрепят започването на преговори за присъединяването на Република Македония към ЕС. Според Могерини, Западните Балкани са направили впечатляващ напредък.  В изявлението си тя споменава като крачка напред и Договора между Македония и Гърция за разрешаването на спора за името, както и диалога между властите в Белград и Прищина.", "date": "2018.06.25", "title": "Могерини призова ЕС да започне преговори за присъединяването на Македония"}
{"url": "https://www.faktor.bg/bg/articles/tsvetanov-se-sreshtna-s-generalniya-sekretar-na-enp-antonio-lopes-isturis", "text": "Председателят на ПГ на ГЕРБ и заместник-председател на партията Цветан Цветанов разговаря в Брюксел с генералния секретар на ЕНП Антонио Лопес Истурис. Това съобщиха от пресцентъра на ПП ГЕРБ. На двустранната среща двамата обсъдиха политическата ситуация в България и Европа и приоритетите за предстоящите догодина европейски избори. \"Дългият опит, който има Бойко Борисов в срещите на европейските лидери, му позволява да бъде добър балансьор между различните позиции, свързани с проблемите на миграцията\", каза по време на срещата Антонио Лопес Истурис. Генералният секретар на ЕНП и Цветан Цветанов се обединиха около мнението, че миграцията и кохезионната политика са сред най-важните теми, по които трябва да се вземат правилни решения, за да се неутрализират популистките течения, които не могат да предложат устойчиви решения. Антонио Лопес оцени високо работата на българските евродепутати от ГЕРБ, като отбеляза дейността им по редица сериозни досиета. Той поздрави премиера Бойко Борисов за успешното председателство на Съвета на ЕС, като подчерта, че българското правителство е получило висока оценка от европейските лидери, включително и от опозицията. Цветан Цветанов участва в Срещата на върха на председателите на парламентарни групи от ЕНП в националните парламенти, която се провежда в Европейския парламент в Брюксел. Тя е посветена на следващия европейски бюджет, на сигурността на границите, киберсигурността и борбата с тероризма в Европа.", "date": "2018.06.25", "title": "Цветанов се срещна с генералния секретар на ЕНП Антонио Лопес Истурис"}
{"url": "https://www.faktor.bg/bg/articles/novini/svyat/bivsh-generalen-sekretar-na-nato-v-cherniya-spisak-na-sasht", "text": "Бившият генерален секретар на НАТО Хавиер Солана попадна в черния списък на САЩ и няма право да влиза в страната, предава БГНЕС. Властите във Вашингтон са му отказали виза заради неговото посещение в Иран, на който президентът Доналд Тръмп наложи санкции през май заради ядрената програма. Солана беше поканен от близкия до демократите Институт „Брукингс“ във Вашингтон, но е получил отказ заради „визитата си във вражеската държава“, съобщава вестник „Паис“. Испанският политик твърди пред изданието, че е в процедура на получаване на виза. Хавиер Солана беше генерален секретар на НАТО в периода от 1995 до 1999 г. По време на неговия мандат алиансът за пръв път се разшири на Изток, включвайки страните от Вишеградската четворка през 1998 г. На следващата 1999 г. НАТО се намеси в конфликта в бивша Югославия, слагайки край на сръбската политика на геноцид над албанците в Косово.", "date": "2018.06.25", "title": "Бивш генерален секретар на НАТО в черния списък на САЩ"}
{"url": "https://www.faktor.bg/bg/articles/apokalipsis-v-gartsiya-atina-e-pod-voda", "text": "Силни дъждове създадоха сериозни проблеми в Гърция. Пороите отнесоха пътища и затрудниха трафика в района на столицата Атина, съобщава Нова телевизия.    Противопожарните служби са реагирали на десетки сигнали за наводнени улици, подлези, сгради и приземни етажи. В момента Гърция се готви за циклона, който се заформи в Средиземно море и през следващите дни ще премине и над Италия и България.", "date": "2018.06.25", "title": "Апокалипсис в Гърция: Атина вече е под вода, циклонът настъпва към България"}
{"url": "https://www.faktor.bg/bg/articles/novini/balgariya/prognoza-parnoto-i-toplata-voda-poskapvat-s-okolo-7-ot-1-yuli", "text": "С около 7% ще поскъпнат парно и топла вода в страната от 1 юли. Прогнозата е на Комисията за енергийно и водно регулиране предвид очакваното поскъпване на природния газ с близо 11% на фона на исканото от \"Булгаргаз\" увеличение с 18%. От регулатора увериха, че по-малкото увеличение няма да доведе до шоково поскъпване преди отоплителния сезон. По правило 70 на сто от цените на парно и топла вода зависят именно от цената на синьото гориво. Така очакваното поскъпване е именно с около 7 на сто, но ще е различно за отделните топлофикации. Окончателното решение на енергийния регулатор ще стане факт на 1 юли. Тогава ще стане ясно и каква ще е новата цена на тока.", "date": "2018.06.25", "title": "Прогноза: Парното и топлата вода поскъпват с около 7% от 1 юли"}
{"url": "https://www.faktor.bg/bg/articles/tsvetanov-v-bryuksel-protsesat-po-dogovaryaneto-na-evropeyskiya-byudzhet-tryabva-da-bade-priklyuchen-predi-izborite-dogodina", "text": "Изключително важно е новият европейски бюджет да не намали средствата за Общата селскостопанска политика и за кохезионната политика и да отдели достатъчно пари за политики за младежите. Това каза в Брюксел председателят на ПГ на ГЕРБ и заместник-председател на партията Цветан Цветанов. В белгийската столица Цветанов и евродепутатът Естер Де Ланге съпредседателстват 27-ата среща на върха на председателите на ПГ от ЕНП в националните парламенти. Срещата е посветена на Многогодишната финансова рамка след 2020 година, сигурността на границите, борбата с тероризма и киберсигурността. По отношение на европейския бюджет Цветан Цветанов подчерта, че процесът по договарянето трябва да бъде приключен преди европейските избори догодина, за да не стане жертва на популистки аргументи по време на кампанията.  Във форума участват и заместник-председателят на ЕИБ Александър Щуб, европейският комисар за сигурност Джулиян Кинг, евродепутатът от ГЕРБ/ЕНП Андрей Новаков, който е и заместник-координатор за регионалното развитие, други евродепутати и депутати от националните парламенти. Следобедната сесия ще бъде посветена на сигурността. Участниците в срещата на върха ще обсъдят и европейските избори с директора на кампанията на ЕНП Дара Мърфи.", "date": "2018.06.25", "title": "Цветанов в Брюксел: Процесът по договарянето на европейския бюджет трябва да бъде приключен преди изборите 2019"}
{"url": "https://www.faktor.bg/bg/articles/novini/svyat/tezhka-sedmitsa-za-merkel-zaradi-migrantite", "text": "Германския канцлерАнгела Меркел я очаква решаваща седмица, която може да определи бъдещето на нейното правителство. Канцлерът се бори със свързани с миграционната политика кризи, както в чужбина, така и в страната, предаде ДПА, цитирана от бТВ. Меркел се бори да избегне конфликт с вътрешния министър Хорст Зеехофер за това кой да бъде допускан в страната. Министърът, който е и лидер на коалиционната партия Християнсоциален съюз (ХСС), заплаши, че от началото на юли ще започне да спира бежанци на границата. Днес канцлерът ще се срещне с представители на дясноцентристката си партия Християндемократически съюз (ХДС), най-влиятелния член на коалицията. Във вторник ѝ предстоят срещи с лидери на коалицията. През уикенда заместник-лидерът на Германската социалдемократическа партия (ГСДП) Ралф Щегнер заяви пред медиите, че неговата партия няма да подкрепи незабавно връщане на мигрантите, пристигащи на германската граница. Източници в ГСДП съобщиха пред ДПА, че партията се готви за евентуални предсрочни избори, ако коалицията се разпадне. В четвъртък лидерите на страните от ЕС ще се срещнат в Брюксел, за да се опитат да постигнат напредък в намирането на европейско решение на миграционната дилема. Зеехофер и ХСС трябва да дадат на Меркел повече време за решаване на миграционния проблем, заяви еврокомисарят по бюджета и човешките ресурси Гюнтер Йотингер, член на ХДС. Той добави, че според него до срещата на лидерите ще бъде постигнат напредък. \"Но това няма да е консенсус като този, който очакват някои членове на ХСС\", предупреди той. (БТА)", "date": "2018.06.25", "title": "Тежка седмица за Меркел заради мигрантите"}
{"url": "https://www.faktor.bg/bg/articles/novini/svyat/partiyata-na-erdogan-ne-uspya-da-specheli-mnozinstvo-v-medzhlisa-shte-se-koalira-s-natsionalistite", "text": "Реджеп Ердоган спечели президентските избори в Турция с 52% от подкрепата на избирателите, но партията му няма мнозинство в Меджлиса. Въпреки това е възможно те да се коалират с националистите, които имат 50 места в парламента. Снощи най-радостни от всички празнуващи победата на Ердоган бяха забулените жени, младежите и децата. Празнуваха също ислямистите и националистите. Празненствата започнаха още преди да бъдат обявени официалните резултати. Президентът поздрави привържениците си традиционно от терасата на централата на партията в Анкара. „Готови сме да въведем президентската система. Ще се борим срещу всички терористични организации като ПКК и ФЕТО, както и за Освобождението на Сирия, така че сирийците, които сега са тук, да се върнат в родината си”, заяви той пред поддръжниците си. Привържениците на Ердоган одобряват президентската система, която на практика дава абсолютна власт на държавния глава. Опозицията от Народнорепубликанската партия е разочарована от резултата. Те имат съмнения за фалшификация на вота, въпреки че имаше хора във всички секции. Наблюдателите също отчитат проблеми. Според тях по-големият проблем е не толкова технически, а т.нар. „контролиран вот”. От опозицията обявиха, че не приемат резултатите и обвиняват анадолската агенция в манипулации на вота. Днес никой не споменава за убитите вчера партийни активисти на опозиционната „Добра партия”. Всички чакат окончателните резултати, които ще бъдат обявени до петък.", "date": "2018.06.25", "title": "Партията на Ердоган не успя да спечели мнозинство в Меджлиса, ще се коалира с националистите"}
{"url": "https://www.faktor.bg/bg/articles/novini/svyat/evropa-e-dalech-ot-kompromis-komentarite-sled-sreshtata-v-bryuksel-za-migratsiyata", "text": "Европа все още е далече от намирането на компромис – това коментират анализаторите след неформалната работна среща на върха в Брюксел по въпроса за миграцията. Вчерашната минисреща на върха завърши без конкретни решения, но и нейният формат не го позволяваше. 16 държавни правителствени ръководители участваха в нея. Лидерите на страните от Вишеградската четворка я бойкотираха. Основният източник на напрежение продължава да бъде темата за вътрешното преразпределяне на мигранти на територията на ЕС. Според много от европейските лидери Дъблинските споразумения, според които отговорността трябва да се поеме от страната, през която един мигрант е влязъл на територията на Съюза и в която е бил регистриран, трябва да бъдат променени, съобщава бТВ. Вчерашната среща потвърди желанието на много страни да бъдат налагани икономически санкции на тези, които отказват да бъдат солидарни.", "date": "2018.06.25", "title": "Европа е далеч от компромис – коментарите след срещата в Брюксел за миграцията"}
{"url": "https://www.faktor.bg/bg/articles/indzhe-turtsiya-skasa-s-demokratichnite-tsennosti", "text": "Главният конкурент на президента на Турция Реджеп Ердоган - кандидатът на Народнорепубликанската партия Мухаррем Индже, предупреди за сериозната опасност за страната, идваща от новото ръководство на републиката, съобщи ТАСС.      Това заяви Индже днес в реч, предавана от телевизионния канал Ен Ти Ви.      Започващият от днес работа режим представлява голяма опасност. Съсредоточаването на изпълнителна, законодателна и съдебна власт в ръцете на един човек поставя въпроса за оцеляването. Ние ще живеем така и всички ще плащаме цена за това, заяви той.       Индже смята, че Турция е скъсала връзката с демократичните ценности, с парламентарната система.       Ние преминахме към режим на еднолично управление. Факторите, заплашващи обществения мир, ще останат актуални и ние ще продължим да чувстваме голяма тревога за нашето бъдеще, каза Индже.", "date": "2018.06.25", "title": "Индже: Новият режим в Турция скъса с демократичните ценности"}
{"url": "https://www.faktor.bg/bg/articles/strah-v-novoto-nemsko-pravitelstvo-varvim-kam-germanski-brekzit", "text": "Лидерката на Германската социалдемократическа партия (ГСДП) Андреа Налес порица един от коалиционните си партньори. Това стана в момент на все по-голямо разцепление в управляващата тройна коалиция по въпроса с граничната политика и предоставянето на убежище в Германия, предаде ДПА. Андреа Налес каза, че вътрешният министър Хорст Зеехофер и лидерът на Християнсоциалния съюз (ХСС) Маркус Зьодер - и двамата традиционни съюзници на канцлера Ангела Меркел, но много по-твърдолинейни по въпросите на миграцията - вървят към \"германски Брекзит\" или \"Герекзит.  В реч пред свои съпартийци в провинция Северен Рейн-Вестфалия, Налес нарече Зеехофер \"опасност за Европа\". Тя начерта паралел между сегашния дебат в Германия за миграцията и реториката на британските консервативни политици преди референдума за Брекзит през юни 2016 г., на който бе взето решение страната да напусне блока. Лявоцентристката лидерка каза, че отказва да позволи на ХСС да се отцепи от коалицията и да действа на своя глава по миграционната политика, следвайки многократните заплахи на Зеехофер да се опълчи на Меркел, като въведе едностранно контрол по германските граници. ХСС иска от началото на юли да бъдат отхвърляни всички кандидати за убежище, които вече са се регистрирали другаде в Европа. Но Меркел е против такъв ход, какъвто според нея ще подкопае европейската солидарност. Вместо това тя иска да се постигне решение на проблема на европейско равнище и обеща да намери такова до края на месеца. Ако Зеехофер реши да действа на своя глава, Меркел може да го уволни или дори да се стигне до разпадане на коалицията между ГСДП, ХСС и Християндемократическия съюз (ХДС) на Меркел. Само 100 дни след сформирането на третото коалиционно правителство с Меркеловия консервативен блок, ГСДП започна да се готви за предсрочни избори, казаха партийни източници пред ДПА.", "date": "2018.06.25", "title": "Страх в новото немско правителство: Вървим към германски \"Брекзит\""}
{"url": "https://www.faktor.bg/bg/articles/vnimanie-idva-nov-moshten-tsiklon-pomita-italiya-gartsiya-i-balgariya", "text": "Над Средиземно море се заражда мощен циклон, който ще помете най-южните части на Италия, след това Гърция и Македония. А във вторник ще удари и България от юг-югозапад, съобщава Нова телевизия.  Във вторник. От югозапад идват интензивни валежи, гръмотевици и градушки. Едва в навечерието на почивните дни валежите постепенно ще намалеят. През целия период температурите плавно ще се покачват и чак събота-неделя те ще догонят по-нормални за сезона стойности – около 27 градуса. Има голяма опасност от   порои и наводнения във вторник вечерта през целия ден в сряда. В Северна България рискови ще са Старопланинските дерета и притоците на Искър, долните течения на Осъм, Вит и Янтра. На юг – опасност ще дебне по всички планински притоци на реките Арда и Марица. Проблеми са възможни по всички реки в района на Родопите. Системите за ранно предупреждение прогнозират жълт код за опасно високи нива за реките Черна в района на Смолян и Елховска при Рудозем.", "date": "2018.06.25", "title": "Внимание, идва нов мощен циклон - помита Италия, Гърция и България"}
{"url": "https://www.faktor.bg/bg/articles/vuchich-s-tachi-shte-reshavame-vsichki-problemi-po-miren-nachin", "text": "С президента на Косово Хашим Тачи говорихме открито по много въпроси. Договорихме се всички проблеми да се решават по мирен начин, да се гарантира сигурността на всички граждани. Това каза пред държавната телевизия в Белград РТС сръбският президент Александър Вучич след срещата си в Брюксел с Хашим Тачи, съобщи БГНЕС.   \"Открито говорихме по много въпроси. Не съм голям оптимист, но поставихме тези въпроси. Не искам да говоря за подробностите, защото това може да навреди на позициите на Прищина, да промени нашата и обратното\", каза още Вучич.   Според него, най-важното за сърбите в Косово е това, че и двете страни ще спазват принципа - проблемите да се решават по мирен начин, да се уважават и да се гарантира сигурността на гражданите\". \"Това е много важно послание за всички граждани на Сърбия, защото имаме въпроси, които нямат отговор\", каза още Вучич и поясни, че двете страни са се договорили за по-интензивен диалог.", "date": "2018.06.25", "title": "Вучич: С Тачи ще решаваме всички проблеми по мирен начин"}
{"url": "https://www.faktor.bg/bg/articles/balkanski-nravi-makedoniya-prashta-po-kashon-domati-na-stranite-koito-ya-podkrepyat-za-es", "text": "Македонският министър на външните работи Никола Димитров обеща по един кашон домати за всяка една страна, която ще подкрепи започването на преговори за присъединяването на Република Македония към Европейския съюз /ЕС/. \"Това са най-вкусните домати в света. Обещавам всеки, който подкрепи започването на преговори за членство на Македония в ЕС тази седмица, да получи по един кашон по пощата свежи македонски домати\", написа Димитров в собствения си профил в Туитър.", "date": "2018.06.25", "title": "Балкански нрави: Македония праща по кашон домати на страните, които я подкрепят за ЕС"}
{"url": "https://www.faktor.bg/bg/articles/putin-pozdravi-erdogan-za-pobedata-i-za-velikiya-politicheski-avtoritet", "text": "Руският президент Владимир Путин поздрави преизбрания турски президент Реджеп Ердоган за неговата победа на изборите. Путин подчерта, че резултатите от вота говорят за \"великия политически авторитет\" на Реждеп Тайип Ердоган и масовата подкрепа на курса на развитие, по който Турция е поела под негово ръководство. Руският държавен глава изтъкна, че политиката на Ердоган е решила много проблеми, както социални, така и икономически, и е подсилила позицията на страната на международната политическа сцена. Руският президент потвърди готовността за продължаване на диалога с Турция и съвместните действия по двустранните, регионалните и международните въпроси в името на мира, стабилността и сигурността в Европа и Азия.", "date": "2018.06.25", "title": "Путин поздрави Ердоган: За \"великия политически авторитет\"!"}
{"url": "https://www.faktor.bg/bg/articles/protestite-spirat-borisov-naredi-zakonat-za-avtomobilna-kamara-da-bade-izteglen", "text": "Разпоредил съм на Станислав (Станислав Иванов, председател на транспортната комисия в Народното събрание от ГЕРБ - б.р.) да изтегли закона за създаването на Българска автомобилна камара, договорил съм се с колегите и в спокойна обстановка някои от нещата да видим дали със закон или със сега действащите закони, наредби, да се поправят. Това заяви премиерът Бойко Борисов след среща с превозвачите в Министерски съвет. Сивият сектор да се извади от ситуацията. Предстои пакет номер 2, изключително важен за целия бранш, и там ни трябва единството на бранша. Секторът трябва да бъде успокоен и дисциплиниран, добави Борисов.  От своя страна превозвачите казаха, че спират протестите.", "date": "2018.06.25", "title": "Протестите спират! Борисов нареди законът за Автомобилна камара да бъде изтеглен"}
{"url": "https://www.faktor.bg/bg/articles/indzhe-prizna-pobedata-na-erdogan-no-obyavi-che-shte-se-bori-sreshtu-ednolichniya-rezhim", "text": "Кандидатът за президент на опозицията Мухарем Индже обяви, че признава резултата от изборите, спечелени от държавния глава Реджеп Тайип Ердоган според досегашните данни. На пресконференция, излъчена по държавната телевизия TRT, Индже обаче каза, че ще продължи да \"води борбата си\" срещу \"едноличния режим\", който ще се установи с новата политическа система в Турция. Изявлението му идва след часове на съмнения дали Индже и най-голямата опозиционна Републиканска народна партия (РНП) ще признае резултатите от вота - за пръв път президентски и парламентарен едновременно. Изборите за държавен глава бяха спечелени недвусмислено от Ердоган с над 52% от вота, без нужда от балотаж. Индже, който получи почти една трета от вота, каза в първите часове, докато бюлетините се брояха, че данните, с които разполагат изборните власти в страната, са коренно различни от тези на Анадолската агенция, която имаше монопол върху публичното разпространение на първите резултати. На днешната си пресконференция обаче, признавайки победата на президента, той каза, че след като над 15 млн. души са гласували за него, той ще се опита да спечели доверието не само на всеки трети турски гражданин, както е сега. \"Не беше съвсем честно,\" добави той и уточни, че турските власти са създали усложнения за изборите, без да навлиза в подробности. Той припомни и за инцидентите, с които бе съпътстван вотът - например убийството на председател на клон на друга опозиционна организация, Добрата партия, в град Ерзурум. Индже каза, че ще няма да се отказва, а \"ще продължи напред\", но не коментира дали това означава, че ще оспори лидерството в партията, чиято подкрепа той успя да увеличи на предсрочните избори. В момента председател на РНП е Кемал Кълъчдароглу, с когото Индже вече се е състезавал за лидерството на партията.", "date": "2018.06.25", "title": "Индже призна победата на Ердоган, но твърдо се обяви срещу \"едноличния режим\""}
{"url": "https://www.faktor.bg/bg/articles/chervena-mast-bsp-izklyuchi-nepokornite-zemedeltsi-ot-lyavata-lyavata-koalitsiya-iska-da-gi-goni-i-ot-narodnoto-sabranie", "text": "На съвместно заседание на Коалиционния съвет на \"БСП за България\", Изпълнителното бюро на БСП и ръководството на ПГ на \"БСП за България\" бе взето решение за изключване от коалицията на ЗС \" Александър Стамболийски\"  \"Решението е взето на основание чл.22 от Коалиционния договор, който гласи: Партия, член на коалицията, взела решение за самостоятелно участие в избори за народни представители, за президент и вицепрезидент, както и в избори за общински съветници и кметове и за членове на ЕП, се изключва от Коалицията\", съобщиха от пресцентъра на \"БСП за България\".  До днешното решение се стигна, след като в събота, на Конгреса на земеделците беше потвърдено решението им за самостоятелно явяване на избори. Междувременно Спас Панчев и Димитър Георгиев са поискали да напуснат ПГ на „БСП за България“ и да станат независими. Ръководството на БСП настоява те да депозират своите оставки и като депутати.", "date": "2018.06.25", "title": "Червена мъст: БСП изключи непокорните земеделци от лявата коалиция, гони ги и от Народното събрание"}
{"url": "https://www.faktor.bg/bg/articles/sas-semeen-piknik-i-kontsert-v-alpite-avstriya-poema-evropredsedatelstvoto", "text": "Със семеен пикник и концерт в Алпите Австрия официално ще поеме в събота председателството на Съвета на Европейския съюз от България. Церемонията ще се състои в австрийските Алпи под връх Планай, висок 1906 метра. Това ще е третото европредседателство за Австрия, докато за България е първото. На сайта на събитието е отправен призив \"Доведете семейството и приятелите си на пикник в планината\", както и \"Вземете си одеяло за пикник и чанта, пълна с регионални и други австрийски продукти\". През деня ще се проведе среща на високо равнище между премиера Бойко Борисов и австрийския канцлер Себастиан Курц и ще се състои символичното предаване на европредседателството от България на Австрия. На алпийския стадион ще се състои концерт с участието на музиканти, певци и хорове от цяла Европа, които ще изпълнят австрийски и международни хитове. Очакват се около 7000 гости, които ще участват на семеен алпийски пикник около горната станция на лифта на Планай, и 20 000 гости, които ще са в долината, посочва БТА. България откри своето председателство в началото на януари с концерт в Народния театър \"Иван Вазов\", в който бяха представени изпълнения на автентични фолклорни песни и композиции, старинни църковни песнопения, народни танци и фолклорни ритми със съвременно звучене. В културната програма бяха включени изпълнения на камерния ансамбъл \"Йоан Кукузел-Ангелогласния\", вокалната акапелна формация \"Ева квартет\", Стоян Янкулов и ансамбъл \"Чинари\", Националния фолклорен ансамбъл \"Българе\", инструменталната формация \"Булгара\" и дуета Крис и Велин.", "date": "2018.06.25", "title": "Със семеен пикник и концерт в австрийските Алпи Курц поема европредседателството"}
{"url": "https://www.faktor.bg/bg/articles/o-vremena-o-nravi-orban-prav-ot-liderite-na-es-chestitil-na-erdogan", "text": "Унгарският премиер Виктор Орбан е бил първият лидер от Европейския съюз, честитил изборната победа на турския президент Реджеп Ердоган, предаде „Дейли Сабах“. Ердоган събра 52.6% от гласовете на избирателите и спечели нов мандат още на първи тур. Опозиционни лидери обявиха, че не признават резултата заради изборни нередности. Партията на Ердоган събрал над 42% от вота, но събира мнозинство заради коалицията си с Партията на националистическото действие. Сред другите световни лидери, честитили успеха на Реджеп Ердоган, са Владимир Путин, катарският емир Тамим бин Ал Тани, президентът на Азербайджан Хейдар Алиев, както и палестинският лидер Махмуд Абас. Малко по-късно турският президент е получил поздравления от Босна и Херцеговина, Македония и Судан. Сръбският президент Александър Вучич също е пожелал успех на Ердоган, докато изпълнява своите задължения на президентския пост.", "date": "2018.06.25", "title": "О, времена - о, нрави: Орбан пръв от лидерите на ЕС честитил победата на Ердоган"}
{"url": "https://www.faktor.bg/bg/articles/ruska-deputatka-kam-litovskiya-prezident-vklyuchete-si-mozaka", "text": "Призовавам литовския президент Далия Грибаускайте да си включи мозъка, каза руската депутатка Ирина Яровая. Заместник-председателят на Държавната дума (долната камара на парламента в Москва) реагира на вчерашно изказване на държавния глава на членката на Европейския съюз и НАТО, че балтийската страна е заплашена от руска агресия.  \"Госпожа Грибаускайте се опитва да заблуди своите съграждани и да отклони вниманието на хората от вътрешните проблеми на страната. Тя за пореден път извади картата, наречена \"Руска заплаха\". Аз апелирам към президента на Република Литва да си включи мозъка на програмата \"Здрав разум\". Ние, въпреки някои разногласия, уважаваме нашите съседи\", заяви Яровая. НАТО през последните години засили военното си присъствие в държавите от Пакта, които граничат с Русия (Литва, Латвия, Естония и Полша). Повод за увеличаването на контингентите бе окупацията на украинския черноморски полуостров Крим, извършена от Москва през март 2014 г., и подкрепата на Кремъл за проруските сепаратисти в Източна Украйна.", "date": "2018.06.25", "title": "Руска депутатка нагруби отвратително литовския президент: Включете си мозъка!"}
{"url": "https://www.faktor.bg/bg/articles/zapadni-medii-za-sreshtata-v-bryuksel", "text": "Вчерашната мини-среща на високо равнище показа ясно разделението в блока по отношение на миграционната политика и увеличи натиска върху германската канцлерка Ангела Меркел. Тя беше една от 16-те европейски лидери, събрали се на набързо организираната по инициатива на Берлин среща в белгийската столица, целяща да даде шанс на Меркел да поиска страните да получат засилени правомощия за връщане на бежанци, които вече са регистрирани в друга европейска страна. Италианският премиер Джузепе Конте обаче поиска вместо това да се въведат радикални промени в правилата от Дъблин, според които мигрантите трябва да кандидатстват за убежище в първата страна от ЕС, в която влязат. Дипломати посочиха, че има признаци на оформяне на консенсус относно граничната политика, съобщава британският вестник, отбелязвайки, че много страни членки подкрепят плановете спасените в морето мигранти да се отвеждат в центрове в страни извън ЕС, където може да се разгледат молбите им за убежище.  Въпреки че 16-те страни не достигнаха до общи изводи, европейските лидери изразиха задоволство след края на срещата, подчертава френският в. \"Монд\". Напрежението между Франция и Италия по въпросите на миграцията остава засилено. В навечерието на срещата италианският вътрешен министър Матео Салвини определи френския президент като арогантен по отношение на миграционната криза, припомня в. \"Монд\". Вчера френският президент Еманюел Макрон отговори сухо, че \"нямаме нужда от уроци от никого\". Имаме ценности и \"всеки път, когато сме ги предавали, е ставало по-лошо\", каза той в Брюксел, подчертавайки, че сред тези ценности влизат защитата на правата на човека, на другите страни и на тяхната цялост, както и солидарността, която ни свързва. Всички европейски страни подкрепят укрепването на външните граници на ЕС. Те обаче продължават да имат разногласия по отношение на отговорността за мигрантите, които вече са пристигнали в Европа или опитващи се да я достигнат - въпреки големия спад на броя на пристигащите от 2016 г., отбелязва в. \"Монд\".", "date": "2018.06.25", "title": "Високо напрежение между Франция и Италия на срещата за мигрантите в Брюксел"}
{"url": "https://www.faktor.bg/bg/articles/borisov-chaka-reshenie-za-mayki-s-uvrezhdaniya", "text": "\"Чакам да ми дадат решение за майките на деца с увреждания, които протестират, за да стане ясна сметката. Нека стане готова сметката, още се карат кой на кого и как\". Това коментира премиерът Бойко Борисов пред български журналисти в Брюксел. \"Обещал ми е и министърът, и Валери Симеонов работи по това, защо трябва всеки ден да издевателстват над мен. Ще го направя, чакам да видя сметката\", заяви още Борисов. \"Политиците издевателстват, не майките. Не съм казвал, да ми се махат от главата. Казах: \"Връщам го министъра, щом си го харесват, да реши този проблем, да ми се маха от главата Бисер с проблема му. Не да обидя майките\", заяви още Борисов.", "date": "2018.06.25", "title": "Борисов: Чакам решение за майките на деца с увреждания, искам да видя сметката"}
{"url": "https://www.faktor.bg/bg/articles/tsvetanov-shte-uchastva-v-sreshtata-na-varha-na-enp-v-bryuksel", "text": "Председателят на ПГ на ГЕРБ и заместник-председател на партията Цветан Цветанов заминава на 25 юни 2018 г. (понеделник) на работно посещение в Брюксел. Там той ще участва в 27-ата среща на върха на председателите на парламентарни групи от ЕНП в националните парламенти и в Европейския парламент. Цветан Цветанов, заедно със зам.-председателя на Групата на ЕНП, отговаряща за връзките с парламентарните групи в националните парламенти - Естер де Ланге, ще съпредседателстват форума. Конференцията в Брюксел ще бъде съставена от два панела, посветени на подготовката за Многогодишната финансова рамка след 2020 г., сигурността на границите, борбата с тероризма и киберсигурността.  Сред говорителите на форума са евродепутатът и координатор на Комисията по бюджет Хосе Мануел Фернандес, зам.-председателят на Европейската инвестиционна банка Александър Щуб, европейският комисар за Съюза за сигурност Сър Джулиян Кинг, зам.-изпълнителният директор на отдел „Операции“ в Европол Вил ван Гемерт, както и евродепутатът от ГЕРБ/ЕНП Андрей Новаков. Между двата панела на конференцията участниците в нея имат насрочена среща и със зам.-председателя на ЕНП и директор на кампанията за европейските избори през 2019 г. Дара Мърфи. Те ще обсъдят приоритетите на ЕНП за европейските избори през 2019 г.  Преди да открие срещата между председателите на парламентарни групи от ЕНП в националните парламенти и в Европейския парламент, Цветан Цветанов ще разговаря с генералния секретар на ЕНП Антонио Лопес.", "date": "2018.06.25", "title": "Цветанов ще участва в срещата на върха на ЕНП в Брюксел"}
{"url": "https://www.faktor.bg/bg/articles/stoyan-stalev-erdogan-pecheleshe-horata-i-s-magistrali-stroeshe-po-1000-km-4-lentovi-patishta-na-godina", "text": "Можеше да се очаква и по-голям резултат за Реджеп Тайип Ердоган на изборите в Турция. Това каза по bTV Стоян Сталев, бивш външен министър и посланик в Турция. По думите му в турския парламент резултатът за него също е добър от коалиционна гледна точка –  42% за партията, но като коалиционна група получават 52-53%. Това е сериозно мнозинство като коалиция, коментира Сталев. „Ердоган имаше няколко много успешни мандата в началото – стабилизира икономиката, имаше изключителен принос за инфраструктурата на Турция – строеше между 800 и 1000 км 4-лентови пътища на година. Много хора са доволни. Мотото му беше: Повече магистрали, по-скъпи имоти ще имате”, което е вярно, посочи бившият посланик. „Той ликвидира ролята на армията в политическото управление на страната още преди опита за преврат. Това безспорно е един успех от гледна точка на развитието на страната, хубаво е да има цивилна политика”, смята Сталев. Според него президентската република в Турция е започнала много по-отдавна, а сега ще бъде легитимирана. „Ердоган разчита – и заради това и печели масово и постоянно избори, на изключително силната религиозна инфраструктура в страната, която подкрепя неговата партия и има много силно влияние в страната”, отбеляза Сталев. Според него Ердоган е избързал с изборите, за да може формално да поеме по-рано президентската власт и опасявайки се от известни икономически трудности – има обезценяване на лирата. „Това ще се усети покрай чуждите инвестиции, от които ще има отлив. Турция е много зависима от външните си пазари, главно от европейския”, посочи още Стоян Сталев. По думите му косвено Ердоган е член на ЕС чрез големите турски малцинства в Европа.", "date": "2018.06.25", "title": "Стоян Сталев: Ердоган печелеше хората с магистрали - строеше по 1000 км 4-лентови пътища на година"}
{"url": "https://www.faktor.bg/bg/articles/trus-lyulya-yuzhna-gartsiya-tazi-sutrin", "text": "Трус разлюля тази сутрин южния гръцки полуостров Пелопонес, предаде РИА Новости. Земетресението с магнитуд 5,3 по скалата на Рихтер бе регистрирано в осем часа и петнадесет минути на около 30 километра от град Пилос. Трусът стана на дълбочина приблизително десет километра под земната повърхност. На този етап няма данни за щети.", "date": "2018.06.25", "title": "Трус люля Южна Гърция тази сутрин"}
{"url": "https://www.faktor.bg/bg/articles/kremal-malchi-koga-i-kade-shte-bade-sreshtata-putin-tramp", "text": "Кремъл обеща да съобщи, когато има яснота за това къде и кога ще се състои среща между руския президент Владимир Путин и американския му колега Доналд Тръмп. Това заяви говорителят на руския държавен глава Дмитрий Песков в коментар на публикация в австрийския вестник „Кронен Цайтунг“. В нея се твърди, че разговорът ще се състои на 15 юли във Виена, съобщава БГНЕС. „За момента не сме готови да предоставим информация. Ще съобщим, когато имаме готовност”, заяви Песков. Преди две седмици той обяви, че в своя последен телефонен разговор Путин и Тръмп са обсъждали възможността Виена да бъде мястото на двустранната среща. На 16 юни австрийският канцлер каза в телевизионно интервю, че Виена е предложила да бъде домакин на подобна среща на върха.", "date": "2018.06.25", "title": "Кремъл мълчи кога и къде ще бъде срещата Путин-Тръмп"}
{"url": "https://www.faktor.bg/bg/articles/nevizhdano-odobrenie-za-tramp-v-sasht-prezidentat-veche-se-radva-na-45-podkrepa", "text": "Президентът на САЩ Доналд Тръмп е регистрирал рекордно висок рейтинг на одобрение от началото на своя мандат. Това показва проучване на CNN. В момента Тръмп има одобрението на 45% от гражданите. Рейтингът е подобен на този Барак Обама и Роналд Рейгън на този етап от техните мандати. През втората година от мандата си те са имали одобрението на 46% и 45% от гражданите. Неодобрението към политиките на Тръмп е 50.9%. Според други проучвания обаче одобрението към президента през този месец е спаднало с 2% спрямо миналия. Одобрението към него се увеличава благодарение на силната икономика на САЩ. През последните месеци страната регистрира рекордно ниска безработица. В същото време положително се оценява и неговата среща с лидера на Северна Корея Ким Чен-ун от миналата седмица.  Срещата се състоя в Сингапур. На нея беше договорено понижаване на напрежението между двете страни. Тръмп вече обяви прекратяване на военните учения в Южна Корея. В момента той готви и среща с руския президент Владимир Путин.", "date": "2018.06.25", "title": "Невиждано одобрение за Тръмп в САЩ - президентът вече се радва на 45% подкрепа"}
{"url": "https://www.faktor.bg/bg/articles/erdogan-s-parvi-obishtaniya", "text": "Турският президент Реджеп Тайип Ердоган, който спечели абсолютно мнозинство на президентските избори, като по този начин остава на президентския пост за още минимум 5 години, заяви пред привържениците си тази нощ в Анкара, че Турция и турската страна излизат победители от изборите, както и \"страдащите от нашия регион и всички потиснати по света\". \"Започвайки от утре, ще започнем усилена работа, опитвайки се да изпълним обещанията, които направихме към нашата страна. Ще се конфронтираме по-решително с терористичните групировки; ще подобрим международната репутация на страната си\", подчерта Ердоган, като добави, че Турция ще продължи да \"освобождава сирийските земи\", така че бежанците да могат да се върнат в Сирия безопасно. Той изтъкна още пред привържениците си, че Турция била дала урок по демокрация на света.  Като си извоюва нови правомощия, Ердоган започва трансформация на държавния апарат. С нея страната ще се превърне от парламентарна в президентска република. Той ще има право да назначава 12 от 15 съдии във Върховния съд, длъжността премиер отпада, като вместо това той ще назначава вицепрезиденти. Междувременно турската лира поскъпна след победата на Ердоган, поскъпвайки с повече от 2 процента по време на ранната търговия на пазарите в Азиатско-тихоокеанския регион. Турската валута беше в центъра на вниманието през миналия месец, след като на 23 май достигна историческо дъно.", "date": "2018.06.25", "title": "Ердоган с първи обещания: Ще се боря с терористите и за освобождението на сирийската земя"}
{"url": "https://www.faktor.bg/bg/articles/aleksandar-velev-erdogan-specheli-izborite-oshte-predi-da-zapochnat", "text": "За мен изборите бяха приключили още със самото начало. В момента той реализира целта си – да концентрира цялата власт. Присъствието на опозицията бе нищожно в медиите – беше невъзможно опозицията да спечели. Това обяви в студиото на Би Ти Ви журналистът Александър Велев, шеф на БНР. Индже разчиташе, че може да се стигне до втори тур. Но мисля, че картината е ясна – Ердеган спечели изборите, той печели и в парламента, предвид коалицията, която създава там, добави той. По думите му ислямизацията на Турция е факт, и стъпките ще бъдат напред. Там светските ценности отстъпват на ислямските. И сега със своята безконтролна власт Ердоган ще бъде по-силен и в своята и вътрешна, и външна политика. Той се закани да върне сирийците по домовете си, което е заявка, че Турция ще се опита да налага по-силна позиция в Сирия. Той освен това залага да влезе в топ 10 на държавите с икономическа мощ. И ако това стане – защото налива в икономиката, за да осигурява работни места, да поддържа стандарта на хората и да поддържа една икономика да бъде гореща, което обаче крие известни рискове, посочи Велев.  Според него по отношение на Европа Ердоган не веднъж е демонстрирал  враждебност и нееднокрадно е показвал мускули, като особено красноречива е политиката му към бежанците. Едно е ясно, че европейската песпектива на Турция се отдалечава, демократизацията на държавата отпада. Затова разговорите между Турция и ЕС ще бъдат много трудни, заключи Александър Велев.", "date": "2018.06.25", "title": "Александър Велев: Ердоган спечели изборите още преди да започнат"}
{"url": "https://www.faktor.bg/bg/articles/karakachanov-zashtiti-napadnatite-ot-romi-politsai-na-tsiganizatsiyata-tryabva-da-se-slozhi-kray", "text": "\"Заставам категорично зад българските полицаи и категорично и отново ще настоявам в законите на Република България да бъде вкарана тяхната неприкосновеност. Маргиналите и екстремните субекти, които не желаят да спазват законите на страната ни, ще бъдат поставяни на мястото им с цялата сила и строгост на закона! На циганизацията, циганската престъпност и безчинствата трябва да се сложи край!\" Това написа в профила си във Фейсбук вицепремиерът по сигурността и министър на отбраната Красимир Каракачанов по повод инцидента в Ботевград в събота вечерта, когато полицаи, отзовали се на сигнал за нарушаване на обществения ред, бяха нападнати от роми. \"Дошло ли е времето за тоягата\", пита Каракачанов в изявлението си, разпространено и на сайта на партията му ВМРО.", "date": "2018.06.25", "title": "Каракачанов защити нападнатите от роми полицаи: На циганизацията трябва да се сложи край!"}
{"url": "https://www.faktor.bg/bg/articles/erdogan-absolyuten-pobeditel-pet-partii-vlizat-v-turskiya-parlament", "text": "Реджеп Тайип Ердоган печели президентския вот с абсолютно мнозинство. Това обяви Висшата избирателна комисия. В парламента влизат пет партии, които са преодолели 10-процентния праг. Това са Партията на справедливостта и развитието на Ердоган, нейният съюзник Партията на националистическото действие, главната светска опозиционна Народнорепубликанска партия, прокюрдската Демократична партия на народите и десноцентристката „Добра партия”. Минути след като стана ясно, че президентът Реджеп Ердоган печели изборите, Истанбул сякаш се събуди, посочи БНТ. Хиляди привърженици на президента Реджеп Ердоган и неговата Партия на справедливостта и развитието се събраха пред централата на партията, за да отбележат изборната победа. Победата на президента Реджеп Ердоган и неговата партия е повече от категорична. Турция отива само към по-добро. - Какво искате от Реджеп Ердоган? - Да продължи политиката си, да продължи да помага на мюсюлманите по света, да продължи да подкрепя арабите. Ние всички обичаме Ердоган! Той работи за справедливостта! Очакваме по-добра икономика и по-добро образование. Президентът обяви изборна победа, прие отговорността да управлява с широки правомощия под новата президентска система и призова за единство. На фона на шумните нощни празненства, обаче, опозицията обвини президента, Върховната изборна комисия и Анадолската агенция в манипулация на изборите и оповестяване на фалшиви резултати. Ерхан Бозан, Републиканска народна партия: Проблемът е, че демокрацията в Турция беше до голяма степен унищожена. Имахме парламентарна система, в която трите власти се уравновесяваха и контролираха взаимно, но сега сме се запътили към диктатура под името \"Президентска република\". Това, което ще влезе в сила на 25 юни, не е президентска система. Един човек да съсредоточи в ръцете си цялата власт - това е неприемливо. Хиляди наблюдатели от Организацията за сигурност и сътрудничество в Европа и неправителствени организации наблюдаваха изборния процес. Заключенията: Борис Ячев, наблюдател на изборите, ПАОССЕ: Макар че привидно да нямаше технически и технологични нарушения по време на самия вот, усещаше се едно напрежение, един страх, витае една напрегнатост. Изключително засилено полицейско присъствие, присъствие на жандармерия - намеса на полицията в самата организация и подготовка на вота, включително чрез претърсване на хора, които са тръгнали да гласуват, проверка на документи. Традиционните нарушения бяха - опит за натиск от страна на председателя на СИК или членове да се гласува в определена посока, връщане на хора, за които се знае, че ще гласуват за различна партия от сега управляващата под различен предлог. Според старшия анализатор в Центъра за външни изследвания в Истанбул Аслъ Айдънтъшбаш, големият въпрос оттук нататък е как Реджеп Ердоган ще се справи с решаването на големите въпроси пред Турция. Аслъ Айдънтъшбаш, старши изследовател в Центъра за външни отношения, Истанбул: Не мисля, че някой в Турция е щастлив от факта, че има журналисти в затвора или че върховенството на закона е в ужасно състояние. И в двата лагера има хора, осъзнаващи, че демокрацията в Турция е в огромна криза. Въпросът, обаче, е - на кого вярвате да поведе страната в следващия етап и ПСР успява да предаде успешно следното послание на своите избиратели: \"Демокрацията ни е счупена, но има по-важни неща от демокрацията - целият свят е против нас, ние имаме външни врагове, Европа, не можем да поемаме риск, демокрацията не ни е топ приоритет, целият този сценарий - ние имаме външни врагове, е всъщност извинение за въвеждането на едноличен режим. Според Айдънтъшбаш, преходът от парламентарна към президентска система няма да е лек. Аслъ Айдънтъшбаш, старши изследовател в Центъра за външни отношения, Истанбул: Мисля, че ще бъде хаос. Новата система на управление е всъщност смяна от парламентарна република към изпълнително президентство, каквото е в САЩ. Но тази система е много слаба по отношение контрола и баланса между различните власти. Консолидацията на властта създава и съпротива. Колкото по-силно е правителството, толкова по-обединена и силна става опозицията. Тези предизвикателства не са лесни. Който и да е президент, той ще трябва да живее с факта, че Турция е разделена страна. Дълбоко разделено общество. Хората се чувстват заплашени от другата страна. Въпреки притесненията на опозицията и анализаторите, привържениците на президента Ердоган продължиха да празнуват по улиците на Истанбул до късно през нощта. Защото този път Ердоган спечели и Анкара, и Истанбул. Остава обаче интригата дали в разединена Турция няма да има изненади, предвид обстоятелството, че светски настроената част от турския народ недвусмислено заяви своето несъгласие с политиката на президента Ердоган, както и каква ще бъде реакцията на основните му опоненти, които събраха на предизборни митинги милиони турски граждани.", "date": "2018.06.25", "title": "Ердоган абсолютен победител, пет партии влизат в турския парламент"}
{"url": "https://www.faktor.bg/bg/articles/slantse-na-iztok-poveche-oblatsi-nad-zapadna-balgariya", "text": "Днес над западната половина от страната ще има временни увеличения на облачността и на места, главно в планинските райони ще превали и прегърми. Над Източна България ще преобладава слънчево време. Ще духа слаб до умерен вятър от изток-североизток. Максималните температури ще са между 24° и 29°, в София около 24°. Това съобщи Агенция „Фокус“, позовавайки се на данни от Националния институт по метеорология и хидрология.  Атмосферното налягане ще бъде малко по-високо от средното за юни и ще остане без съществена промяна. Над Черноморието ще бъде предимно слънчево с временни увеличения на облачността. Ще духа до умерен североизточен вятър. Максимални температури по крайбрежието: 22-24°. Температурата на морската вода е 24-25°. Вълнението на морето ще бъде 2-3 бала.  Над планините ще се развива купесто-дъдовна облачност и на места ще има краткотрайни валежи от дъжд и гръмотевици. Ще духа до умерен югоизточен вятър. Максималната температура на височина 1200 метра ще е около 16°, на 2000 метра – около 8°.", "date": "2018.06.25", "title": "Слънце на изток, повече облаци над Западна България"}
{"url": "https://www.faktor.bg/bg/articles/premierat-borisov-pozdravi-redzhep-erdogan-za-izbornata-pobeda", "text": "Министър-преседателят Бойко Борисов поздрави в телефонен разговор президента на Турция Реджеп Тайип Ердоган за изборната победа при провелите се предсрочни президентски и парламентарни избори в южната ни съседка. Това съобщиха от правителствена информационна служба.  „Убеден съм, че изразената днес воля на турския народ ще бъде основа за стабилното и консолидирано развитие на Турция във всички области“, заяви българският премиер. Той изрази удовлетворение от засилените контакти между България и Турция в последните години и посочи, че разчита активното двустранно сътрудничество да продължи.  „Вярвам, че заедно ще работим за укрепване на връзките между нашите две страни в областта на миграцията, както и за мира и стабилността в региона“, каза още Бойко Борисов. Той запозна Ердоган с позицията, която вчера заяви пред европейските лидери в Брюксел, че споразумението с Турция трябва да продължи, за да бъде преодоляна мигрантската криза и че за пореден път е настоял ЕС да изплати останалата част от договорените средства.  Турският президент благодари на българския премиер и изрази надежда за още по-успешно партньорство между двете държави.", "date": "2018.06.25", "title": "Премиерът Борисов поздрави Реджеп  Ердоган за изборната победа"}
{"url": "https://www.faktor.bg/bg/articles/gartsite-pak-na-protest-sreshtu-imeto-na-makedoniya", "text": "Над 5000 души протестираха в гръцкия град Солун срещу споразумение с Македония, целящо да уреди спора за името на Македония, предаде Асошиейтед прес. Демонстрантите се включиха в шествие до македонското консулство в Солун, а после към офисите на двете политически сили, които са партньори в управляващата коалиция в Гърция - СИРИЗА и \"Независими гърци\".", "date": "2018.06.25", "title": "Гърците пак на протест срещу името на Македония"}
