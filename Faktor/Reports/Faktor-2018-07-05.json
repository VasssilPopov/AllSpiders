{"url": "https://www.faktor.bg/bg/articles/london-preduprezhdava-mozhe-da-ima-ostri-oshte-nevralgichni-tochki-atakuvani-ot-novichok", "text": "Новият случай на отравяне с нервнопаралитичното вещество \"Новичок\" във Великобритания в град само на 10 км от Солсбъри, където точно преди 4 месеца бяха отровени руският двоен агент Сергей Скрипал и дъщеря му Юлия, е сигнал, че може да има още последствия от случая \"Скрипал\", отбелязва ДПА, цитирана от БТА. Още по време на разследването през април Джон Бойд - главен научен съветник на правителството, предупреди, че все още може да има \"горещи точки\", заразени с веществото, въпреки че бе извършено щателно почистване на няколко подозрителни места в Солсбъри. \"Имаме работа с химикал, който не се вижда\", каза тогава Бойд в отговор на един от критиците на бавното темпо на почистващите операции. \"Това вещество не \"деградира\" толкова бързо, колкото си мислите. Можем да приемем, че сега качествата му не са по-различни от деня, в който (отровата) е била разпръсната\", добави той. Двете нови жертви вече бяха идентифицирани като Чарли Роули, на 45 г., и неговата приятелка Доун Стърджис, на 44 г. Те пострадаха в съседния град Еймсбъри и сега са в критично състояние, след като очевидно са попаднали на една от тези \"горещи точки\", смятат експерти и служебни лица, занимаващи се със случая. Помощник-комисарят по специалните операции в лондонската полиция Нийл Басу, който ръководи антитерористичното разследване, увери обществеността вчера, че няма данни двамата (Роули и Стърджис) да са посетили някои от почистваните след отравянето на Скрипал и дъщеря му места. След като Роули и Стърджис бяха спешно отведени в болницата, полицията отцепи пет нови места, включително един дом в Еймсбъри. Приятел на двамата - 29-годишният Сам Хобсън, каза, че Стърджис се е почувствала зле в събота сутринта, а Роули - по-късно същия ден. Той бил с двамата предната вечер в Солсбъри на няколко места, намиращи се близо до площадките, които бяха отцепени по време на разследването във връзка с отравянето на Скрипал и дъщеря му през март. Едно от местата, които те посетили, бил паркът \"Кралица Елизабет\", където тримата взели по едно питие и се порадвали на слънцето. Според Хобсън, Стърджис и Роули имали връзка от няколко месеца. Двамата имали деца (от предишни връзки) и били безработни. Междувременно руският химик Вил Мирзаянов каза, че \"Новичок\"-ът в основата на отравянето на двамата британци този уикенд не може да е от същата партида като използвания в нападението срещу Сергей Скрипал и дъщеря му Юлия.  Мирзаянов разкри съществуването на този нервнопаралитичен газ. Според химика Москва е замислила този нов инцидент, за да \"отклони вниманието\". \"Мисля, че това е нова атака, без физическа връзка с първата\", каза Мирзаянов в телефонен разговор за Франс прес. Ако някои британски учени смятат, че \"Новичок\" е стабилна субстанция, която може да се запази четири месеца, това \"изобщо не е вярно\", добави той. \"Новичок е много податлив на влага и се разпада щом има вода\", изтъкна химикът. Пламенен противник на руския президент Владимир Путин, 83-годишният Мирзаянов смята, че отравянето на двамата британци в Еймсбъри, е предназначено \"да отклони вниманието от разследването на отравянето в Солсбъри\" на двамата Скрипал. \"Като взимат на прицел хора, които нямат абсолютно никаква връзка с Русия, руснаците искат да покажат, че това е вътрешен британски проблем, а не международен проблем\", по-специално с приближаването на първата среща на върха на президентите Доналд Тръмп и Владимир Путин, допълва ученият. Мирзаянов пристигна в САЩ през 1995 г., след като работеше близо 30 години за Държавния изследователски институт за химия и органични технологии първо на СССР, а после на Русия. Мирзаянов бе този, който в началото на 90-те години за първи път разкри съществуването на \"Новичок\". Сега Мирзаянов живее в Принстън в САЩ.", "date": "2018.07.05", "title": "Лондон предупреждава: Може да има още невралгични точки, атакувани от \"Новичок\""}
{"url": "https://www.faktor.bg/bg/articles/kremal-sled-noviya-sluchay-skripal-britanskoto-pravitelstvo-da-spre-intrigata-s-otrovnite-himichni-veshtestva", "text": "Москва призова днес британската полиция да не се поддава на \"мръсните политически игри\" и да си сътрудничи с Русия след отравянето на двама души с вещество, използвано вече срещу бившия руски шпионин Сергей Скрипал, предаде Франс прес. \"Призоваваме британските правоохранителни органи да не се поддават на мръсните политически игри и да започнат взаимодействие с руските правоохранителни органи\", каза на пресконференция говорителката на руското външно министерство Мария Захарова, цитирана от ТАСС. Тя добави, че правителството на Тереза Мей ще трябва да се извини за всичко, което е направило и го призова да прекрати интригите с отровни химически вещества.", "date": "2018.07.05", "title": "Кремъл: Тереза Мей да се извини заради интригите около Скрипал"}
{"url": "https://www.faktor.bg/bg/articles/es-pita-da-bade-li-zapazeno-lyatnoto-chasovo-vreme", "text": "Европейците са питани дали искат да бъде запазено лятното часово време, или предпочитат да бъде премахната тази често поставяна под въпрос практика, при която часовниците се преместват с един час напред за шест месеца в годината, предаде ДПА.   Европейската комисия започна проучване, продължаващо до 16 август, при което пита хората дали искат да запазят лятното часово време или да го премахнат, както и дали предпочитат лятното или зимното часово време. EП с първа стъпка към отмяна на лятното часово време, но няма да е скоро   ЕК каза, че проучването е било предприето след искане на Европейския парламент през февруари, а също на граждани и някои страни членки на ЕС.   Тя задава пет въпроса, при които хората трябва да кажат как преживяват лятното часово време, дали искат да го запазят или да премахнат съществуващата уредба и защо, както и да уточнят дали предпочитат часовниците да останат за постоянно с един час напред или назад. Ани Алашка: Лятното часово време е неоправдана, безсмислена мярка   През март анкета показа, че 73 процента от германците предпочитат да бъде премахнато лятното часово време. Малцина обаче очакват то да бъде премахнато през следващите пет години.   Лятното часово време е въведено в няколко европейски страни с цел да се пести енергия през Първата световна война.   Според законодателството на ЕС часовниците в общността се преместват с един час напред в последната неделя от март и се връщат отново в последната неделя на октомври. Смяната на времето се отразява върху съня, сърцето и дори върху кожата", "date": "2018.07.05", "title": "ЕС пита: Да бъде ли запазено лятното часово време?"}
{"url": "https://www.faktor.bg/bg/articles/borisov-posreshta-kitayskiya-premier-v-sofiya", "text": "Премиерът Бойко Борисов посрещна председателя на Държавния съвет на Китай Ли Къцян, който пристигна на четиридневно официално посещение в София. Двамата ще обсъдят развитието на отношенията между България и Китай и възможностите за допълнително активизиране на търговско-икономическото сътрудничество по време на работна вечеря между двете делегации резиденция \"Бояна\", съобщиха от пресцентъра на Министерски съвет.  Утре, 6 юли, ще се проведе официална церемония по посрещане на председателя на Държавния съвет на КНР Ли Къцян от премиера Бойко Борисов. Двамата ще проведат разговор на четири очи, последван от пленарни разговори. Ли Къцян е в София за провеждането на седмата Среща на държавните и правителствени ръководители на страните от Централна и Източна Европа и Китай, която тази година се домакинства от България. Основната цел на форума „16+1“ е да задълбочи търговските връзки и икономическото сътрудничество между държавите участнички и да насърчи двустранни и многостранни партньорства", "date": "2018.07.05", "title": "Борисов посрещна китайския премиер с послание от жената на Боян Петров върху трибагреник: \"Сърцата никога не замръзват\""}
{"url": "https://www.faktor.bg/bg/articles/novini/svyat/sasht-otricha-da-sa-smekchili-tona-kam-severna-koreya", "text": "Държавния департамент на САЩ отхвърли днес появили се твърдения, че администрацията на президента Доналд Тръмп е смекчила позицията си спрямо Северна Корея в момент, когато държавният секретар Майк Помпейо пътува за Пхенян за ключови разговори по денуклеаризацията, предаде Асошиейтед прес, цитиран от БТА. Говорителката на Държавния департамент Хедър Науърт каза пред журналистите, придружаващи Помпейо, при спирката на самолета в Анкоридж, че американската политика не се е променила. САЩ остават на твърдата си позиция за денуклеаризация на Северна Корея, посочи тя. Помпейо трябва да пристигне в Пхенян утре. Въпреки появили се в медиите съобщения, че Северна Корея продължава ядрената си програма, Тръмп остава оптимист и писа тази седмица в Туитър, че преговорите със Северна Корея \"вървят добре\".", "date": "2018.07.05", "title": "САЩ отрича да са смекчили тона към Северна Корея"}
{"url": "https://www.faktor.bg/bg/articles/novini/balgariya/sled-rodnite-kurorti-valeri-simeonov-zapochva-hayka-za-shuma-i-v-sofiya", "text": "София е градът, в който законите отстъпват на познанствата, шуробаджанащината и политическите чадъри. Това написа вицепремиерът Валери Симеонов в страницата си във Фейсбук. Вицепремиерът обяви, че започва серия от акции срещу шума в столицата. Симеонов също така изказва благодарност за начина, по който столичните кръчми и дискотеки реагират на неговите проверки. \"Снощи заедно с РЗИ, зам.-министъра на здравеопазването г-жа Светлана Йорданова и членове на политическия ми кабинет започнахме проверки по Закона за шума и в София. Градът, в който законите отстъпват на познанствата, шуробаджанащината и политическите чадъри. Оказа се, че въвеждането на ред по Закона за шума в столицата е детска игра спрямо войната с мутрите в Слънчев бряг. Никакви проблеми - никъде. Откъдето минахме, след нас се възцаряваше мир, спокойствие и тишина. Оказа се, че собствениците и управителите много добре осъзнават нарушенията и още с първото разпореждане спираха озвучаването. Започнахме с кастата на \"недосегаемите\" по бул. Витоша.", "date": "2018.07.05", "title": "След родните курорти Валери Симеонов започва хайка за шума и в София"}
{"url": "https://www.faktor.bg/bg/articles/novini/balgariya/oshte-razkritiya-bratat-na-deputata-ot-dps-dimitar-avramov-borko-mesarya-porachal-zverski-poboy-nad-danachen-inspektor", "text": "Бандата на Борко Месаря – Борис Аврамов, който е брат на депутата от ДПС Димитър Аврамов, е имала строга йерархия и е действала при изключителна конспиративност, разкриха антимафиоти пред „Телеграф“.  На върха на наказателната бригада стоял Борко, а под него бил Пешо Малкия.   Двамата бяха арестувани за убийството на данъчния инспектор Иво Стаменов заедно с трети член на групата, а четвърти в момента лежи в Бургаския затвор.   Пешо бил силовак от „Люлин“ и ръководел своя бригада за побои и рекет. Отличавал се с изключителна жестокост и безскрупулност. Приемал да пребият нарочената жертва срещу солидно заплащане. Най-много поръчки му идвали от Месаря.   Борко Месаря, за когото има данни, че точи ДДС чрез сделки с месо, имал зъб на данъчния Иво Стаменов. Освен това и фирмите му били вкарвани в черен списък на нелоялни бизнесмени, станало ясно в хода на разследването. Затова и поръчал на Малкия данъчният да бъде пребит зверски, смятайки, че по този начин ще му секнат проверките.    „Борко, Пешо Малкия и други членове на бандата бяха задържани три месеца след убийството на Иво Стаменов. Тъй като обаче не бяха събрани достатъчно доказателства, ги пуснаха“, коментираха обвинители.   В хода на разследването станало ясно още, че жена и гаджето ѝ били наети да следят всяка стъпка на шефа на „Фискален контрол“, след което предавали информацията нагоре по веригата.   Като тартор на групата спецпрокуратурата посочва Борко Месаря, а Пешо Малкия е негова дясна ръка.   „Малкия се вихри в „Люлин“. Много хора имат страх от него. Целите му бузи са татуирани с кръстове и има доста стряскащ вид“, обясниха ченгета.", "date": "2018.07.05", "title": "Още разкрития: Братът на депутата от ДПС Димитър Аврамов - Борко Месаря, поръчал зверски побой над данъчен инспектор"}
{"url": "https://www.faktor.bg/bg/articles/shok-i-uzhas-karvavi-reki-potekoha-sled-poroen-dazhd-v-ruski-grad", "text": "Необичаен дъжд притесни жители на руския град Норилск. Собственици на автомобили открили оставените си на паркинг возила целите покрити с червена субстанция. С потрес установили, че с „кървав“ цвят е дъждът, който в момента валял. Кадри на необичайното явление скоростно се разпространиха в социалните мрежи и това помогна случаят да бъде разплетен. Оказало се, че близо до паркинга се намира руска компания за преработка на метали. Говорител на фирмата съобщи, че „кървавият“ дъжд е причинен от ръжда и отпадъци, подготвени за унищожаване, които са попаднали в дъжда с помощта на вятъра. Няма причина хората да се притесняват, уверяват от компанията.", "date": "2018.07.05", "title": "\"Кървав дъжд\" хвърли в ужас жителите на руски град"}
{"url": "https://www.faktor.bg/bg/articles/tsvetanov-razgovarya-s-pensioneri-ot-s-novachene", "text": "Радостен съм, че днес в Народното събрание имах възможността да разговарям с представители на пенсионерския клуб към НЧ \"Съгласие - 1907\" в с. Новачене (Община Никопол, Област Плевен).  Това написа зам. - председателят на ГЕРБ и председателят на ПГ на ГЕРБ Цветан Цветанов във Фейсбук и добави: \"С тях обсъдихме актуални теми от политическия дневен ред. Пред гостите от с. Новачене изтъкнах, че с поредното увеличение на пенсиите, което влезе в сила на 1 юли, правителството на Бойко Борисов и управляващото мнозинство в парламента са доказали своето отношение и уважение към българските пенсионери. Пожелах на новите си приятели да се възползват максимално от един от малкото слънчеви дни напоследък и да се насладят на красотата на нашата столица - София.\"", "date": "2018.07.05", "title": "Цветанов разговаря с пенсионери от село Новачене"}
{"url": "https://www.faktor.bg/bg/articles/novini/balgariya/lilyana-pavlova-balgarskoto-predsedatelstvo-shte-bade-zapomneno-s-ekipnostta-i-usiliyata-da-zapazim-edinstvo", "text": "България и председателството ни ще бъдат запомнени с това, че бяхме екипни и вложихме усилия да запазим единството. Това коментира министърът за българското председателство на Съвета на ЕС Лиляна Павлова на дискусия \"ЕС през 2018: Австрийските приоритети и българските постижения\", организирана от ПанЕвропа България в партньорство с австрийското посолство, Представителството на ЕК у нас, Фондация \"Конрад Аденауер\" и Дипломатическия институт към МВнР. Не позволихме да надделеят страстите или емоциите, успяхме, защото бяхме единни, екипни, прагматични, резултатно ориентирани, отбеляза Лиляна Павлова. Според нея председателството е допринесло за сплотяване на администрацията и институциите. Вярваме, че \"Съединението прави силата\" не беше просто мото, което да звучи красиво, а успяхме да го приложим на практика и с това ще бъдем запомнени, отбеляза тя. Ние работихме за обединена, сигурна, цифрова Европа, заяви министърът и посочи, че Европа повече от всякога трябва да бъде дигитална. Тя припомни данните от социологическо проучване, според което мнозинството от българите дават позитивна оценка за направеното по време на председателството. Павлова отчете отново, че в България са проведени 284 събития, дошли са повече от 36 хиляди делегати при планирани 20 хиляди, а в Брюксел е имало над 1500 заседания. Общо 78 постигнати споразумения, 10 доклада за напредък, 18 заключния, седем препоръки и пет решения на съвета, 10 директиви за преговори за международни споразумения, както и подготовка на четири международни споразумения са сред постигнатите резултати от председателството. Тя подчерта, че темата за европейската интеграция на Западните Балкани остава основен акцент и това, с което ще бъде запомнено българското председателство. Павлова отбеляза, че постигнатото на срещата на върха в София включва транспортни, инфраструктурни и енергийни проекти, които касаят и страната ни. Роланд Хаузер, посланик на Австрия, която поема ротационното председателство, очерта основните приоритети на Австрия - сигурност и борба с незаконната миграция, защита на благоденствието и конкурентостособността чрез дигитализация, европейска перспектива за Западните Балкани. Мотото на австрийското председателство е \"Европа, която защитава\". Нашата цел е да се увеличи субсидиарността, да създадем Европейски съюз, който се фокусира върху големите въпроси, коментира той. Посланикът подчерта, че ролята на председателството не трябва да бъде преувеличена и целта е да се запази единството, да се постига консенсус, а не да се търси постигане на национален интерес. Той отбеляза, че България е постигнала това Ако сравним приоритетите с българските, ще видим, че са в синхрон, просто фокусът е малко различен, коментира той. Посланик Хаузер отбеляза, че така или иначе важното за всички е бъдещето на Европа и под този знак са всички приоритети. Лиляна Павлова", "date": "2018.07.05", "title": "Лиляна Павлова: Българското председателство ще бъде запомнено с екипността и усилията да запазим единство"}
{"url": "https://www.faktor.bg/bg/articles/spetsprokuraturata-ubitiyat-danachen-shef-e-tryabvalo-da-bade-splashen", "text": "\"Убийството на данъчния Иво Стаменов не е разкрито, както и не се знае кой е поръчителят на престъплението. Единственото което е установено до момента, че на задържаната група е възложено данъчния да бъде сплашен, палежи и побой, но не и убийство. Има данни за повече от три организирани нападения и изнудване от престъпната група\". Това стана ясно по време на брифинг в спецпрокуратурата.  „Групата е създадена с цел изнудване, лихварска дейност и изпълнение на поръчки. Ръководител на групата е брат на депутат от Народното събрание, но ние не се интересуваме от роднинските им връзки\", заяви прокурор Лидия Манолова.  Трима от обвинените са задържани на 3 юли при спецакция в София, Приморско и Белово. Четвъртият участник пък пребивава в Бургаския затвор за незаконно притежаване на оръжие. \"Според събраните доказателства групата е решавала чрез брутални силови действия (и срещу солидно заплащане) финансови спорове в полза на някоя от страните, поемала е и е изпълнявала поръчки за \"наказателни акции\" срещу конкретни хора, или е възлагала изпълнението им на трети лица\", се казва в съобщението.  Има извършени престъпляние от тази група, но това били само изнудвания. Има обвинения на членовете на групата, които са били принуждавани чрез заплашвания да поемат имуществени задължения към лица, които са имали имуществен интерес. Създадената организация им е помагала, когато дават средства срещу лихва да могат да си ги съберат. Борисов Аврамов пък е разпределял задачите и е бил ръководител, стана ясно по време на брифинга. За момента не е установено защо групата на Борис Аврамов се е интересувала от убития данъчен Иво Стаменов. \"Единственото което е установено, че са търсили някой да му запали колата и да му причини телесна повреда\", заявиха от прокуратурата. Борис Аврамов е давал поръчките, а останалите са извършители, казаха от прокуратурата.", "date": "2018.07.05", "title": "Спецпрокуратурата: Убитият данъчен шеф е трябвало да бъде сплашен"}
{"url": "https://www.faktor.bg/bg/articles/prodalzhava-bitkata-s-paketa-makron", "text": "Европейският парламент върна спорния пакет „Мобилност” на транспортната комисия. След повече от година спорове обсъжданията по текстовете започват отначало, предаде Би Ти Ви. Евродепутатът Петър Курумбашев (БСП) коментира, че в нашия лагер са всички държави, които географски са в периферията на Европейския съюз – Португалия, Ирландия, Финландия, Гърция, Хърватия, Румъния, трите прибалтийски държави и Вишеградската четворка. Според Курумбашев в рамките на този Европейски парламент (изборите за нова са следващата година) едва ли ще бъде приет пакетът „Мобилност”. „Искам да се обърна и с молба към всички български партии, на първо място към управляващата - никой да не се опитва да приватизира успеха на българските евродепутати, които вчера успяха да върнат директивата и да не си я приписва лично за себе си”, призова Курумбашев. Евродепутатът Андрей Новаков (ГЕРБ) успокои превозвачите в България, че докато няма решение на ЕП, те работят по съществуващите правила. Трябва да използваме времето да се прегрупираме и да си защитим интереса, коментира още Новаков. Той посъветва превозвачите у нас да се обединят и да  говорят в един глас. Трудно е да се чуе една обща позиция, когато има много браншови организации, предупреди Новаков.", "date": "2018.07.05", "title": "Продължава битката срещу пакета \"Макрон\""}
{"url": "https://www.faktor.bg/bg/articles/borisov-transportniyat-hab-s-gartsiya-rumaniya-i-sarbiya-shte-e-pechatnitsa-na-pari", "text": "Финансиране за транспортния пръстен между България, Гърция, Румъния и Сърбия, може да се търси от Китай. Проектът за връзка между Адриатическо, Черно море и Егейско море ще струва на България около 1,5 милиарда лева, а ще носи много повече. Това заяви пред медии премиерът Бойко Борисов при посещението си в Босна и Херцеговина, където получи награда за европейска личност на годината. След като в Солун лидерите на България, Гърция, Румъния и Сърбия си стиснаха ръцете за обща транспортна връзка в региона, днес стана ясно, че страната ни е пресметнала колко ще ѝ струва проекта. В Босна и Херцеговина премиерът Бойко Борисов посочи и огромните приходи, които се очакват от транспортния хъб. \"Да вържем пристанищата на Адриатика, Черно море, Егейско море, Дунав. Това са изключително добри проектки и това ще е добро за всички държави – Босна и Херцеговина, Черна гора... От Истанбул нататък – Иран, Ирак, Турция – целият трафик минава по тези коридори – печатница за пари ще бъде това за Балканите. В момента, в който изградим инфраструктурата. Не говорим за след 11-20 години. Говорим за сега, веднага. София – Солун. Това означава Истанбул – София – Солун. Коридор №4 – строи се активно\", обяви премиерът Бойко Борисов. А финансирането на мащабния инфраструктурен проект можело да дойде и от Китай, чиито лидери пристигат на среща на върха в страната ни, допълни транспортният министър Ивайло Московски.  \"Предимствата са огромни на един такъв коридор. Защото той е мултимодален – има в себе си речен, морски, железопътен, пътен транспорт. Ние с гърците в определен момент, надявам се скоро, да създадем една обща компания, която да започне да възлага всички необходими предпроучвания, да се извървят всички необходими стъпки за остойностяване на отделните части на този проект и след това да видим по какъв механизъм ще се финансират. Ето сега идват китайските колеги. Считаме, че ще проявят интерес за инвестиция по изграждането на този коридор. Българската инвестиция е приблизително около милиард и половина”, каза министърът на транспорта. Иначе днес, в Босна и Херцеговина Борисов Бойко Борисов представи и идеята да се въведе обща електронна система за таксуване на превозните средства, които минават през балканските национални пътни мрежи. Премиерът се срещна на четири очи с колегата си Денис Звиздич и получи отличието - златен пакет европейска личност на годината.", "date": "2018.07.05", "title": "Борисов: Транспортният хъб с Гърция, Румъния и Сърбия ще е печатница на пари"}
{"url": "https://www.faktor.bg/bg/articles/kristiyano-pristana-na-yuve", "text": "Краят между Кристиано Роналдо и Реал Мадрид лека по лека настъпва. Според вестник \"Ас\", Роналдо е приел предложените му лични условия от Ювентус. За да бъде завършена сделката, \"Кралският клуб\" трябва да не откаже и сумата от 100 млн. евро, но испанците ще пробват да вземат поне малко повече. В Торино португалецът ще взима по 30 млн. евро на година. Според изданието, CR7 е приел личните си условия преди Мондиал 2018. Сега има уговорка, която ще стане факт, когато Реал приеме предложението на Юве.", "date": "2018.07.05", "title": "Кристиано \"пристана\" на Юве?"}
{"url": "https://www.faktor.bg/bg/articles/obshtestvo/ulitsata/prokuraturata-shokira-s-razkritiya-za-ubitiya-profesor-v-plovdiv", "text": "Златен синджир е издърпал от шията на доцент Стефан Нейков обвиненият за убийството Илия Стоичков. В последствие бижуто е било занесено от съпругата на извършителя в заложна къща. Това съобщи в Пловдивския окръжен съд прокурорът Георги Пенев, който присъства на разглеждане на мярката за неотлонение на Стоичков.  Представителят на държавното обвинение шокира присъстващите в залата, след като съобщи, че жертвата е с разкъсан анален отвор. В него е била пъхната бухалката, с която Стоичков е пребил до смърт 70-годишния учен. В 13:30 часа Пловдивският окръжен съд ще се произнесе по искането на прокуратурата за постоянен арест на извършителя.", "date": "2018.07.05", "title": "Прокуратурата шокира с разкрития за убития преподавател в Пловдив"}
{"url": "https://www.faktor.bg/bg/articles/georgi-lozanov-ne-znam-kak-deputat-e-medien-sobstvenik-shte-regulira-po-dobre-sebe-si", "text": "\"Има нещо парадоксално в това, че основните обвинения в непрозрачност и концентрация в дълъг период бяха срещу Делян Пеевски, а сега точно от него произтича и той е сред вносителите на закон, който си поставя за цел да регулира този процес\". Това коментира в ефира на БНР медийният експерт Георги Лозанов. Законопроектът, свързан със собствеността на медиите, вчера предизвика дискусия в НС, преди да бъде приет на първо четене с гласовете на  ГЕРБ, ОП и ДПС подкрепиха закона. БСП бяха против. Закон за по-голяма прозрачност  в медийната собственост и ограничение на концентрацията е важно да съществува, изтъкна Лозанов и подчерта, че самият той е участвал в писането на няколко проекта, които никога не са били приемани, но допълни: \"Друг въпрос е, че специално в текста, който прочетох, не видях особени нови възможности за по-голяма прозрачност и по-голямо ограничение на концентрацията от тези, които има и сега действащото законодателство. На всички ни е ясно, че проблемът идва от другаде – че има скрити собственици, а пък регулацията регулира видимостта на процеса. Така че аз не вярвам много да се придвижи в това отношение регулацията, още повече, че тя се опитва да  се навлезе в интернет, а аз много пъти съм казвал, че това е за Нобелова награда да ми каже някой кое е медия в интернет и кой не е. Законопроектът влиза в територията на този много голям проблем, без да има някакви свои собствени идеи по този въпрос\". Не е лошо да си подкрепен от фондация, ако правиш медия, категоричен е Лозанов: \"От всички гражданки структури и неправителствените организации средствата са по-голям шанс за свободата на словото, отколкото например обвързването с правителствени и институционални форми на финансиране\". Лозанов изрази опасения проектозаконът да не стане част \"от тази фалшива битка с Америка за България\". В закона има потенциал само ако наистина някой е решил да направи крачка към по-добра регулация на собствеността и прозрачността: \"Това ще си и проличи по това дали най-после парите, които идват от министерствата по комуникационните стратегии, ще се подложат по закон на по-голяма отчетност и на отчетност на ефективността им\". Самата тема за този закон ще даде възможност хипотетично нещо да се придвижи в тази сфера, смята Лозанов, който изрази и скептицизъм: \"Той е едновременно политик, депутат и медиен собственик. Винаги това предварително носи подозрения, че той ще регулира себе си, така да се каже, по по-добър начин за себе си, отколкото би го направил друг\".", "date": "2018.07.05", "title": "Георги Лозанов: Не знам как депутат и медиен собственик ще регулира по-добре себе си"}
{"url": "https://www.faktor.bg/bg/articles/milosardie-izhvarliha-kray-kresna-kucheta-ot-priyuta-v-blagoevgrad", "text": "Кучета от приюта в Благоевград са изхвърлени край Кресна. За случая сигнализира жител на града.  Соня Георгиева е пряк свидетел на това как пикап с логото на община Благоевград изхвърля 17 кучета в района на село Стара Кресна.  Подава и сигнал. „Сигналът беше подаден на нашия дежурен в общината, че в района на Стара Кресна има изсипани 15 кучета. Отидохме на място, наистина кечетата бяха там, на тях имаше ушни марки с номера”, обяви Валентин Стоичков, зам.-кмет на община Кресна. По закон бездомните кучета се събират, обезпаразитяват и кастрират, след което се връщат на мястото, от което са взети. От община Кресна са категорични, че броят на изхвърлените тук кучета надхвърля този на предварително събраните. По думите на управителя на приюта в Благоевград Илиана Балева „нещата са преекспонирани”, защото в пикапа на приюта няма как да се съберат 17 кучето. Нямало как и да бъдат „изсипани”, защото не били упоени – животните сами слезли от колата. Твърди, че грешката е еднолична – на служител във фирмата, който проявил самоинициатива. За Соня Георгиева случката е доказателство за нехуманно отношение към бездомните животни. От община Благоевград са поискали писмено обяснение от фирмата и ще преценят дали да преразгледат договора с нея. Явор Гечев от фондация „Четири лапи“ коментира в предаването „Тази сутрин” на Би Ти Ви , че това определено не може да се нарече самоинициатива на един човек и се случва често в цялата страна. Той сподели, че постоянно получават такива сигнали, за разселване на кучета от една община в друга община.", "date": "2018.07.05", "title": "\"Милосърдие\": Изхвърлиха 17 кучета от приюта в Благоевград"}
{"url": "https://www.faktor.bg/bg/articles/ivancheva-se-zhalva-v-sada-ne-sme-dobre-pihme-diazepan-sega-sme-na-edni-rozovi-hapcheta", "text": "\"Може да ви е смешно, но имам проблеми със зъбите. Имам инвитро да правя, имам ендокринологичен проблем.\" Това каза днес пред репортери отстранената кметица на \"Младост\" Десислава Иванчева, която отново иска от Апелативния специализиран наказателен съд да излезе на свобода. Иванчева, бившата й вече зам.-кметица Биляна Петрова и екскметът Петко Дюлгеров са неизменно в ареста от 17 април за подкуп от 70 000 евро, взет като първа \"вноска\" от поискан рушвет 500 000 евро от строителен предпиремач. \"Не сме добре. Бяхме на диазепам, сега сме на едни малки розови хапчета – не се сещам какви точно\", каза тя пред медии в обичайното й вече изявление, преди да започне гледането на мярката за неотклонение. Иванчева каза, че по делото няма да говори и отправи обръщение и към и.д. кмета на \"Младост\" Румен Русев чрез медиите да не гони инвеститорите, които правят градинки и детски площадки. Иванчева днес се защитава от трима адвокати - Димитър Марковски, Елена Петрова и Здравко Стойчев. В нейна подкрепа те представиха положителни характеристики от домоуправителя на блока, в който живее, от една съседка - Татяна Христова, и от Петър Кърджилов – нейния бивш пиар, който тя искаше да назначи за и.д. кмет от ареста.  Освен това защитниците по традиция хвърлиха вината върху посредника Петко Дюлгеров, който може би е говорил с предприемача Александър Ваклин за пари, но сам признавал в СРС-тата, че Иванчева била \"недостъпна\". \"Това, че е бил консултант г-н Дюлгеров и е вземал пари - консултантът да взема пари не е престъпление\", каза адвокат Петрова. Съдът ще реши по-късно дали да промени мярката й в по-лека.", "date": "2018.07.05", "title": "Иванчева се жалва в съда: Не сме добре, пихме диазепан, сега сме на едни розови хапчета..."}
{"url": "https://www.faktor.bg/bg/articles/obshtestvo/zakon-i-red/arestuvaha-darzhaven-chinovnik-sled-upotreba-na-kokain-v-tsentara-na-sofiya", "text": "Високопоставен държавен чиновник от престижна институция бе арестуван след употреба на кокаин, докато шофирал лъскавото си \"Ауди\" А8 в идеалния център на София.  Това разкриват пред блиц.бг пред очевидци на конфузната ситуация, а информацията ни бе потвърдена и от разследващи. Служителят бил засечен от полицейски патрул от отдел Тежки пътнотранспорти произшествия към столичния КАТ. На служителите на реда направило впечатление, че шофьорът на немската лимузина криволичи опасно по пътя и на няколко пъти се разминал с катастрофа. Полицаите спрели нарушителя и първоначално го тествали с дрегер. Пробата се оказала отрицателна. И служителите на реда направили тест за употреба на упойващи вещества. Този път пробата показала, че водачът шофира с високо съдържание на кокаин в кръвта. Чиновникът се опитал да се измъкне от случая и показал служебната си карта. С което, обаче си вкарал жесток автогол, защото служителите на отдел Тежки пътнотранспортни произшествия не се впечатлили и го откарали в ареста.", "date": "2018.07.05", "title": "Арестуваха държавен чиновник след употреба на кокаин в центъра на София"}
{"url": "https://www.faktor.bg/bg/articles/sbornaya-na-putin-veche-pobedi", "text": "\"Безкрайно обичам Русия! Путин, подари ми руско гражданство!“. Бразилският запалянко Томер Савоя стана главен герой по руските телевизии. Първоначално той се прослави в Ютюб с постинга си „Русия е страхотна!“ В интерес на истината прилагателното беше малко по-различно, но това няма значение. После бразилският фен се обърна към руския президент с молба за руски паспорт. Първата мисъл, която ми мина през главата, беше дали не е било платено на този бразилец. Не бързайте да ме обвинявате в цинизъм. По-добре си спомнете за фалшивия „испански авиодиспечер“, който с пари на Кремъл в продължение на три години убеждаваше цял свят, че украинците са свалили малайзийския Боинг. Така че Томер може би е истински поклонник на всичко руско, но може и да не е. Втората ми мисъл е още по-тъжна. Световното първенство по футбол се провежда в моята родна страна. Но аз не мога да забравя, че тази страна води две войни - в Сирия и в Украйна. В тази държава има политически затворници, в това число и хора, обявили гладна стачка. В тази страна политическите убийства не се разкриват. Великобритания обвинява моята родина, че използва химически оръжия на нейна територия. На „елита“ на моята страна са наложени санкции. И накрая, много от гражданите на моята родна страна охотно и с ентусиазъм вярват в пропагандни лъжи. От всичко това душата ми страда. Защото отново, както и по съветско време, националният отбор е не само отборът на Русия, а и отборът на Кремъл. Депутати в руската Държавна дума, дежурните „политолози“ и журналистите на държавна хранилка изпадат в див екстаз след всеки отбелязан гол. Из държавните телевизии постоянно се изпада в радостна истерия - не толкова от спортните победи на руските футболисти, а по-скоро от това, че „духът на Крим“ водел страната от победа към победа. И от това как на Запада не му се удало „да ни провали празника“. Чуждестранните фенове ще се завърнат у дома и ще разказват в Сао Пауло, Манчестър, Билбао и Рабат как всички руснаци обичат Путин, как лъжат западните медии, че имало проблеми с демокрацията, как непременно трябвало да се дружи с тази „великолепна“ Русия и нейния лидер. Както лично ми обясни моята нова приятелка Хелън: „Юкрейн винаги си е била част от Русия. Така че нека да я вземат цялата! На нас какво ни пука? Да не би нашите политици да са по-добри от Путин? Всички те искат само едно - да останат на власт!“. Западните политици също реагираха на променената ситуация. Правителството в Стокхолм, което по-рано беше казало, че ще бойкотира Световното първенство, след влизането на шведския отбор в четвъртфиналите обяви, че е готово да долети в почти пълен състав, за да подкрепя шведския отбор. Правителството в Стокхолм уточни, че бойкотът се отнасял само до тържественото откриване на първенството. Предполагам, че този пример ще бъде последван и от други правителства. И направо си представям какъв триумфиращ смях се е разнесъл зад стените на Кремъл след декларацията на шведите. Тезата, че пристигането на стотици хиляди запалянковци ще отвори очите на руснаците за окръжаващия ги свят никак не ми звучи убедително. Изолацията и комплексът на руснаците, че са жертви, не могат да се преодолеят за един месец. Освен това говорителите от държавните телевизии вече активно обясняват на многомилионната аудитория, че само след няколко седмици лицемерните западняци отново ще започнат да унижават Русия. Промяната на руските възгледи за света изобщо не влиза в плановете на президентската администрация. Всъщност тя може да бъде доволна, защото Световното първенство по футбол в Русия е огромен пропаганден успех за Кремъл, а непопулярната пенсионна реформа остана някак на заден план и постепенно ще бъде забравена по време на започващия сезон на отпуските. Сигурно ще кажете: а олимпийските игри в Пекин през 2008 и Световното първенство в Катар през 2022 година? Да, и там спортът е бил и ще бъде оправдание за недемократичните режими. Но първо: Нито Пекин, нито Доха водят войни, поне засега. И второ: По силата на редица исторически причини нито Китай, нито Катар биха могли да станат демокрации в скоро време. А Русия имаше този шанс, но не успя, или не поиска да го използва. Да, народът не е виновен за това. И футболистите също. Изобщо в Русия никой никога не е виновен за нищо. Както е известно всичките проблеми се създават от външните врагове, а не от собствената немарливост и безсилие. А може би наистина трябва да се радваме? Та нали футболното тържество ще приключи на 15 юли и тогава всичко ще си дойде по местата. Любезните днес полицаи ще се захванат с обичайното си „занимание\" да репресират мирни демонстранти. И това няма да удиви или разсърди никого. Независимо как ще се представи отборът на Русия, „Сборная“ на Путин вече победи.", "date": "2018.07.05", "title": "\"Сборная\" на Путин вече победи"}
{"url": "https://www.faktor.bg/bg/articles/novini/svyat/slon-padna-varhu-publikata-v-tsirk-v-germaniya", "text": "Слон падна сред цирковата публика по време на представление в Оснабрюк, Западна Германия, съобщи ДПА. Само един зрител е пострадал леко - кракът му е одраскан. Той е получил помощ на място и е останал да изгледа представлението. Инцидентът е станал към края на номера с три индийски слона. Едното от животните е бутнало другото. Представлението е продължило след кратко прекъсване.", "date": "2018.07.05", "title": "Слон падна върху публиката в цирк  в Германия"}
{"url": "https://www.faktor.bg/bg/articles/novini/svyat/frantsiya-se-smahna-v-nant-pravyat-malchalivo-shestvie-v-pamet-na-zastrelyan-ot-politsiyata-bandit", "text": "Напрегнато остава положението във френския град Нант. Френската полиция арестува 11 инициатори на улични безредици,  избухнали след като местен младеж бе застрелян от полицай при проверка на документи, съобщи френската телевизия Бе Еф Ем. Сред задържаните има четирима непълнолетни. Повдигнати са им обвинения в насилствени действия, замерване на полицаи с предмети и опит за палеж, уточни източник, близък до следствието по това дело. Вътрешният министър на Франция Жерар Колон осъди безредиците и възложи на полицията да възстанови реда по улиците на Нант. В града пристигна премиерът Едуар Филип, който заяви, че \"осъжда най-категорично\" насилието и обеща пълна прозрачност в разследването на обстоятелствата около смъртта на 22-годишния младеж във вторник, предаде Асошиейтед прес. Властите заявиха, че застреляният мъж е бил издирван заради издадена преди година заповед за арест за обир в Южен Париж и че при полицейска проверка в Нант се е представил с фалшива самоличност. Въпреки, че застреляният очевидно не е бил \"цвете за мирисани\", за тази вечер в града е планирано мълчаливо шествие в негова памет.", "date": "2018.07.05", "title": "Франция се смахна: В Нант правят мълчаливо шествие в памет на застрелян от полицията бандит!"}
{"url": "https://www.faktor.bg/bg/articles/mvr-razprostrani-snimki-i-video-ot-aresta-na-bandata-za-reket-i-otvlichane", "text": "Задържаната на 3 юли група е била създадена с цел изнудване, лихварска дейност и изпълнение на поръчки, посочи  прокурор Лидия Манолова на брифинг в Специализираната прокуратура, в който участваха наблюдаващият прокурор Камен Господинов и служител на отдел „Контратероризъм“ в ГДБОП. Поводът бе проведената на 3 юли т.г. успешна операция  на територията на София, Приморско и Белово, в рамките на която бяха задържани трима от участниците в престъпната група, включително и ръководителят им. Четвъртият участник в момента е в Бургаския затвор, където изтърпява присъда за незаконно притежание на оръжие.   Според събраните до момента данни, групата се е занимавала само с изнудвания, решавала е чрез брутални силови действия (и срещу солидно заплащане) финансови спорове в полза на някоя от страните, поемала е и е изпълнявала поръчки за \"наказателни акции\" срещу конкретни хора, или е възлагала изпълнението им на трети лица.  Няма връзка между задържаната група за изнудване и убийството на данъчния инспектор, до момента е установено, че й е било възложено той да бъде сплашен с палежи и побой, но не и убийството му, съобщиха от прокуратурата. Работата по документирането на цялостната престъпна дейност на обвиняемите продължава под ръководството на Специализираната прокуратура.", "date": "2018.07.05", "title": "МВР разпространи видео от ареста на бандата, ръководена от брат на депутат"}
{"url": "https://www.faktor.bg/bg/articles/novini/balgariya/voden-apokalipsis-patyat-za-zlatni-pyasatsi-stana-na-reka", "text": "Пороен дъжд превърна в река пътя Варна- Златни пясъци, пише Petel.bg. Кадри публикуваха варненци в групата \"Виждам те КАТ-Варна\". В по-голямата част от града обаче все още само капе, посочват хората в коментарите си.", "date": "2018.07.05", "title": "Воден апокалипсис: Пътят за Златни пясъци стана на река"}
{"url": "https://www.faktor.bg/bg/articles/obshtestvo/todor-kantardzhiev-mladite-lekari-shte-prodalzhat-da-emigrirat-a-koyto-plache-poveche-shte-otnovo-shte-poluchava-parite-im", "text": "\"Проблеми имаме във всички сфери на здравеопазването. Най-опасни засега обаче остават натрупаните диспропорции, тоест за някои неща се намират финансиране, а за други – не\", коментира в сутрешния блок на БНТ директорът на Националния център по заразни и паразитни болести Тодор Кантарджиев. \"Образно казано, който плаче най-много, получава най-много пари. Затова например някои места разполагат с най-модерните болници и апаратура в страната, докато в други населени места болниците са на ръба на оцеляването\", допълни още Кантарджиев. \"Младите лекари ще продължават да мигрират навън, докато не започнем да ги уважаваме и да им заплащаме труда както е редно'', поясни той по отношение на младите специалисти, които напускат страната. По въпроса с кърлежите експертът посъветва хората да избягват тревните пространства, винаги да се оглеждат и да следят сайтовете на районните здравни инспекции, където са качени инструкции какво трябва да предприемем в случай че намерим паразити по тялото ни. \"Засега в България няма огнища или риск от разпространение на морбили\", завърши Кантарджиев.", "date": "2018.07.05", "title": "Тодор Кантарджиев: Младите лекари ще продължат да емигрират, а който плаче повече, ще получава парите им"}
{"url": "https://www.faktor.bg/bg/articles/obshtestvo/adv-hristo-hristev-priznavaneto-na-ednopolov-brak-idva-ot-pravoto-na-svobodno-dvizhenie-na-grazhdani-v-es", "text": "\"Признаването на еднополов брак у нас идва от правото на свободно движение на граждани в ЕС\". Това обясни адвокат Христо Христев пред БТВ по повод решението на Софийския адмнистративен съд да даде право на французойка и австралийка, сключили брак във Франция, да живеят като законно семейство в България. Мириама Диало и Кристина Палма се местят у нас, защото Мириама е изпратена да работи тук. Имиграционните власти у нас отказват разрешение за постоянно пребиваване на австралийската гражданка, въпреки брака ѝ с гражданин на Европейския съюз, каквато е французойката Мариама. Те завеждат дело срещу отказа и казусът за тях приключва благоприятно. Те са щастливи у нас, споделят, че имат много приятели и дори са си купили къща на село.", "date": "2018.07.05", "title": "Адв. Христо Христев: Признаването на еднополов брак идва от правото на свободно движение на граждани в ЕС"}
{"url": "https://www.faktor.bg/bg/articles/arestantat-izbyagal-prez-prozoretsa-na-toaletnata-iska-da-izleze-na-svoboda", "text": "Арестантът, който избяга от тоалетната на полицейско управление в Пловдив, иска отново да излезе на свобода.  В четвъртък той ще обжалва мярката си за неотклонение пред Апелативния съд. 25-годишният Петър Петров скочи от тоалетна на втория етаж на Трето РПУ в Пловдив, след което се предаде сам в полицията в Монтана. Той беше задържан за притежание и разпространение на наркотици.", "date": "2018.07.05", "title": "Арестантът, избягал през прозореца на тоалетна, иска да излезе на свобода"}
{"url": "https://www.faktor.bg/bg/articles/desislava-ivancheva-oblazhva-myarkata-si-za-neotklonenie", "text": "Бившият кмет на \"Младост\" Десислава Иванчева обжалва мярката си за неотклонение. Тя иска да бъде освободена от ареста по здравословни причини. На предишното си заседание Специализираният съд я остави в ареста. Причината мярката за неотклонение отново да бъде разглеждана е, че Иванчева предостави епикризи за различни заболявания. В искането си тя заявява, че възнамерява да проведе \"Ин витро\" процедури и затова настоява за по-лека мярка за неотклонение. Десислава Иванчева е обвинена за вземане на подкуп в особено големи размери.", "date": "2018.07.05", "title": "Десислава Иванчева обжалва мярката си за неотклонение, иска на свобода"}
{"url": "https://www.faktor.bg/bg/articles/obshtestvo/ulitsata/vzriviha-bankomat-v-stolitsata", "text": "Банкомат е взривен в столичния квартал „Люлин“ тази нощ. По първоначална информация извършителите не са успели да вземат пари. Най-вероятно отново са използвани бутилки със сгъстен въздух или газ. Банкоматът се е намирал в един от големите хипермаркети в квартала. Не е установена липса на касети от взривения в ж.к. „Люлин“ банкомат, съобщиха от пресцентъра на МВР. Около 04.00 часа тази сутрин е получен сигнал за взривен банкомат, монтиран пред сграда на супермаркет, в района на столичния ж.к. „Люлин“. По първоначални данни извършителите са били двама, те са се оттеглили с лек автомобил. В момента се извършва оглед на място, не е установена липса на касети, има нанесени материални щети по търговския обект. Полицията издирва извършителите.", "date": "2018.07.05", "title": "Взривиха банкомат в столицата"}
{"url": "https://www.faktor.bg/bg/articles/naprezhenie-pred-parlamenta-zaradi-protest-na-nikolay-kolev-bosiya", "text": "Пред Народното събрание протестиращи се събраха в подкрепа на гладната стачка на Николай Колев – Босия. Те опънаха верига до служебния вход и изискаха депутатите да се срещнат с него, съобщава в свой репортаж Би Ти Ви. Босия протестира срещу продаването на шофьорски книжки. Вече 3 седмици той е на гладна стачка, а здравословното му състояние се влошава. До кратък сблъсък с полицията се стигна при опит веригата протестиращи да бъдат преместени и граждани да минат през блокадата. Пред Народното събрание протестиращи се събраха в подкрепа на гладната стачка на Николай Колев – Босия. Те опънаха верига до служебния вход и изискаха депутатите да се срещнат с него. Босия протестира срещу продаването на шофьорски книжки. Вече 3 седмици той е на гладна стачка, а здравословното му състояние се влошава. До кратък сблъсък с полицията се стигна при опит веригата протестиращи да бъдат преместени и граждани да минат през блокадата. Манол Глишев, който е един от протестиращите, посочи, че животът на Босия е застрашен и той протестира срещу „престъпленията на министерството на транспорта, ДАИ, министър Московски.” Протестиращият не успя да коментира стачката си. „Да бяхте дошли на втория ден, сега е излишно”, заяви той. Каузата на Босия срещу „мафията при издаването на шофьорски книжки” продължава вече поне две години. Той редовно замеря парламента с домати и води дела в Съда в Страсбург за правото си на „доматена революция.”", "date": "2018.07.05", "title": "Протестиращи блокираха парламента в защита на Николай Колев - Босия"}
{"url": "https://www.faktor.bg/bg/articles/ruskiyat-sin-kit-zarazi-balgariya-momche-se-vpusna-v-opasna-igra-i-postrada-zhestoko", "text": "Руската садистична игра \"Син кит\", която беше открита и в България, вече има свои последователи. Според правилата на безумното \"забавление\", деца трябва да изпълняват опасни за живота задачи. След като ги снимат, те ги пращат на авторите, за да покажат колко са смели.  11-годишно момче увреди ръката си, изпълнявайки инструкциите на опасна игра от интернет. Предизвикателството се казва \"Сол и лед\". В него участват и много по-малки деца, съобщи Нова телевизия. \"Открих играта в интернет. Слага се сол и отгоре лед на ръката. Исках да видя какво ще стане. Направих го три пъти. След това ми излязоха синини на ръката, а на другия ден се появиха мехури\", разказа 11-годишният Калоян Лаков. Включил се в играта, за да открие своя праг на болката. Първоначално Калоян не признал на майка си Калина Кайдъмова какво е направил. Но след като излезли мехурите, притеснената жена го завела в Клиниката по изгаряния на \"Пирогов\". \"Когато излязоха големите мехури, той ми разказа всичко. Дотогава криеше, а аз, като видях синините, реших, че се е ударил. Резултатът е \"Пирогов\" и белези за цял живот. Оказа се, че детето е с тежка форма на измръзване. Получава се химична реакция от смесването на вода, сол и лед и температурата пада до минус 21 градуса. Като се получават много тежки увреждания. Формата на измръзване е аналогична на изгаряне и пораженията са много дълбоки. Този експеримент е много опасен\", заяви майката на момчето, което вече е претърпяло три интервенции и му предстои четвърта. По думите й той не е първият пациент на отделението по изгаряне. Много деца преди него са пострадали при същото предизвикателство. Това не е единствената опасна игра в интернет. 14-годишно момиче беше открито от полицаи на мантинелите на АМ \"Тракия\". То търсило съкровище. В играта участвали и по-малки деца. Участниците трябва да пуснат локацията си и играта им показва точно на къде да търсят.", "date": "2018.07.05", "title": "Садистичният руски \"Син кит\" стана \"Сол и лед\" в България, дете на 11 години е с увреждания за цял живот"}
{"url": "https://www.faktor.bg/bg/articles/novini/balgariya/biser-petkov-oglavi-nadzorniya-savet-na-noi", "text": "На свое заседание днес Надзорният съвет на Националния осигурителен институт (НОИ) избра ново ръководство. За председател на ръководния орган на институцията беше избран министърът на труда и социалната политика Бисер Петков. Като представител на национално представените синдикални организации, президентът на КТ \"Подкрепа\" Димитър Манолов застава на поста заместник-председател на съвета, а заместник-председател от квотата на работодателите ще бъде избран на следващото заседание на Надзора.   Съгласно разпоредбите на Кодекса за социално осигуряване, председателството на Надзорния съвет на НОИ е с мандат от една година и се предава на ротационен принцип между трите страни, участващи в него - изпълнителна власт, работодатели и синдикати. (", "date": "2018.07.05", "title": "Бисер Петков оглави Надзорния съвет на НОИ"}
{"url": "https://www.faktor.bg/bg/articles/novini/balgariya/ivaylo-moskovski-prizova-bosiya-da-prekrati-gladnata-stachka", "text": "Министърът на транспорта Ивайло Московски призова правозащитнъкът Николай Колев - Босия да прекрати гладната стачка и да предостави в министерството всички сигнали за корупция, с които разполага. Миналата седмица се срещах с Николай Колев-Босия и му казах, че ако има сигнали срещу агенция \"Автомобилна администрация\" за манипулиране на шофьорските изпити, да ги даде и те ще бъдат разгледани, каза пред журналисти министърът на транспорта, информационните технологии и съобщенията Ивайло Московски, цитиран от БТА. Николай Колев започна своята гладна стачка на 13 юни т.г. като протест срещу възстановяването на корупционната схема за продажба на шофьорски книжки от служителите на Изпълнителна агенция \"Автомобилна администрация\" към Министерството на транспорта. Колев настоява за незабавната оставка на транспортния министър Ивайло Московски и за разпускане на настоящия парламент. Система за шофьорските изпити гарантира сигурност, до момента нямам сигнали, че системата е пробита, посочи Московски. Министърът помоли Николай Колев да се погрижи за здравето си и да спре с гладната стачка. \"Има упреци, че сме възстановили на работа хора, които са уличени в престъпление. Агенцията \"Автомобилна администрация си е самостоятелна и аз не назначавам и не уволнявам там\", каза министърът. Ако Николай Колев има сигнали, отново го призовавам да ги даде за проверка. На среща с него миналата седмица видях само две папки със сигнали за периода 2013 - 2014 година, а аз през това време не съм бил министър, каза Московски. \"Тук явно става въпрос за неща, които минават границата. Или е някакъв вид политическа провокация, за да се използва поведението на този човек или не знам\", каза Московски.", "date": "2018.07.05", "title": "Ивайло Московски призова Босия да прекрати гладната стачка, чака сигнали от него"}
{"url": "https://www.faktor.bg/bg/articles/novini/svyat/velikobritaniya-noviyat-intsident-s-novichok-v-london-ne-e-ruska-ataka", "text": "Според предварителните данни, инцидентът в Еймсбъри не е „руска атака“, заяви заместник-министърът на вътрешните работи на Обединеното кралство Бен Уолъс, съобщават световните медии. „Знаейки това, че те са разработвали „Новичок“ и това, че целите са били свързани, ние твърдим с висока степен на увереност, че Русия стои зад първоначалната атака. Но в момента не виждаме доказателства за връзка между последните двама пострадали нито със сем. Скрипал, нито с мястото, където те бяха отровени“, заяви Уолъс, предава Фокус.  По думите му, работната хипотеза се заключва в това, че пострадалите в Еймсбъри са „жертви на последствията от предишната атака или още нещо“. „Тези хора не са били свързани със Скрипалови, това не е било атака, а, според мен, заразяване с „Новичок““, добави Уолъс.  По-рано полицията съобщи, че двама местни жители – 44 годишна жена и 45-годишен мъж, са намерение в безсъзнание в къща в Еймсбъри. В момента те са в критично състояние в болницата на Солсбъри, където се лекуваха и бившия полковник от руското военно разузнаване (ГРУ) Сергей Скрипал и дъщеря му Юлия. От Скотланд Ярд заявиха, че жената и мъжа са отровени със същото вещество, с което и Скрипал. При това полицията все още не знае как са се отровили пострадалите. Отбелязва се, че те не са посещавали мястото в Солсбъри, където бе отровен двойния агент. Разследването в Еймсбъри продължава и в него участват около 100 следователи от контратерористическите подразделения на Великобритания. Главният лекар на Великобритания Сали Дейвис заяви, че рискът от заразяване с веществото е нисък, но трябва да се внимава. Еймсбъри се намира на 10 километра от Солсбъри, където на 4 март бяха отровени работещия за британските спецслужби Сергей Скрипал и дъщеря му Юлия. Лондон твърди, че към използването на веществото А-234, което британските власти приравняват към „Новичок“ е причастна руската държава. Москва отрича категорично това твърдение. Разследването на инцидента Скрипал се ръководи от контратерористичното подразделение на Скотланд Ярд. От своя страна прессекретарят на МВнР на Русия Мария Захарова заяви, че ситуацията около английския град Еймсбъри е „мръсна политическа игра“.    „Призоваваме британските правоохранителни органи да не следват тази мръсна политическа игра, която е започната от определени сили в Лондон и да започне, най-накрая, взаимодействие с правоохранителните органи на Русия“, заяви Захарова.", "date": "2018.07.05", "title": "Великобритания: Новият инцидент с \"Новичок\" в Лондон не е руска атака"}
{"url": "https://www.faktor.bg/bg/articles/novini/balgariya/ninova-izpushi-prishtya-y-se-propast-mezhdu-boris-i-tsvetanov", "text": "Пропастта Борисов - Цветанов вече е валидна. Това написа лидерът на БСП Корнелия Нинова в личния си профил в социалната мрежа \"Фейсбук\" във връзка с промени в Закона за акциза и данъчните складове.  \"Чудя се парламентаризмът или интересът победи днес и разцепи властта? Вчера Премиерът разгневен каза: \"Наредих на Цветанов да изтеглят закона за акциза\". Днес Цветанов отговори: \"Няма да оттеглим закона за акциза\". Браво на Цветанов, ако е защитил парламентаризма и смята, че повече Борисов няма да разпорежда на Народното събрание какво да прави или жалко, че Цветанов отново защити закон за частен интерес? Което и от двете да е, едно е ясно: пропастта Борисов - Цветанов вече е видна. За премиера остава само надеждата, че все пак заместникът му оставя последна възможност: \"ще си комуникираме с премиера\", пише лидерът на БСП Корнелия Нинова.", "date": "2018.07.05", "title": "Нинова изпуши: Прищя  й се пропаст между Борисов и Цветанов"}
{"url": "https://www.faktor.bg/bg/articles/novini/balgariya/trevoga-turska-reka-see-rak-kray-balgarskata-granitsa", "text": "За драстичен скок на случаи на ракови заболявания в пограничните с България турски райони съобщи анкарският в. Хюриет. Хиляди промишлени предприятия най-вече от химическата индустрия изливат отпадъците в река Ергене, която е приток на Марица. \"Заради безхаберието на индустриалците хората с различни онкологични заболявания през последните време. През 2010 г. пациентите бяха 1700, докато през миналата година ние регистрирахме над 2200 случая. С всяка измината година броят на заболелите се увеличава\", каза представител на турска неправителствена организация пред изданието. Замърсяването на реката е заплаха за живота на около един милион души, които живеят в градовете Одрин, Люлебургас и Текирдаг и техните околности, пише още в статията на Хюриет.", "date": "2018.07.05", "title": "Тревога! Турска река сее рак край българската граница"}
{"url": "https://www.faktor.bg/bg/articles/kmetitsata-na-mladost-imala-tumor-no-sadat-ya-ostavi-v-sada", "text": "Десислава Иванчева страда от тумор на щитовидната жлеза. Това стана ясно на днешното заседание на Апелативния специализиран съд, който разглежда искането ѝ тя да бъде пусната на свобода. Именно, за да може да се лекува, тя е внесла искането за освобождаването от арест. Отстранената кметицата на столичния район \"Младост\" обясни, че дори има час за хоспитализация в началото на август, информира Канал3. Като друг аргумент за иска Иванчева посочи, че прави и опити да забременее чрез инвитро процедури, които започнала още през 2016 година. Въпреки това Апелативният спецсъд прецени, че Иванчева трябва да остане в ареста и не уважи искането ѝ. Според магистратите има достатъчно доказателства, че тя е поискала подкуп от строителния предприемач, а освен това бе изтъкнато, че докато била в ареста Иванчева е опитала да манипулира системата в общината с помощта на деловодителка, така че забавените преписки да бъдат пренасочени към нейните заместници. Така тя целяла да покаже, че проблемите идвали не от нея, обясниха от прокуратурата. Десислава Иванчева е обвинена, че е взела подкуп от 56 хиляди евро от строителния предприемач Александър Ваклин, за да подпише разрешителното му за строеж. По-рано през месеца тя влезе в затворническата болница със здравословен проблем, който тогава не бе оповестен.", "date": "2018.07.05", "title": "Трудно правосъдие: Кметицата на \"Младост\" имала тумор, но съдът я остави в ареста"}
{"url": "https://www.faktor.bg/bg/articles/obshtestvo/zakon-i-red/sgashtiha-go-osadiha-varnenski-danachen-za-ukrivane-na-danatsi", "text": "Подсъдим данъчен служител, предаден на съд от Окръжната прокуратура във Варна, бе осъден на година пробация. Служителят на варненската дирекция на НАП бе признат за виновен за укриване на данъчни задължения в големи размери, съобщиха от прокуратурата. Подсъдимият в качеството на физическо лице избегнал плащането на данъчни задължения в големи размери, като подал годишна данъчна декларация за придобитите през 2007 г. доходи. В нея той потвърдил неистина за размера на облагаемия доход. Посочил сумата от 7544,80 лева и дължим данък върху този доход в размер на 1036 лева вместо реално получения доход за облагане през годината в размер на 45 530 лева.  Въпреки липсата на други доходи извън работата му като данъчен служител, подсъдимият периодично внасял различни суми по няколко свои банкови сметки през цялата 2007 г. На 3 април 2007 г. данъчният закупил гараж и земя, като платил на продавачите сумата от 14 082 лева в брой.  Според заключението на съдебно-счетоводната експертиза, разходите за живот на подсъдимият надвишават с 37 985 лева приходите му. Условна присъда за лекар, причинил смъртта на пациентка. Освен на година пробация, той бе осъден от Окръжния съд да заплати на държавата причинените имуществени вреди в размер на 8394 лева, както и направените разноски по делото.  Присъдата може да се обжалва или протестира пред Апелативния съд във  Варна в 15-дневен срок.", "date": "2018.07.05", "title": "Сгащиха го: Осъдиха варненски данъчен... за укриване на данъци!"}
{"url": "https://www.faktor.bg/bg/articles/petak-13/ivo-hristov-veche-s-dostap-do-taynite-na-darzhavata-ostava-li-opasnostta-pred-natsionalnata-sigurnost", "text": "Иво Христов, шефът на кабинета на президента Румен Радев най-после е получил допуск до класифицирана информация. Това потвърдиха пред Faktor.bg източници от ДАНС, запознати с процедурата. Това е станало още през пролетта на тази година, но е имало разпореждане информацията да не изтича в медиите и да не става обществено достояние. За последно, в края на февруари 2018 г. от пресцентъра на президентството обясниха пред в. „Сега”, че \"Към настоящия момент Иво Христов няма разрешение за използване на класифицирана информация\". Пресцентърът уточни  още, че Христов не е подавал документи за допуск, като мотивът за това е, че задълженията на шефа на президентския кабинет не включват той задължително да има разрешение за достъп до секретна информация. Само месец по-късно обаче Христов е поискал все пак официално такъв достъп, без да става ясно с какво са се променили само за дни ситуацията и правилата в президентската институция.  Скандалът с най-близкия до Румен Радев човек, който даже бе посочен от премиера Бойко Борисов като сивия кардинал в институцията, избухна през миналото лято. Тогава шефът на Държавната комисия по сигурност на информацията (ДКСИ) потвърди ширещите се слухове, че  защото никога не е искал такъв. Това обстоятелство постави пред президентската институция горещия въпрос, как Иво Христов изпълнява задълженията си, визирани в чл. 13, ал.1,2 и 3 от Правилата за работа на администрацията на президента. Как например се запознава с разстановката на НСО при всяка среща на президента /на когото лично трябва да подготвя срещите, както и визитите на други държавни глави/, след като няма подобен допуск. Обществото търсеше отговор и на въпроса, дали главният секретар на президентството Стоянов е издал вътрешноведомствена заповед, в която изрично е посочено, че началникът на кабинета трябва да има достъп до класифицирана информация. И ако е така, то защо Иво Христов определено не отговаря на изискването на тази заповед.  Съмненията за  съвсем не бяха неоснователни, защото в началото на есента в парламента гръмна нов скандал, в центъра на който се оказа Иво Христов. Специалната парламентарна комисия, която трябваше да разследва защо служебният кабинет на Огнян Герджиков е избрал закупуването на шведския самолет ГРИПЕН пред натовските Ф-16, разкри, че е засечена секретна шифрограма, която е изпратена до определени лица от висшата администрация на държавата, включително и до Иво Христов - шеф на кабинета на президента Румен Радев. Въпросната шифрограма, която е с гриф „Секретно“, е пристигнала на 26 февруари 2017 г. и е изпратена от посланика на българската дипломатическа мисия в САЩ. Става дума за  водени разговори с фирмата производител на самолетите  Ф-16. Съвсем основателни според депутати и експерти по сигурност са съмненията, че в нарушение на законите Иво Христов получава и чете строго секретна информация, а това е сериозен пробив в националната сигурност и общата сигурност на НАТО  и ЕС. От „Дондуков”2 се опитаха да опровергаят съмненията за изтичане на класифицирана информация, но в обществото остана горчивият привкус от усещането, че държавната администрация на   и пази Иво Христов недосегаем за всякакъв контрол. Случаят със секретната американска грама бе подет от прокуратурата, но по-късно тя обяви, че е нямало нарушение на правилата за работа със секретна информация. По интересна се оказа проверката, която паралелно през есента на миналата година започна и ДАНС. Тя бе по искане на шефа на ДКСИ. За първи път от създаването на президентската институция, агенти влезнаха в нея и започнаха да я тарашат. Още тогава сериозни бяха съмненията, че администрацията на „Дондуков” 2 е имала няколко месеца преднина, за да  заметат следите и дори и да се фалшифицират документи, въпреки уверенията на главния секретар Стоянов, че от години работи със секретни материали и не би допуснал теч в системата. Проверката на ДАНС, според източници на Faktor.bg, e била много по-задълбочена и всеобхватна от проверката на магистратите от СГС, защото са проучвали цялата кореспонденция с МВнР по казуса, първичните документи, както и специфични детайли, от които могат да се направят заключения дали в президентството са унищожавани документи, свързани с американската шифрограма. Резултатите трябваше да станат факт през ноември миналата година, но и до сега няма официална информация, какво точно са установили агентите. Въпреки голямата секретност на проверката неофициално стана ясно, че Христов е имал нерегламентиран достъп до тайните в държавата като са правени и документални опити за  Днес бившият журналист и основен елемент от левичарския и русофилски кръг a-specto Иво Христов вече няма проблеми с допуска до секретна информация. Остават обаче много горещи въпроси, които продължават да дискредитират институцията, ръководена от Румен Радев:   Обяснение, защо една година шефът на кабинета на президента отказваше да поиска такъв допуск, какви са му били страховете?   Защо прекият му началник и държавен глава прикриваше снисходително това безобразие със закона?   Руска връзка, отнасяща се до Украйна ли е причината за страховете на Христов?   Наистина ли ДАНС е дал обективна оценка на ДКСИ, че Христов може да има достъп до тайните в държаватаq или става дума за затваряне на очи и специална договорка между институциите?   Има ли опасност партньорски служби да реагират срещу новите правомощия на Христов?   Въпреки формално получения допуск на Христов до секретна информация, продължава ли да има опасност за националната сигурност?", "date": "2018.07.05", "title": "Иво Христов вече с достъп до тайните на държавата, остава ли опасността пред националната сигурност?"}
{"url": "https://www.faktor.bg/bg/articles/onkolozi-i-hematolozi-v-panika-zaradi-novite-pravila-za-onkolekarstvata", "text": "Нови правила за изписване и заплащане на онколекарствата притесниха онколозите, хематолозите и детските онколози в страната. Остатъците от онкомедикаментите, които се прилагат в болниците, вече ще се заплащат от самите лечебни заведения. Според лекарите това е непосилно за болниците, особено за държавните, които ще генерират големи загуби. Причината е, че по начина, по който се прилага терапията, остатъците от лекарства е невъзможно да бъдат използвани за други пациенти. 10 млн. лв. преразход в средствата за онколекарства се генерира всеки месец, стана ясно по време на заседание на парламентарната комисия по здравеопазване днес. Повдигната бе темата за нови правила в заплащането на онколекарства, според които остатъците от тях ще са за сметка на болниците, а не за сметка на здравната каса. Според един от най-добрите медицински онколози у нас проф. Галина Куртева това ще калкулира загуби за лечебните заведения, съобщава \"Дарик\". \"Нашето притеснение е, че по начина, по който се работи и по който се изпозлват цитостатиците, тези неминуеми остатъци, независимо от старанието да направим икономия на същите, е невъзможно да бъдат приложени на болни към същия или следващия ден, или ако това е невъзможно, да бъдат заплатени от здравните заведения, защото това ще калкулира загуби, които самите болници и държавните здравни заведения особено, нямат как да ги поемат\". Една от причините за въвеждането на подобна мярка е, че остатъчните количества от лекарствата в различните болници варират от 3 до 30 процента, подчерта заместник-здравният министър и председател на надзорния съвет на здравната каса д-р Жени Начева. \"Разбрахме се да наблюдаваме първите три месеца резултатите от обработка на съответните протоколи по електронен начин и след три месеца да се съберем и лечебно заведение след лечебно заведение да обсъдим както количествата на приложените медикаменти, така и остатъчните количества, които са докладвани. Така ще установим средно ниво на допустими остатъчни количества, което може вече да бъде заплатено от касата при анализ наистина на реалните допустими нива на остатъчни количества\". Здравните власти са убедени, че без контрол и съпоставка на остатъчните количества не може да се вземе категорично решение за заплащането или незаплащането им.", "date": "2018.07.05", "title": "Онколози и хематолози в паника заради новите правила за онколекарствата"}
{"url": "https://www.faktor.bg/bg/articles/rumen-radev-zagrizhen-za-bosiya-prizova-nikolay-kolev-da-prekrati-gladnata-stachka", "text": "Президентът Румен Радев призова Николай Колев-Босия да прекрати гладната стачка. Това държавният глава направи в пост, който публикува на страницата си във Фейсбук.  \"На 12 юни 2018г. получих писмо от г-н Николай Колев-Босия, който ме информира за намерението си да протестира срещу „схемата за продажба на шофьорски книжки“ и „тежки корупционни схеми“ в Агенция „Автомобилна администрация“ на МТИТС. Писмото на г-н Колев бе изпратено от президентската администрация по компетентност в прокуратурата на 18 юни. В съответствие със заявеното в писмото намерение г-н Колев предприе гладна стачка. Считам за свой дълг да му отговоря публично:  Уважаеми г-н Колев,  Отговарям на Вашето писмо публично, защото то поставя проблем, който засяга всички български граждани и излага на риск живота им. Той е част от големия проблем с корупцията.  Приветствам всяко гражданско действие в борбата с този порок. Призовавам българските институции да не подминават нито един сигнал, в частност подадения от Вас и Вашите съмишленици. Отчаяният Ви протест е израз на доловимото в цялото общество възмущение от корупцията и липсата на отчетлива воля за борба с нея.  Обръщам се към Вас с уважение към действената Ви, морална позиция и с тревога за здравето и живота Ви. Корупцията никога няма да бъде преборена с пасивност и примирение, тя изисква гражданска мобилизация и почтеност, за която Вие давате пример.  Съзнавайки това, Ви моля да прекратите Вашата гладна стачка, която успя да привлече вниманието на обществото към проблема. Сега на ход са институциите. Вярвам, че и занапред Вие ще бъдете смел застъпник на справедливостта. България има нужда от Вас.\" На пръв поглед подобна позиция е съвсем нормална, особено ако става дума за президента, чиято основна роля е да бъде изразител и защитник на интересите на хората и да работи за благото на обществото. Но остава едно леко съмнение дали гладната стачка на Николай Колев-Босия не се използва от държавния глава като повод за поредната конфронтация с правителството и управляващото мнозинство в парламента.", "date": "2018.07.05", "title": "Президентът загрижен за Босия, призова Николай Колев да прекрати гладната стачка"}
{"url": "https://www.faktor.bg/bg/articles/gerb-nyama-da-iztegli-aktsiza-za-bezdimnite-tsigari-s-patriotite-obsazhdat-namalyavane-na-tsenata-mu", "text": "Управляващите няма да оттеглят предложението си за акциза на бездимните цигари. На среща с \"Обединени патриоти“ в Народното събрание Цветан Цветанов заяви, че действително ще бъдат ощетени фирми, но подчерта, че здравето на хората е по-важно. От ГЕРБ заявиха, че може да се обсъди акцизът да бъде намален с 50%. Вчера министър-председателят Бойко Борисов разпореди изтеглянето на законопроекта заради това, че управляващата коалиция е разделена в мнението си по внесените законодателни промени. Измененията бяха внесени в парламента от ГЕРБ и една от партиите в коалиционния им партньор - НФСБ. Основният мотив на вносителите е, че чрез изравняването на акциза на бездимните изделия с този на цигарите ще се съберат повече приходи в бюджета.", "date": "2018.07.05", "title": "ГЕРБ няма да оттегли предложението за акциза на бездимните цигари"}
{"url": "https://www.faktor.bg/bg/articles/novini/svyat/bloomberg-populistite-v-italiya-svalyat-da-danatsite-opredelyat-bazov-dohod", "text": "Новото италианско правителство ще включи в първия си бюджет както данъчни съкращения, така и универсален базов доход, с което ще покаже на финансовите пазари, че управляващата коалиция не е отстъпила от дневния си ред. Това заяви италианският министър на финансите Джовани Триа в интервю за Bloomberg, цитирано от Инвестор. Мащабната икономическа програма цели да покаже на инвеститорите, че правителството на популистите е сериозно в целите си, макар и създаването му първоначално да предизвика пазарни сътресения. Идеята за предоставянето на базов доход за най-бедните е силно подкрепяна от Движението \"Пет звезди\" докато неговият коалиционен партньор \"Лигата\" обеща на своите избиратели намаляване и опростяване на данъчната система. Двете мерки \"трябва да вървят ръка за ръка, тъй като те са необходими за промяна на системата и в подкрепа на икономическия растеж\", посочи Триа, според когото \"по-високият икономически растеж трябва да идва от постепенното прилагане на правителствената програма\".  По думите му подобен подход изисква работа както по отношение на данъчните приходи, така и на разходите. \"Нашата липса на връзка с предишното правителство няма да е за нивото на дефицита, а по-скоро за смесването на политиките\", допълни той. На въпрос за заплахата от понижаване на рейтинга на Италия заради фискалните планове на Рим Триа заяви, че неговите изчисления и симулации, достъпни на международно ниво, показват, че подобно нещо \"не би било оправдано\". Министърът посочи още, че може би, е дошло времето за споразумение на европейско ниво за изключването на някои инвестиции от изчисленията на дефицита. В интервюто си Триа също така отново повтори позицията на правителството, че страната ще остане в еврозоната, но допълни, че съществуват много \"нефункционалности в паричния съюз\", които трябва да бъдат преодолени.", "date": "2018.07.05", "title": "Bloomberg: Популистите в Италия свалят да данъците, определят базов доход"}
{"url": "https://www.faktor.bg/bg/articles/novini/svyat/valensa-s-kritika-kam-vlastta-sadebnata-reforma-shte-dokara-polsha-do-grazhdanska-voyna", "text": "Противоречивата съдебна реформа в Полша може да доведе до гражданска война. За това предупреди бившият президент на страната Лех Валенса. Носителят на Нобелова награда за мир се присъедини към протестната демонстрация в сряда вечерта пред сградата на Върховния съд във Варшава, предаде Ройтерс. Поредният протест срещу консервативното правителство на формацията \"Право и справедливост\" беше провокиран от спорните законови промени, заради които две трети от върховните съдии трябва да се пенсионират незабавно. Възрастта за пенсия беше намалена от 70 на 65 години. Европейската комисия обвини властите във Варшава, че налагат политически контрол върху съдебната власт. Управляващите от своя страна твърдят, че така прочистват системата от останките от комунистическата епоха. Рано или късно това може да доведе до гражданска война, заяви Валенса на протестния митинг. В сряда европейските депутати отправиха остри критики към Полша заради влезлия в сила закон. Премиерът Матеуш Моравецки защити правото на Полша да прави реформи в съдебната си система, както намери за добре. Той изтъкна, че трябва да се слуша гласа на суверена - полският народ. Срещу Полша текат две наказателни процедури за нарушаване на върховенството на закона и демократичните норми заради спорната реформа в правосъдието.", "date": "2018.07.05", "title": "Валенса с критика към властта: Съдебната реформа ще докара Полша до гражданска война"}
{"url": "https://www.faktor.bg/bg/articles/borisov-v-saraevo", "text": "Западните Балкани, интегрирани в ЕС и НАТО, са преграда пред радикалния ислям. Тази теза разви министър-председателят Бойко Борисов в Сараево на съвместната си пресконференция с председателстващия Съвета на министрите на Босна и Херцеговина Денис Звиздич. Балканите, техните политически елити, трябва да затворим политическите си конфликти, за да можем да продължим към ЕС и НАТО, изтъкна Борисов. И даде пример с това как първо София и Скопие, а след това и Скопие и Атина са загърбили противоречията си, за да вървим напред. \"Има 2 неща, които са ни изключително важни. Първо - София и Скопие успяха да преодолеят различията помежду си. Съответно и Скопие-Атина подписаха споразумение за името\", каза още Борисов. \"Босна и Херцеговина трябва да вземе пример и да намери решение на конфликтите, които има. Това не бяха лесни решения за политическия елит, но това отвори перспективите на Македония, Албания, Сърбия също уверено върви. Ние на Балканите трябва да продължим по пътя за НАТО и Ес, надявам се конфликтът с Косово бърза да бъде решен\", добави той. \"България е пример за етническа толерантност, нашият модел може да бъде приложен в Босна и Херцеговина. Не се бъркаме във вашите работи, но трябва да вземете окончателно решение накъде ще вървите след изборите през октомври. Тогава ние сме на разположение да продължим да работим за успеха на Босна и Херцеговина. Убеден съм, че всички европейски колеги разчитат на вас, защото Босна и Херцеговина в НАТО означава една много силна преграда срещу радикалния ислям. И вие сте изключително важни и за ЕС\", завърши Борисов. И заръча на Звиздич: \"Всеки от нас на Балканите да си подреди къщичката и Европа сама ще ни поиска\". Звиздич благодари на България за това, че по време на българското председателство страните от Западните Балкани са намерили място сред европейските приоритети и са получили шанс за членство в ЕС.  В рамките на посещението му в Сараево Борисов ще бъде награден и със „Златен плакет – Европейска личност на годината“, давана от Агенцията за избор и представяне на ръководители от Босна и Херцеговина, Централна и Югоизточна Европа. Призът се дава на премиера Борисов за личното му ангажиране за икономическото сътрудничество в региона. (Източник: Епицентър.бг)", "date": "2018.07.05", "title": "Борисов в Сараево: Елитите на Балканите да затворим конфликтите, за да продължим към ЕС и НАТО"}
{"url": "https://www.faktor.bg/bg/articles/kiev-se-gotvi-da-otbelezhi-1030-godini-ot-pokrastvaneto-na-ukrayna", "text": "В интервю пред сръбския телевизионен канал РТС президентът на Украйна Петро Порошенко заяви, че страната му има намерение да отбележи 1030 годишнината от покръстването на Украйна, предава РИА Новости, цитирана \"Фокус\".  „На 28 юли ние ще отбележим 1030-ата годишнина от покръстването на Украйна. Именно тогава е създадена украинската църква“, е заявил украинският държавен глава според цитата на РТС. По думите му нейна църква-майка за Украйна е Вселенската патриаршия.  „А след това Украйна става „майка“ за руската православна църква. Точно така, а не обратното“, уточнява украинският президент.  РИА припомня, че през 1992 година митрополит Филарет поиска автокефалия за Украинската православна църква. Тогава той взима решение за създаването на Киевския патриархат, след което РПЦ го отлъчва от църквата и го анатемосва. В края на миналата година той се обръща към Архиерейския събор на РПЦ с предложение за помирение, но подчертава, че никога няма да се покае за направения по-рано избор.  През април тази година пък президентът Петро Порошенко заяви, че страната му е „по-близко от всякога“ до своята мечта за автокефалия.  Порошенко нерядко се опитва да възстанови „историческата справедливост“. По-рано през тази година той каза, че основаването на Москва е „безразсъдно решение на Киевските князе“. Освен това, според неговото мнение, „Руската правда“ е „един от най-древните правосъдни документи в Украйна“.  Украинският президент обвини Русия в опити да „похити“ от Украйна Анна Ярославна и нарече работите на художника Иван Айвазовски украинско наследство.", "date": "2018.07.05", "title": "Киев се готви да отбележи 1030 години от покръстването на Украйна"}
{"url": "https://www.faktor.bg/bg/articles/reytingat-na-putin-se-srina-s-50", "text": "Доверието на руската публика в президента на страната Владимир Путин е паднало под 50 процента за пръв път от пет години насам според социологическо проучване на независима изследователска организация, пише руското електронно издание The Moscow Times, цитирано от \"Фокус\".  Резултатите идват, след като публичното недоволство расте заради планираната пенсионна реформа, която би повишила възрастта за пенсиониране над средната продължителност на живота на някои руснаци. Хиляди хора из цялата страна се стекоха по улиците, за да протестират срещу реформата. Във вторник социологическо проучване на независимия Levada Center показва спад от 12 пункта в доверието към Путин от 60 процента през януари до 48 процента през юни. В допитването респондентите са помолени да назоват политици, на които се доверяват. За последен път доверието у Владимир Путин е било под 50 процента през 2012 и 2013 година, когато той беше избран за третия си мандат като президент. Тогава рейтингът му е бил 37 процента. Респондентите в социологическото проучване са посочили министър-председателя на страната Дмитрий Медведев като политика, на когото имат най-малко доверие. Неговият рейтинг е паднал от 14 на 9 процента. Социалното проучване на Левада Център е било извършено между 22 и 26 юни сред 1600 души в 52 руски региона.", "date": "2018.07.05", "title": "Няма измама: За три месеца рейтингът на Путин се срина с 50%"}
{"url": "https://www.faktor.bg/bg/articles/makedonskiyat-parlament-prie-povtorno-zakona-za-ratifikatsiya-na-dogovora-s-gartsiya", "text": "С 69 гласа „за“ и един „въздържал се“ македонският парламент отново прие Закона за ратификация на договора за името с Гърция, предава македонската агенция „Макфакс“.  Депутатите от основната опозиционна партия ВМРО-ДПМНЕ напуснаха залата преди да започне гласуването.  Преди това министърът на външните работи Никола Димитров изтъкна, че президента на страната Георги Иванов не може да защитава Конституцията като я нарушава. Според думите му, договорът не заплашва идентичността на македонската нация. До повторното гласуване на закона се стигна, след като президентът на страната Георги Иванов отказа да подпише указа за обнародването му и го върна в народното събрание.", "date": "2018.07.05", "title": "Хората на Груевски бойкотираха повторното приемане на Закана за името на Македония"}
{"url": "https://www.faktor.bg/bg/articles/othvarliha-ostavkata-na-ivan-ivanov", "text": "Шефът на КЕВР Иван Иванов остава на поста си.  Парламентът отхвърли искането на БСП за неговото освобождаване със 63 гласа \"за\", 125 \"против\" 3 \"въздържали се\". Против искането и в подкрепа за Иванов гласуваха ГЕРБ. \"Обединени патриоти\", ДПС и \"Воля\". Дебатът продължи близо два часа и половина Основният мотив за исканата оставка от БСП е, че според левицата шефът на енергийния регулатор не е изпълнил Закона за енергетиката, който беше променен, за да може КЕВР да се намеси в сделката за ЧЕЗ. \"Иван Иванов няма намерение да спазва закона, той не може да тълкува, а трябва да изпълнява закона\", заяви Филип Попов (БСП)  И припомни, че според изявление на Иванов от трибуната на парламента този текст е \"бланкетен\". Основният аргумент на ГЕРБ пък бе, че въпросният текст, макар подкрепен и от управляващите, е трудно да бъде изпълнен без да бъдат зададени критерии за това кога може да се извършва подобна намеса. Такива критерии и досега няма изработени, изтъкнаха от ГЕРБ. И признаха, че са имали съмнения за този текст, но са го подкрепили само за да угодят на БСП и да не дават възможност на социалистите да атакуват управлението и лично премиера Бойко Борисов по повод сделката с ЧЕЗ. На това от БСП отговориха, че подобни критерии трябва да бъдат изработени от самата КЕВР и да бъдат приети в подзаконов акт. Управляващите пък обвиниха БСП и в политическа намеса в работата на КЕВР. Според Атанас Костадинов (БСП) \"в казуса ЧЕЗ и Гинка Върбакова имаме десетки основания, че публичният инетрс е нарушен\". Според него КЕВР е можела да се намеси и според старото законодателство. \"Когато независима инситуция влезе и каже \"няма да изпълнявам вашия закон\" се дава модел на всички структури, че народното събрание не струва нищо. Или чакаме някой да се обади да каже какво да се прави. Това ли трябва да бъде модела в една демократична държава\", попита Костадинов. Според Жельо Бойчев (БСП) комисията има достатъчно правомощия да се сезира и да поиска информация за тази сделка. \"Законът дава правомощия на комисията да гарантира обществения интерес. Държавата е поставила високи стандарти. Няма логика да сваляме тези критерии и стандарти сами. Изчистихме текстовете, които позволяваха на КЕВР да твърди, че няма право да се намеси. Отговорността е как и по какъв начин да се прилага закона, не да го коментират. Сделката за ЧЕЗ ще бъде тест за регулатироте. КЗК три месеца не образува производство. След това сделката влиза в КЕВР. Ще видим какъв ще бъде резултатът. Едни сделки минават много бързо през регулаторите, за други сделки се правим, че не съществуват\", каза още Бойчев. Лидерът на \"Атака\" Волен Сидеров припомни, че три пъти е искал оставката на Иванов. Той припомни, че БСП е подкрепила този състав на КЕВР като депутатите са отсъствали от залата при гласуването. Сидеров припомни, че КЕВР е колективен орган и дори ако председателят бъде освободен това няма да реши въпроса. Той предложи съставът на комисията да се намали от девет на пет члена, което ще бъде повод да се избере нов състав на комисията. Сидеров поиска и отчетността на КЕВР да е истинска и нейния доклад да е обвързан с подаване на оставка ако не се приеме. Според него в момента КЕВР е по-независима от съда и прокуратурата. \"ЕРП-тата са не чужди инвеститори, а чужди експлоататори. КЕВР трябва да бъде комисия, която  да казва не. В момента начело на КЕВР стои представител на една партия, която е виновна за ограбването на България, имам предвид партията на Костов. Имаме политически лица, които стоят в регулаторен орган. Това не е нормално. Там трябва да застанат експерти. Да не бъдат от квоти на партии, а обществено признати, одобрени\", каза Сидеров. Валентин Николов (ГЕРБ) припомни целият казус на ЧЕЗ. Според него БСП извършва атака срещу КЕВР. Той каза, че левицата е използвала сделката с ЧЕЗ да атакува ГЕРБ и лично премиера. \"Подавайки се на натиска създадохме временна комисия, имахме малцинство и председателят бе от опозицията. Тази комисия трябваше да излезе, че управляващите едва ли не те са продали ЧЕЗ. Оказа се, че няма такова нещо. Гласувахме с особено мнение, че е неработещ текст. Всички знаем, че тези законови промени не работят. Г-н Иванов същото каза, че няма критери\", каза още Николов. Драгомир Стойнев отрече, че има натиск върху КЕВР, като подчерта, че просто от опозицията \"искаме да се спазва закона,което не означава натиск. Той каза, че това е бланкетен текст, който сте гласували. Не приемам, че сте имали вътрешни терзания. Гласували сте \"за\", обединили сме се всички. Да се обяснява, че не може да се изпълни закона е скандално. Тази институция е независима, но не може да прави каквто си иска. В закона ли трябва да бъдат описани критериите?  Толкова ли е трудно тези критерии да бъдат изготвени с подзаконов нормативен акт - какъв капитал има и т.н.\", попита Стойнев. На това Делян Добрев (ГЕРБ) отговори, че от БСП са поискали писмено от КЕВР да не дава съгласие за сделката за ЧЕЗ. \"Месеци наред не можете да измислите критерии, тук ги четете от трибуната. Днешното мероприятие е продължение на този писмен натиск\", заяви Добрев. Бойчев попита ГЕРБ когато са подкрепили този текст не са ли знаели, че са необходими критерии. Данаил Кирилов (ГЕРБ) пък каза, че орган, който дава годишния си отчет пред парламента, може да коментира закона, който се очаква да изпълнява. \"Вие не искате прилагане на нормата. Вие искате резултата като го предпоставяте. Не можете да наказвате органа по правоприлагане, когато той ни критикува\", заяви Кирилов. Малко след това Делян Добрев призна, че промяната в закона е била подкрепена от ГЕРБ, за да угоди на БСП. Той заяви, че КЕВР не се подава на натиска на БСП и това е проблемът на социалистите. \"Гласувахме го, за да ви угодим, за да не атакувате правителството, че допускало или не допускало една или друга сделка\", каза Добрев. Рамадан Аталай (ДПС) припомни, че движението е било против този текст. \"Не бяхме съгласни, няма как държавата да се меси в частна сделка. Атакувате Иван Иванов, защото не можахте да се справите с премиера\", обърна се Аталай към БСП. Лидерът на БСП Корнелия Нинова обобщи, че парламентът се самобичува за това, че КЕВР не се произнаса по сделката с ЧЕЗ. \"ГЕРБ гласували този закон, за да угодят на опозицията. Те управляват, за да угодят на опозицията. Интересна теза, която зслужава внимание. Опозицията получи признание. Вие управлявате, за да изпълните нейните очаквания\", каза Нинова. Тя припомни, че работодателските организации, които се занимават с енергетика и чиято печалба зависи от КЕВР, са защитили Иванов. И попита това не е ли също натиск. Нинова обясни, че според логиката на управляващите становището на големите фирми е нормално, но двеста хиляди подписа на потребители нямат никакво значение. \"Това е нежелание на изпълнителната власт и КЕВР да си изпълнят задълженията, защото зад ЧЕЗ стоят частни интереси, подкрепени от Бойко Борисов\", завърши Нинова. Искрен Веселинов (\"Обединени патриоти\") заяви, че законът трябва да се изпълнява, но въпросът е дали е дошъл момента да се изпълнява закона. Той поясни, че КЕВР ще бъде последната инстанция, която ще се произнесе за ЧЕЗ. \"Тези над 2 млн. клиенти на ЧЕЗ всичките ли са членове и симпатизанти на БСП? Ако беше така ситуацията в парламнена щеше да е различна. Дали е дошъл момента да се изпълнява закона? Пореден принос в юриспруденцията в България и по света. Ще влезем в световната история. Законът влиза в сила, в момента, в който се публикува. Това показва не само ниска юридическа култура, а и политическа заинтересованост. Казахте, че комисията ще се произнесе, след като приключи сделката.  Искаме държавата да купи ЧЕЗ\", отговори Нинова. Добрев припомни на Нинова, че през 2015 г. БСП са оставили енергетиката \"рухнала\" със задължения от 800 млн. лв. Според него работодателите защитават \"не личността Иван Иванов, а независимостта на регулатора\".  \"Забравихте, че при вас имаше стачки и миньорите ви замеряха. Забравихте какво се случи при вас, ние трябваше да го спасим. Лесно забравяте, хората помнят\", отговори му Драгомир Стойнев (БСП). Шефът на парламентарната група на ГЕРБ Цветан Цветанов също репликира Добрев, като отново припомни тезата си, че БСП са оставили България в ужасяващо състояние. споменавайки КТБ. Източник: КлубZ", "date": "2018.07.05", "title": "Иван Иванов остава шеф на КЕВР въпреки напъните на БСП"}
{"url": "https://www.faktor.bg/bg/articles/novini/svyat/sasht-i-kitay-pred-targovska-voyna-s-nepredvidim-posleditsi", "text": "Търговският конфликт между Китай и САЩ е на път да ескалира - в петък влизат в сила наказателните мита, обявени от президента на САЩ Доналд Тръмп. Борсите в Китай отчитат спад и загубите вече се оценяват на стотици милиарди, съобщава в анализ днес германското сп. \"Шпигел\", посочва БТА. Китайските борси сега са там, където бяха преди две години и половина - на път към дъното. Тогава в Китай се спука спекулативен балон и котировките се сринаха. Централната банка и политическото ръководство на страната успяха да предотвратят краха единствено чрез интензивни интервенции. Сега обаче водещата китайска борса в Шанхай отново се е насочила към минимумите, отчетени тогава. Знае се кой е основният виновник за страховете на акционерите - президентът на САЩ Доналд Тръмп. Търговският спор между САЩ и Китай, двете най-големи икономики в света, е на прага на ескалацията. В петък тази седмица се очаква в сила да влязат извънредни американски мита за китайски внос на стойност 34 милиарда долара, като е възможно по-късно Тръмп да разпореди и въвеждане на допълнителни наказателни мита за 16 милиарда долара. Китай вече обяви ответните си мерки, в случай че САЩ не се отклонят от поетия курс, които също ще влязат в сила в петък. Тръмп обаче е решен да следва плана и заплаши с ответни мерки за ответните мерки - извънредни мита за китайски стоки на стойност над 200 милиарда долара. Това означава само едно: търговска война. С непредвидими последици. \"Предстоящата ескалация е източник на несигурност за много хора в Китай\", посочва Макс Ценглайн, програмен директор за икономиката в берлинския институт за китайски изследвания Mercator. Тази несигурност се вижда на капиталовия пазар. Водещият индекс в Шанхай за шест седмици загуби 15% от стойността си, което е равнозначно на стотици милиарди евро борсова стойност. Във вторник, 3 юли, той за кратко достигна най-ниското си равнище от началото на 2016 година, макар след това отново да пое леко нагоре. Китайската валута поевтиня спрямо долара през 14 от последните 15 дни. Наложи се ръководителят на централната банка И Ган да подчертава, че контролираният от държавата курс на юана ще се задържи \"на разумно равновесно\" равнище.  От години Китай отчита по-голямата част от световния си търговски излишък от търговията със стоки със САЩ и следователно ще бъде по-силно засегнат от търговската война от Вашингтон. При това развитие китайският модел на растеж ще бъде поставен под натиск, анализира Хао Чжоу от Commerzbank. \"Близо 20% от китайския износ е насочен към САЩ. Следователно се очаква китайската икономика да пострада осезаемо от по-високи американски мита върху китайските продукти\", посочва експертът. Хао Чжоу прогнозира по-нататъшна ескалация на митническия спор, която идва във възможно най-неподходящия момент. Отдавна се наблюдава увеличаване на сигналите, че китайската икономика вече не се развива безпроблемно. Това показват не само борсите, но и данните за икономическата активност и доверието. Внимание привлича големият брой необслужвани кредити, особено при компании, чието задлъжняване нарасна прекомерно през последните години. Те често получаваха заеми от \"сенчести\" банки, които почти не подлежат на регулация и надзор. През миналата седмица изследователски институт, близък до правителството, дори предупреди за опасност от финансова криза. \"Според нас в момента е много вероятно в Китай да се разрази паника\", посочи Националният институт за финанси и развитие (NIFD) в проучване, цитирано от Блумбърг. Предотвратяването и ограничаването на такова явление трябва да стане \"най-висш приоритет\" за регулаторните власти, призоваха експертите. Освен това купуването на акции на кредит отново е достигнало нивата от 2015 година, когато едва бе избегнат срив, допълват те. Според Блумбърг изследването на института в началото на миналата седмица бе за кратко в интернет, след което изчезна и после така и не се появи отново. Изглежда китайските власти се опитват с всички сили да омаловажат рисковете от евентуална търговска война за местните финансови пазари. Както съобщава информационният портал с централа в Калифорния China Digital Times, Пекин е разпратил на медиите в страната нареждане за цензура. \"Омаловажавайте връзката между фондовия пазар и търговския конфликт\", се посочва в нареждането, цитирано от сайта, основан от китайски дисидент. Според изданието китайските медии не трябва да разпространяват повече коментари за Тръмп или американското правителство по търговския конфликт без изричното одобрение на властите в Пекин. Според \"Ню Йорк таймс\" пък от седмици вече е табу да се споменава генералният план \"Произведено в Китай 2025\". Тази концепция предвижда страната да завладее водеща позиция във високотехнологични сектори като роботиката, изкуствения интелект, авиацията и космонавтиката, както и електромобилите. Очевидно сега чрез цензура властите се опитват да предотвратят Тръмп да вземе на прицел за нови санкции и тези ключови сфери. Китайските медии в момента видимо полагат усилия да успокоят хората. Те определят спадовете на борсовите индекси напоследък като \"ирационални\" и \"израз на прекомерна реакция\". Инвеститорите са убеждавани да не изпадат в паника заради предстоящата ескалация. \"Очаквахме това отдавна и сме подготвени за него\", пише водещият икономически вестник Jingji Ribao. \"Въздействието върху китайската икономика ще бъде в граници, подлежащи на контрол\", твърди изданието. Последното вероятно е лъжа. Никой не може да предвиди изхода от търговска война между САЩ и Китай. Дори стратезите в Пекин.", "date": "2018.07.05", "title": "САЩ и Китай пред търговска война с непредвидим последици"}
{"url": "https://www.faktor.bg/bg/articles/reforma-obmislyat-po-ranno-pensionirane-za-izbrani-magistrati", "text": "Bъзмoжнocт зa пo-paннo пeнcиoниpaнe нa cъдии, пpoĸypopи и cлeдoвaтeли пo пoдoбиe нa дpyги пpoфecии ce зaпиcвa в Koдeĸca зa coциaлнo ocигypявaнe (KCO) чpeз пpexoдни paзпopeдби нa Aдминиcтpaтивнoпpoцecyaлния ĸoдeĸc (AΠK). Πpoмянaтa бe oдoбpeнa oт пpaвнaтa ĸoмиcия нa пapлaмeнтa вчера, пpи финaлизиpaнeтo нa мaщaбния пpoeĸт зa AΠK, пише \"Де факто\". Идeятa, пpeдлoжeнa и мoтивиpaнa oт Xaмид Xaмид (ДΠC) cлeд ĸoнcyлтaции c пpeдceдaтeля нa ĸoмиcиятa Дaнaил Kиpилoв (ГEPБ) e мaгиcтpaтитe, пoдoбнo нa peд дpyги пpoфecии дa имaт пpaвo пo-paнo дa излязaт в зacлyжeн oтдиx, aĸo oтгoвapят нa oпpeдeлeни ycлoвия. Koнcтитyциoннитe пpoмeни oт 2003 г. въвeдoxa 65 г. ĸaтo възpacт зa пeнcиoниpaнe нa cъдиитe, пpoĸypopитe и cлeдoвaтeлитe, a изĸлючeния oт тoвa пpaвилo дoceгa нямa. B cъщoтo вpeмe KCO e пpeдвидил пo-paннo пeнcиoниpaнe пo peд cпeциaлни зaĸoни, ĸaтo тeзи зa MBP, зa ДAHC, зa KOHΠИ, зa нaдзиpaтeли и cъдeбнa oxpaнa. Peднo e пoдoбнa възмoжнocт дa ce дaдe и нa мaгиcтpaтитe, cмятa Xaмид. Cпopeд пpeдлoжeнитe oт нeгo и oдoбpeни oт пpaвнaтa ĸoмиcия нopми oбaчe нoвaтa oпция нямa дa вaжи пo пpинцип и зaнaпpeд зa вcичĸи cъдии, пpoĸypopи и cлeдoвaтeли, a caмo зa няĸoи „зaвapeни пoлoжeния“. Πpeдлoжeниятa: Cъздaвa ce нoв чл. 69г KCO, ĸoйтo глacи: Cъдиитe, пpoĸypopитe и cлeдoвaтeлитe, ĸoитo ĸъм 31 дeĸeмвpи 2018 г. имaт пoнe 35 гoдини oбщ юpидичecĸи cтaж, oт ĸoитo пoнe двe тpeти ocигypитeлeн cтaж в opгaнитe нa cъдeбнaтa влacт, мoгaт дa пoдaдaт зaявлeниe зa пeнcиoниpaнe дo 31 дeĸeмвpи 2020 г. вĸлючитeлнo, нeзaвиcимo oт възpacттa им. Aĸo пpeĸpaтят тpyдoвия cи дoгoвop пo peдa нa чл. 165, т.2 ЗCB (ocтaвĸa), пoлyчaвaт пълния paзмep нa пeнcиятa зa ocигypитeлeн cтaж и възpacт, ĸaĸтo и oбeзщeтeниeтo пpи нaпycĸaнe пo ЗCB (cпopeд изcлyжeнитe гoдини в cъдeбнaтa влacт – нe пo-мaлĸo oт 10 и нe пoвeчe oт 20 зaплaти – б.p.). Πeнcиитe нa мaгиcтpaтитe ce изчиcлявaт пo oбщия peд, oбичaйнo тe взeмaт тaвaнa зa cъoтвeтнaтa гoдинa. Πъpвoнaчaлнo пpeдлoжeниeтo e билo caмo зa въpxoвни cъдии, нo в oĸoнчaтeлния вapиaнт тo e зa вcичĸи мaгиcтpaти – oбaчe в oгpaничeния cpoĸ. „Cпpaвeдливo e вcичĸи мaгиcтpaти дa имaт пoдoбнo пpaвo, тo нямa дa нaтoвapи пeнcиoннoтo ocигypявaнe. Лицaтa нaдaли ca пoвeчe oт 30 и нaдaли пoвeчe oт пoлoвинaтa oт тяx щe пoжeлaят дa ce възпoлзвaт oт нeя. Hямa cмиcъл дa мъчим тoзи cвpъxoпитeн, нo и cвpъxyмopeн пpoфecиoнaлиcт, пo-дoбpe дa ce oттeгли, aĸo иcĸa“, зaяви Дaнaил Kиpилoв. Baлepи Жaблянoв (БCΠ) пpинципнo възpaзи cpeщy пoдoбeн peмoнт нa KCO „нa пapчe“ и пpиĸaни oбщo дa ce миcли зa пo-paннo пeнcиoниpaнe и нa дpyги пpoфecии. Hиĸoй oбaчe нe дaдe oтгoвop нa въпpoca зaщo, aĸo щe ce въвeждa пo-пpивилигepoвaният peжим зa мaгиcтpaтитe, тoй щe вaжи caмo зa чacт oт тяx – oнeзи, ĸoитo щe oтгoвapят нa ycлoвиятa в ĸpaя нa тaзи гoдинa и дo ĸpaя нa 2020 г.? Явнo cтaвa дyмa зa xopa, близo дo 60-тe гoдини, ĸoитo инaчe тpябвa дa paбoтят oщe пoнe 5 г. в cъдeбнaтa влacт, пише правният сайт. Зaпитaн oт peпopтepи, Xaмид Xaмид oтгoвopи, чe в cлyчaя цeлтa e билa дa ce гapaнтиpa cпpaвeдливo oтнoшeниe cпpямo cъдиитe, пpoĸypopитe и cлeдoвaтeлитe, „зaвapeни“ oт въвeждaнeтo нa 65 г. ĸaтo възpacт зa пeнcиoниpaнe, ĸoитo инaчe биxa мoгли дa излязaт в зacлyжeн oтдиx пo-paнo. Ho нa пpъв пoглeд cмeтĸитe пo тoзи мoтив нe излизaт. Πpaвнaтa ĸoмиcия пpиĸлючи c AΠK вчера. Днес oтнoвo e нapeд плeнapнaтa зaлa. Глacyвaнeтo e нa втopo чeтeнe, oĸoнчaтeлнo.", "date": "2018.07.05", "title": "Депутати решиха: По-ранно пенсиониране за избрани магистрати"}
{"url": "https://www.faktor.bg/bg/articles/solomon-pasi-1", "text": "Отношенията с Китай никога не са се разваляли, даже винаги сме имали добри и интензивни отношения с тях. Ето защо е необходимо всяко следващо правителство да надгражда и развива тези взаимоотношения. Това каза в ефира на БНТ директорът на Атлантическия клуб в България Соломон Паси по повод предстоящата среща \"16+1\". Срещата „16+1“ е една инициатива на Китай да възстанови своите отношения със страните от Източна Европа. Китайците работят правителство с правителство. И затова без мощна държавна подкрепа нищо не може да се случи, допълни той. Паси изтъкна, че освен  заблудата, че всичко произведено в Китай е менте, другата голяма заблуда е, че Китай и Русия са тандем. Това трябва да бъде разбрана не само от нас, но и от европейците, които имат интерес да развиват отношенията си с Китай. ,,Съществува голяма политическа заблуда, че Русия и Китай работят в тандем или са братя близнаци. Това не е вярно. На този етап по-важното е да се търси диалог между Запада и Китай'', отсече той. Бившият външен министър уточни, че се очаква през 2020 година Китай да стане най-големият инвеститор в света и поради тази причина страната ни трябва да прояви малко по-различна политика на дипломация спрямо азиатската държава. ,,За съжаление посолството ни там е доста малко. За сравнение Унгария е построила в Пекин третото си по големина посолство. В това отношение и ние трябва да направим нещо, за да покажем, че държим на добрата дипломация'', добави още Соломон Паси. Той допълни още, че без мощна държавна подкрепа нещата трудно ще се получат, защото китайският бизнес държи изключително много на държавни гаранции. Според него България трябва да търси инвестиции от негова страна най-вече в инфраструктурата, земеделието и туризма, като именно в последния сектор се наблюдава известно увеличение на туристи от най-многолюдната държава в света.", "date": "2018.07.05", "title": "Соломон Паси: Пълна заблуда е, че Русия и Китай са тандем или братя близнаци"}
{"url": "https://www.faktor.bg/bg/articles/novini/svyat/novi-trusove-udariha-balkanite", "text": "Земетресение с магнитуд 4.1 по скалата на Рихтер е регистрирано Адриатическо море, в близост до Албания, показва справка на интернет страницата на Европейския средиземноморски сеизмологичен център (EMSC). Земетресението е регистрирано в 04:09 часа местно време (05:09 часа българско време) на дълбочина от 5 км. Епицентърът е на 36 км от столицата Тирана и на 20 км от албанския град Шияк. Няма данни за жертви и материални щети. Малко по-рано земетресение с магнитуд 3.7 по скалата на Рихтер бе регистрирано в Черна гора. То е усетено в 03:39 часа местно време (04:39 часа българско време) на дълбочина от 2 км. Епицентърът е на 17 км от столицата Подгорица, на 132 км от албанската столица Тирана и на 173 км от столицата на Босна и Херцеговина Сараево. Няма данни за жертви и материални щети.", "date": "2018.07.05", "title": "Нови трусове удариха Балканите"}
{"url": "https://www.faktor.bg/bg/articles/volen-siderov-poiska-ostavkata-na-tsyaloto-rakovodstvo-na-kevr", "text": "КЕВР е извън всякакъв контрол, обслужва интересите на монополите, затова предлагаме преизбиране на целия състав. Това каза председателят на ПГ на „Обединени патриоти“ Волен Сидеров по време на обсъждането на проекторешението за предсрочно прекратяване на пълномощията на Иван Николаев Иванов като член и председател на Комисията за енергийно и водно регулиране (КЕВР), предава Агенция „Фокус“. „В предложеното решение на БСП се иска освобождаването на Иван Иванов на база на Закона за енергетиката. Ще върна назад лентата да припомня как лично аз съм искал поне три пъти оставката на същия този председател на КЕВР. Още при преформирането на КЕВР, когато стана независима комисия, БСП тогава подкрепи както създаването на КЕВР, така и състава, който беше предложен с председател Иван Иванов. От 40 души от БСП тогава бяха двама. Това говори, че всъщност групата на БСП тогава – г-жа Нинова също беше там, на практика е подкрепила Иван Иванов“, каза още Сидеров и посочи, че докладът на КЕВР от 2016 г. е гласуван с 16 гласа на БСП, два от които са на Корнелия Нинова и Драгомир Стойнев. „Тоест, ние имаме една непоследователност – в последния момент БСП излиза и казва, че председателят трябва да се смени. До какво ще доведе това? Ще промени ли решенията на комисията? Аз съм за свалянето на председателя на КЕВР с две ръце, но това няма да промени решенията и тя ще продължи да обслужва монополите в енергетиката и най-вече чуждите монополи. За това предлагам проблемът да се реши кардинално. Предлагаме преизбиране на целия състав на КЕВР и отчетността на комисията да стане истинска, защото в момента тя е формална. В момента КЕВР е извън всякакъв контрол – тя е толкова независима, че няма друг такъв орган в държавата, дори и Прокуратурата. Това трябва да се коригира и ние предлагаме два варианта на промяна на закона и да стигнем до истинско решение, чрез което КЕВР да бъде истинска комисия. Вариантите ни още не са внесени в Народното събрание, защото искам да има подкрепа от всички парламентарни групи, тъй като КЕВР е съществен орган и нейната работа се отразява на стандарта на милиони българи. КЕВР трябва да бъде комисия, която да може да казва „не“ на исканията на монополите“, каза Сидеров.", "date": "2018.07.05", "title": "Волен Сидеров поиска оставката на цялото ръководство на КЕВР"}
{"url": "https://www.faktor.bg/bg/articles/radev-na-praznika-na-mvr-ne-tarsya-sigurnost-za-posta-si", "text": "Днес, година след полицейските протести, празнуваме заедно със синдикатите. Намерихме конструктивни тон. Това каза за БНР министърът на вътрешните работи Валентин Радев. По думите му промените в Закона за МВР трябва да бъдат готови към края на годината и да бъдат внесени в парламента в началото на следващата сесия, допълни той. Промени вече се случват, но постепенно, и реформите ще бъдат еволюционни, а не революционни, каза той. Ще има структурна реформа, а е възможно и обединение на дирекции. „В зависимост от тези промени - колко са големи, може би, така си мисля, ще се стигне и до нов Закон“, каза Радев. Седемте синдиката в системата изразяват мнението на над 1/3 от служителите в системата и политическото ръководство ще се вслуша в техните искания, „ако са социални, а не управленски“. „Управленските нека оставим на правителството, на политическото ръководство и на професионалното ръководство“, каза министърът. Радев отказа да коментира критиките на БСП във вота на недоверие, защото в тях не е имало анализи.  Той отрече да е му е оказван натиск от коалиционните партньори в управлението. „Аз не съм усещал такъв натиск. Не съм усещал някой да ни спре по посоката, в която сме решили да управляваме министерството. Надявам се, няма да и в бъдеще. Аз съм в много добри отношения с вицепремиера Каракачанов, с премиера и с моите колеги. Не виждам тук някакъв проблем“, каза МВР шефът. Запитан колко стабилно изглежда правителството, Радев коментира че в сектор „сигурност“ усеща стабилност.  На въпрос дали той е „удобен бушон“ министърът отговори: „Не търся сигурност за поста си. Не съм го правил и като професионалист в българската армия. Никога не съм се интересувал от такива въпроси или пенсии. Гледам да си  свърша работата. И на моите колеги от политическото ръководство, и от професионалното ръководство, и полицаи казвам едно - най-добрата защита е вашата добра работа и истината“. По повод оставката на директора на ОД на МВР в Ботевград заради случая „Пелов“, министърът коментира, че той не е бил единственият, но е един от основните отговорни за състоянието на дирекцията. „И комисар Григоров и неговият заместник са много добри служители. Те просто не се справиха на тези постове. Ако погледнете кариерите им назад, аз съм много впечатлен и от едната, и от  другата, но в момента, на тези постове, те просто не са успели да дадат най-доброто от себе си“, допълни Радев. Отделните случаи взривяват общественото мнение за кратко, но като цяло системата е по-стабилна, смята министърът. Той изтъкна, че прокуратурата е господар на следствието и  голяма част от работата на МВР остава необяснена по обективни причини. „Цялата система за сигурност работи така, че тези, които са престъпили закона да получат своето наказание. Може да не стане веднага, но в крайна сметка по-важното е, както стана с „Килърите“ и „Наглите“, да получат осъдителни присъди. Там имаше доживотни присъди. Това не се е случвало с периоди назад в държавата. Това е важното – тази и превенция, тази сила закона възпре всички останали“, каза Радев.", "date": "2018.07.05", "title": "Радев на празника на МВР: Не търся сигурност за поста си, гледам да си върша работата"}
{"url": "https://www.faktor.bg/bg/articles/neponosimi-goreshtini-vzeha-17-zhertvi-v-kanada", "text": "Най-малко 17 души са починали заради силните горещини в Канада. Необичайно топлото време се задържа над централните и източните части от страната вече няколко дни. В Монреал, където има 12 жертви, издадоха списък с препоръки към гражданите как да се предпазят от опасността. Сигналите в спешните центрове са се увеличили с 30%. И за четвъртък прогнозата предвижда горещо време, но още по-тежко се очаква да е положението на изток. В провинция Квебек очакват температури от над 40 градуса.", "date": "2018.07.05", "title": "Непоносими горещини взеха 17 жертви в Канада"}
{"url": "https://www.faktor.bg/bg/articles/makron-planovete-na-es-za-migrantite-ot-afrika-mogat-da-propadnat-bez-uchastieto-na-tezi-darzhavi", "text": "Френският президент Еманюел Макрон заяви, че плановете на ЕС да създаде центрове за обработване на случаите на мигранти в Северна Африка няма да проработят, ако процесът не бъде воден от тези държави, предаде Би Би Си. По време на посещение в Нигерия Макрон заяви, че много африкански страни са обезпокоени, че такива центрове ще действат като притегателен фактор за мигранти. Нито една държава на континента не се е съгласила да приеме създаването на подобни центрове. На среща в края на миналата седмица лидерите на ЕС се споразумяха да проучат идеята. По думите на Макрон Европа ще продължи още десетилетия да се занимава с въпроса за мигрантите от Африка заради непланираното увеличение на населението на континента. Той освен това изтъкна, че ЕС не може да взима решения за африканските държави и че идеята за подобни центрове може да се осъществи само ако африкански правителства решат да ги организират. Президентът посочи, че основният му приоритет е да откаже хората, предприемащи \"луди рискове\" и поставящи живота си в опасност в опит да стигнат до Европа.", "date": "2018.07.05", "title": "Макрон скептичен: Плановете на ЕС за мигрантите от Северна Африка могат да пропаднат"}
{"url": "https://www.faktor.bg/bg/articles/borisov-pristigna-v-saraevo", "text": "Министър-председателят Бойко Борисов пристигна в Сараево, където ще се срещне с председателстващия Съвета на министрите на Босна и Херцеговина Денис Звиздич, съобщиха от правителствената пресслужба. В рамките на посещението му, премиерът Борисов ще бъде награден със „Златен плакет – Европейска личност на годината“, давана от Агенцията за избор и представяне на ръководители от Босна и Херцеговина, Централна и Югоизточна Европа. Призът се дава на премиера Борисов за личното му ангажиране за икономическото сътрудничество в региона. Призът се дава на премиера Бойко Борисов за личното му ангажиране за икономическото сътрудничество в региона.", "date": "2018.07.05", "title": "Борисов пристигна в Сараево"}
{"url": "https://www.faktor.bg/bg/articles/kapitanat-na-meksiko-izravni-rekorda-na-luter-mateus-otteglya-se-ot-futbola", "text": "Капитанът на Мексико Рафаел Маркес прекрати кариерата си в националния отбор след световното първенство в Русия. Опитният футболист записа участие на пето световно първенство, след като записа 83 минути в три от двубоите на \"ацтеките\". \"Мисля, че е идеалното време да спра с националния отбор и да дам път на младите. Постигнах всичко, за което съм мечтал, и винаги съм носел фланелката с чест\", каза Маркес Маркес стана едва вторият футболист в историята, който играе на пет световни първенства. Той участва в Япония и Южна Корея 2002, Германия 2006, Южна Африка 2010, Бразилия 2014 и Русия 2018, като носеше капитанската лента на всеки от турнирите. Единственият, който беше правил това, беше Лотар Матеус, който с Германия също има пет участия (Испания 1982, Мексико 1986, Италия 1990, САЩ 1994 и Франция 1998). В историята на футбола други двама футболисти са пътували за пет световни първенства, но са записали минути само на четири – Джанлуиджи Буфон и Антонио Карбахал, припомня \"Дневник\". Универсален футболист, Маркес  дели трето място във вечната ранглиста по участия с екипа на Мексико. Той има 146 срещи, в които е вкарал 19 гола. Пред него са единствено Клаудио Суарес със 177 и Андрес Гуардадо (150), който продължава да играе като национали.", "date": "2018.07.05", "title": "Капитанът на Мексико изравни рекорда на Лутер Матеус, напуска националния по футбол"}
{"url": "https://www.faktor.bg/bg/articles/novini/balgariya/yordanka-fandakova-obyavi-voyna-na-stroezhite-s-izgrebni-yami-zaradi-koito-stolitsata-se-navodnyava", "text": "Вчерашният дъжд не беше екстремен като онзи от миналата седмица. Отзовали сме се на няколко сигнала след дъжда. В такива случаи най-важна е превенцията, затова непрекъснато почистваме шахти и оттоци. Канализацията в централната градска част е на около 100 години. По време на рехабилитациите подменяме и канализацията. Това каза кметът на София Йорданка Фандъкова в ефира на БТВ. \"Все още е възможно да се строи с т. нар. изгребни ями – за мен законът трябва да забрани такава възможност, това се оказва проблем в проливните дъждове\". По думите й за последните години са инвестирани много средства в обновяване на инфраструктурата. „Изградени са над 200 км. канализация и водопроводна мрежа. Това е много сериозна инвестиция, която не се вижда, защото е под земята. Тази година изграждаме около 50 км водопровод и канализация. 4 км. канализация, 12 км. водопровод се изграждат в кв. „Симеоново“ – около 7 млн. лева са инвестирани там до сега“, допълни тя. Столичният кмет коментира и на какъв тип е строителството на третия лъч на метрото, както и дали има възможност да се пусне предсрочно. „Графикът, който сме направили е изключително стегнат. Това е огромен обект и е много важен за София. Над половината от тунелите са пробити. 8 км. с 8 метростанции ще бъдат готови до края на тази година. Още 4 км. с 4 метростанции ще са готови в началото на 2019 г.“, разясни тя. На въпрос дали новите метровлакове не са твърде малки и неудобни, Фандъкова заяви: „Влаковете са нови, модерни и енергоспестяващи. Те са от най-ново поколение. Очакваме пускането им с нетърпение“. Фандкова каза още, че по време на ремонтите в цяла София се касае за мащабна модернизация на транспортната инфраструктура и разширение. Тя отбеляза също, че тежките процедури по отчуждаване на терените забавят строителството.", "date": "2018.07.05", "title": "Йорданка Фандъкова обяви война на строежите с изгребни ями, заради които столицата се наводнява"}
{"url": "https://www.faktor.bg/bg/articles/novini/balgariya/premierat-sprya-otpuskite-na-ministrite", "text": "На опашка пред Румяна Бъчварова, шеф на политическия кабинет на премиера Бойко Борисов, се наредиха след вчерашното правителствено заседание министрите. Тя трябва да им изготви график за летни отпуски, разказаха членове на правителството. Графикът се наложил заради нареждане на Борисов всяка сряда през август в София да има достатъчно министри за провеждане на заседание. Това означава, че едновременно през отпускарския месец не може да почиват повече от 10 министри. При 20-членен кабинет кворумът за редовно заседание е 10 министри и премиерът. Липсата на августовска ваканция за Министерския съвет е практика още от първото правителство на Бойко Борисов. Самият той рядко взема отпуск, а съчетава почивки в “Евксиноград” със събития по Черноморското крайбрежие в т.нар. дълги уикенди, пише \"24 часа\"  Миналата година по подобен начин бе организирано дори посещението на френския президент Еманюел Макрон. За рекордните за този мандат на Борисов около 26 минути приключи правителственото заседание тази седмица. За това време министрите успяха да приемат 28 решения.Рекордът за най-кратко заседание обаче се държи от първото на служебния кабинет на Георги Близнашки. Тогава, веднага след като встъпиха в длъжност на 6 август 2014 г., министрите се събраха само за да одобрят кандидатурата на Кристалина Георгиева за вицепрезидент на ЕК.", "date": "2018.07.05", "title": "Премиерът спря отпуските на министрите"}
{"url": "https://www.faktor.bg/bg/articles/dvamata-britantsi-kray-solsbari-sa-otroveni-s-novichok", "text": "Мъжът и жената, които бяха намерени вчера в критично състояние в Англия, са били отровени с \"Новичок\", потвърди британската полиция. Това е същото вещество, използвано при атаката срещу бившия руски шпионин Сергей Скрипал. Вече е официално потвърдено - двама британски граждани са били изложени на нервнопаралитичния агент \"Новичок\". Нийл Басу, национален координатор на британската полиция за борба с тероризма: Тази вечер получих резултатите, които потвърждават, че двама души са били изложени на нервнопаралитичния агент \"Новичок\". Около 10.15 ч. сутринта в събота, 30 юни, спешна помощ е била повикана на частен адрес в Еймсбъри. 44-годишна жена е в безсъзнание и е откарана в болница. Около 3.30 часа следобед линейка е повикана на същия адрес и е установено влошено състояние на 45-годишен мъж. Двамата са в болница в Уилтшър. Първоначално медиците се усъмнили, че двойката може да е под влиянието на наркотици. Симптомите, които развили по-късно обаче наложили по-обстойни изследвания, които доказват \"Новичок\" - същото вещество, с което са поразени бившият руски шпионин Сергей Скрипал и дъщеря му Юлия. Според полицията няма разузнавателни данни двойката да е нападната умишлено и нищо в биографиите им не предполага те да са били цел на атака. Все още не се знае как е било пренесено нервнопаралитичното вещество. Нийл Басу, национален координатор на британската полиция за борба с тероризма: Искам да уверя обществеността, че нито мъжът, нито жената са посещавали някои от местата, които бяха третирани след нападението на Сергей и Юлия Скрипал. Около 100 специалисти в борбата с тероризма работят по случая. Проверяват се най-малко пет места, включително парк и частна собственост в Солсбъри, аптека и църква в Еймсбъри", "date": "2018.07.05", "title": "Потвърдиха официално: Британците, открити в безпомощно състояние край Солсбъри, са отровени с \"Новичок\""}
{"url": "https://www.faktor.bg/bg/articles/borisov-s-otlichie-zaradi-zapadnite-balkani", "text": "Българският премиер Бойко Борисов ще бъде награден днес със „Златен плакет – Европейска  личност на годината”. Това ще се случи на официална церемония в Сараево. Призът е присъден от Европейска независима агенция за избор на най-успешните европейски мениджъри и личности. Борисов го получава за принос към икономическото сътрудничества в региона. В Сараево българският премиер ще има среща с председателстващия Съвета на министрите на Босна и Херцеговина Денис Звиздич и ще участва в международен бизнес форум.", "date": "2018.07.05", "title": "Борисов с отличие \"Европейска личност на годината\""}
{"url": "https://www.faktor.bg/bg/articles/novini/balgariya/deputatite-shte-razgledat-ostavkata-na-shefa-na-kevr-poiskana-ot-bsp", "text": "Парламентът трябва да разгледа поисканата от БСП оставка на председателя на КЕВР Иван Иванов.  Миналата седмица социалистите дадоха Иванов и на главния прокурор. Причината е сделката за ЧЕЗ с „Инерком”. Според левицата шефът на енергийния регулатор не е изпълнил Закона за енергетиката, който беше променен именно, за да може КЕВР да се намеси в сделката за ЧЕЗ. От Комисията за енергийно и водно регулиране отрекоха да са отказвали да изпълнят закона.   От КЕВР определиха действията на социалистите като пиар акция, за да се отклони вниманието от напрежението в редиците на БСП.  Водещи компании в енергийния сектор защитиха Иван Иванов.", "date": "2018.07.05", "title": "Депутатите ще разгледат оставката на шефа на КЕВР, поискана от БСП"}
{"url": "https://www.faktor.bg/bg/articles/panika-na-o-libarti-zhena-se-kachi-na-statuyata-na-vrah-4-ti-yuli", "text": "Жена се покатери на Статуята на свободата и предизвика евакуация на остров Либърти навръх американския национален празник. След четири часа усилия и преговори полицията успея да свали неизвестната дама със специална стълба. По-рано няколко души бяха арестувани, след като окачиха на постамента на статуята транспарант срещу имиграционната политика на Съединените щати. Жената е била част от групата протестиращи и заявила, че няма да слезе, докато \"всички деца не бъдат освободени\".", "date": "2018.07.05", "title": "Паника на о.Либърти на празника на САЩ - жена се качи на Статуята на свободата"}
{"url": "https://www.faktor.bg/bg/articles/advokat-za-ubitiya-shef-ot-nap-da-posegnesh-nad-chovek-koyto-kontrolira-vlast-e-posegatelstvo-sreshtu-darzhavnostta", "text": "\"Това е много тежък случай. Квалифицирано убийство. Премислено, точно и трудно за разкриване\". Така лаконично описа в студиото на Нова ТВ адвокатът и бивш следовател Людмил Рангелов  трагичният инцидент с 43-годишния директор на отдел \"Фискален контрол\" в НАП Иво Стаменов, който беше прострелян в центъра на София през декември миналата година. Три седмици по-късно той почина от раните си.   Според него причината да се извършват такива тежки престъпления е липсата на респект към полицаите, която се култивира вече десетилетия. Да посегнеш над човек, който концентрира и контролира власт е посегателство над държавността. Но това е и предупреждение към другите – да внимават. Това е наглост, ако имаше гаранция за сигурността на служителите, срещу които се извършват такива престъпления. Вероятно става дума за сериозни финансови интереси. Това са натрупани системни проблеми, които застрашават държавността. Причината да се извършват такива тежки престъпления е липсата на респект към държавните органи, която се дължи на склонността на лицата, които участват в тези органи, към корупция. И когато някой застане напречно на движението – предизвиква такава реакция. Ако тези хора бяха несклонни към корупция, тогава други хора не биха прибягвали до подобни престъпни схеми. Но държавата едва ли има ресурс да охранява всички служители, които са на достатъчно високи позиции и могат да станат обект на посегателства, коментира адвокат Рангелов. По повод подозренията, че депутатски брат е замесен в убийството, той смята, че това са само едни предположения, които чувам за съпричастността на задържаните лица към това престъпление\".  Борислав Аврамов - брат на народния представител от ДПС Димитър Аврамов, беше задържан по подозрение, че е ръководел група за лихварство, рекет и побоища. Една от набелязаните жертви бил убитият през декември данъчен служител Иво Стаменов. Засега от Спецпрокуратурата са лаконични. В официално съобщение заявиха, че Борислав Аврамов и още трима души поръчвали побой и следене на Стаменов. Все още няма доказателства, че са участвали в убийството му. \"Аз съм убеден, че ще стигнем до края (в разследването на убийството на данъчния шеф Иво Стаменов - бел.ред.). Друг е въпросът каква ще бъде тежестта на доказателствата. Много е трудно категоричното доказване на такова престъпление\". Това заяви в ефира на Нова ТВ бившият шеф на СДВР Валери Йорданов.  Разследва се версията, че данъчният е нападнат заради професионалните си задължения. Той отговарял за данъчните проверки на рискови стоки, а отскоро - и на горивата.", "date": "2018.07.05", "title": "Адвокат за убития шеф от НАП: Зад такива убийства стоят сериозни финансови интереси"}
