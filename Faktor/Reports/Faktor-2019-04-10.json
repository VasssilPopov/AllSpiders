{"url": "https://www.faktor.bg/bg/articles/vitseprezidentat-na-sasht-poiska-oon-da-priznae-huan-guaydo", "text": "Вицепрезидентът на САЩ Майк Пенс призова днес ООН да анулира правомощията на посланика на правителството на президента Николас Мадуро и да признае Хуан Гуайдо за легитимен лидер на Венецуела, предаде Ройтерс. Пенс заяви, че САЩ са изготвили резолюция за признаване на Гуайдо за президент на Венецуела и призова всички държави да я подкрепят. \"Дойде моментът ООН да признае временния президент Хуан Гуайдо за законния президент на Венецуела и да предостави място на негов представител в организацията\", заяви Майк Пенс в Съвета за сигурност на ООН. Дипломати заявиха, че е малко вероятно Вашингтон да получи нужната подкрепа, за да бъде приета подобна мярка. Пенс не уточни дали резолюцията ще бъде внесена в 15-членния Съвет за сигурност или в Общото събрание на ООН, където Русия и Китай, подкрепящи Мадуро, нямат право на вето.  Пенс се обърна към участващия в заседанието посланик на Венецуела Самуил Монкада и каза, че той не би трябвало да е в залата, а трябва да се върне във Венецуела и да каже на Мадуро, че му е време да се оттегли.  Американският вицепрезидент заяви, че САЩ ще продължат да оказват дипломатически и икономически натиск с цел мирен преход към демокрация във Венецуела, но добави, че \"всички варианти са възможни\".  Руският представител в ООН Василий Небензя заяви, че днешното заседание е пореден епизод от фронталната атака срещу Каракас, предаде ТАСС. Това, което се случва в Съвета за сигурност, за съжаление е само поредният епизод от фронталната атака, на която е подложен официален Каракас и обикновените венецуелци\", заяви той.", "date": "2019.04.10", "title": "Вицепрезидентът на САЩ поиска ООН да признае Хуан Гуайдо"}
{"url": "https://www.faktor.bg/bg/articles/toma-bikov-1-10", "text": "\"Моят призив е медиите да знаят, че когато се руши доверието в останалите три власти, те няма да бъдат отстрани, ще се влоши и доверието в тях\". Това заяви депутатът от ГЕРБ Тома Биков по време на дебатите по Отчета на Съвета за електронни медии за 2018 г  „Днес не чухме за това прословуто 111-то място по свобода на словото, на което се намира България. Беше ми интересно какво щях да чуя отляво в този момент, точно в този контекст, в който всички български медии са ангажирани с проверки, журналистически разследвания, а понякога и с линч на политици“, допълни още Биков. По думите му всички публични лица, с изключение на политиците, са освободени от отговорност.  Биков посочи, че очакванията към СЕМ са нереалистични.  „Очаква се СЕМ като институция да налага някакъв журналистически стандарт едва ли не. Няма такава институция, която да е способна да направи това, ако самите медии не наложат стандарт на самите себе си. През изминалата година станахме свидетели на някои медии репортажи, отразявания на събития, които излизаха директно от журналистическия стандарт. Медии издевателстваха върху хора, пострадали от катастрофи. Това се случи на магистрала „Тракия“. Репортери в борба за рейтинг притискаха жертви на престъпления и не се съобразяваха със страданията и болката на тези хора“, допълни още Биков и изрази надежда тези примери да не са забравени вътре в медиите и те да се помнят, за да не се повтарят.  „Когато говорим за свобода на словото, трябва да бъдем честни. Тя вече не се изразява в обективност и в показване на всички гледни точки. Това се случва не само в България, а по целия свят, където има свобода за собственост на медиите. Свободата на словото вече се изразява в това всяка медия да има своята позиция и да я изразява свободно“, допълни Биков и посочи, че България не е извън този световен стандарт.", "date": "2019.04.10", "title": "Тома Биков: БГ медии са ангажирани с проверки и дори с линч над политици"}
{"url": "https://www.faktor.bg/bg/articles/prezidentat-radev-katsna-v-katar", "text": "Президентът на Република България Румен Радев кацна в Държавата Катар на официално посещение до 12 април по покана на Н.В. емира шейх Тамим бин Хамад Ал-Тани. Сред темите на разговорите в Доха ще са съвместни проекти във високотехнологични сектори, задълбочаване на партньорството между България и Катар в сферата на енергетиката, иновациите, инфраструктурата, земеделието, увеличаване на инвестициите в български индустриални зони. Утре, 11 април, президентът Румен Радев ще бъде посрещнат в Доха с официална церемония от емира Шейх Тамим бин Хамад Ал-Тани. Освен среща помежду им на четири очи са предвидени и разговори между двете официални делегации. Румен Радев ще открие Катарско-български бизнес форум и ще се срещне с представители на българската общност в Катар. Държавният глава ще разговаря с министър-председателя и министър на вътрешните работи на Държавата Катар шейх Абдулла бин Насер бин Халифа Ал Тани. В рамките на посещението президентът Радев ще се запознае с дейността на фондация \"Катар“ за образование, наука и обществено развитие. В Доха държавният глава ще посети и централата на организацията Форум на страните-износителки на газ. Водената от президента делегация включва представители на изпълнителната власт, на висши учебни заведения, както и представители на десетки български фирми от отбранителната индустрия, иновациите, строителството, биотехнологиите, земеделието и производството на храни.", "date": "2019.04.10", "title": "Президентът Радев кацна в Катар"}
{"url": "https://www.faktor.bg/bg/articles/novini/balgariya/mariya-gabriel-evropeyskite-izbori-shte-badat-test-za-borbata-s-falshivi-novini", "text": "Система за ранно предупреждение за фалшиви новини и дезинформация създава Европейската комисия. Идеята е да се реагира превантивно, ако една фалшива новина тръгне от една държава и има опасност тя да бъде разпространена и в други. Как точно обаче ще се противодейства все още не е ясно. Това обясни българският еврокомисар Мария Габриел. Нейният екип е инициатор за създаването на тази обща система. \"Тези избори ще бъдат тест за работата ни срещу дезинформацията\"  каза още Габриел. Всяка държава е била помолена да даде своя точка за контакт. България е определила вицепремиер Томислав Дончев. Други държави са посочили правителството си. \"Казвам НЕ на каквото и да е министерство на истината, казвам НЕ на каквато и да е цензура\" уточни Габриел. Тя съобщи още, че в резултат на работата на нейния екип през януари Гугъл са премахнали 46 000 фалшиви акаунти, а през февруари - 20 000. От Фейсбук и Туитър обаче още нямало реакция. 61 млн. евро са заделени по програмата  \"Креативна Европа\", а за борба с дезинформацията и в подкрепа на качествената журналистика. Очаквайте утре след 8,00 часа голямо интервю с водача на листата на ГЕРБ за евроизборите Мария Габриел.", "date": "2019.04.10", "title": "Мария Габриел: Европейските избори ще бъдат тест за борбата с фалшиви новини"}
{"url": "https://www.faktor.bg/bg/articles/novini/balgariya/tsvetanov-v-silistra-grazhdanite-i-biznesat-iskat-stabilno-darzhavno-upravlenie-a-ne-haosa-na-predsrochnite-izbori", "text": "От непрекъснатите си обиколки в страната се убедих, че гражданите и представителите на бизнеса искат да има стабилно държавно управление, защото то е гаранция и за добра бизнес среда. Обратно – едни предсрочни избори и служебно правителство носят много неизвестни. Това заяви пред журналисти в Силистра зам.-председателят на ГЕРБ Цветан Цветанов.  Зам.-председателят на ГЕРБ призова да се сложи край на компроматната война, която политическите опоненти на ГЕРБ поведоха. „Стига с тази омраза и желание да опетниш опонента си. Нека вместо за компромати – насочим обществения и политическия диалог към европейските избори. Нека водим дебат по същество – политическите партии да сблъскаме своите възгледи и предложения. Може би именно липсата на алтернатива кара нашите политически опоненти да бъдат толкова агресивни и само да рушат доверието към държавните институции“, посочи той. Цветан Цветанов отбеляза, че предстои нов финансов програмен период от 2021 г. и е важно страната да се подготви добре за него. „Докато при управление на ГЕРБ няма спряно дори 1 евро по оперативни програми, по време на правителството на БСП спряха всички еврофондове. Сега ситуацията е коренно различна, особено след като стана ясно, че европейският бюджет за България ще достигне рекордните 18 млрд. лв.“, коментира той. Според Цветанов някои хора искат да правят кампанията си с агресивно поведение спрямо Турция, което по думите му не е отговорно. „Не е ли редно да имаме добри отношения с Турция, особено на фона на риска миграционният натиск да се увеличи“, попита той. „ПП ГЕРБ започна отрано срещите из страната във връзка с европейските избори, защото искаме да подчертаем както пред гражданите, така и пред структурите – важността на този вот“, обясни Цветанов и отново призова бъдещите 17 български евродепутати да подпишат меморандум за общи действия по определени теми от национален интерес.", "date": "2019.04.10", "title": "Цветанов в Силистра: Хората и бизнесът искат стабилно държавно управление, а не хаоса на предсрочните избори"}
{"url": "https://www.faktor.bg/bg/articles/borisov-1-27", "text": "Този \"Фалкон\" колко пъти вече.. Спукахме гума сега при кацането, но няма проблеми и няма пострадали. Много са ни добри пилотите и това ни спаси. Не случайно днес на Министерски съвет възстановихме Военновъздушното училище. Това каза пред журналисти в Брюксел премиерът Бойко Борисов, който ще участва в извънредното заседание на Европейския съвет по темата за Брекзит. \"Нито една от двете страни не иска твърд Брекзит. Събираме се и има много въпросителни. Ако се изпълни това, което Тереза Мей е написала в писмо до Доналд Туск, тя иска 30 юни. Съдейки от българската действителност си задавам първи въпрос - това означава, че Великобритания ще се проведат евроизбори и след 24 май те ще имат евродепутати. Ще има ли сила, която ще им каже после да напуснат европарламента? Аз съм за удължаване на Брекзит, иначе може да стане голям хаос. Явно нито ние, нито британците сме готови за Брекзит. Трябва да се даде най-голям срок, защото иначе в петък ще настане шок и ужас. За нас е по-дбре да има отсрочка, отколкото в петък да се затвори границата. Нощта е пред нас и ще разговаряме\", \"Очаквам и от другите оставки. Те ни гледат сеира, защото при нас един след друг подават оставки. Казват, че оставките не решават нищо, но не подават. Да подадат и те оставки и тогава ще коментираме\", коментира Бойко Борисов темата за скандалите с апартамент ите.", "date": "2019.04.10", "title": "Борисов след инфарктно кацане в Брюксел: Подкрепям отсрочка за Брекзит, иначе ще стане шок и ужас"}
{"url": "https://www.faktor.bg/bg/articles/novini/balgariya/tsvetanov-v-silistra-evrodeputatite-na-gerb-dokazaha-che-mogat-da-zashtityat-natsionalniya-interes-na-balgariya", "text": "ГЕРБ е единствената партия, която спазва поетите ангажименти и успява да помага на общините, за да се решат проблеми им. Едва ли някога досега е имало такъв добър синхрон между местната и държавна власт, както при управлението на ГЕРБ. Това заяви зам.-председателят на ГЕРБ Цветан Цветанов пред близо 700 членове и симпатизанти на партията в Силистра, които препълниха залата на местния театър. Заедно с Цветанов беше и народният представител Алтимир Адамов и областният координатор на партията Тодоров Тодоров. „Стабилното държавно управление и европейската солидарност са начинът да подобряваме доходите и инфраструктурата. Както знаете – поели сме ангажимент учителските възнаграждения да нараснат двойно до 2021 г. Инвестициите в образованието са инвестиции в бъдещето“, заяви Цветанов. „Евродепутатите на ГЕРБ показаха, че могат да защитават  националния интерес на България“, каза Цветанов и даде пример с Емил Радев, който е един от най-активните депутати в Европейския парламент „Докато решават за кого да гласуват на 26 май българските граждани трябва да имат предвид факта, че благодарение на ГЕРБ досега не са губени средства по оперативни програми, а европейският бюджет на България ще достигне рекордните 18 млрд. лв. При БСП е обратното – при тяхното правителство спряха еврофондовете“, напомни зам.-председателят на ГЕРБ. Цветан Цветанов бе категоричен, че в политиката ако тръгнеш с агресия и противопоставяне – няма да постигнеш нищо, защото хората искат да им се решават проблемите, а това минава през стабилна местна власт и спокойна среда за работа. Той бе категоричен, че всички членове и симпатизанти на ГЕРБ трябва да дадат всичко от себе си, за да се постигне убедителна победа на евроизборите, защото те са генералната репетиция за местните избори.  Зам.-председателят на ГЕРБ обсъди с актива на ГЕРБ в Силистра и хода на гражданските диалози „Европа в нашия дом“ на теми образование и регионално развитие. „В рамките на последните две години 700 млн. лв. са инвестирани в образователна инфраструктура. В последните 30 години това е най-голямата инвестиция, правена някога в тази сфера“, обясни Цветанов. „Изключително съм впечатлен от тази пълна зала, искам да ви пожелая успех и да помоля в периода на кампанията да бъдете максимално активни, защото страната има нужда развитието й да продължи – а това може да го постигне само правителството на премиера Борисов“, завърши зам.-председателят на ГЕРБ.", "date": "2019.04.10", "title": "Цветанов в Силистра: Евродепутатите на ГЕРБ доказаха, че могат да защитят националния интерес на България"}
{"url": "https://www.faktor.bg/bg/articles/abv-otgovarya-na-bsp-reshenieto-na-tsik-e-yasno", "text": "\"Няма да влизаме в политически интриги. Решението на ЦИК е ясно и ние сме съгласни с него. Явяваме се под името \"Коалиция за България\" на предстоящите Евроизбори\". Това заявиха за izbori.bg от пресцентъра на АБВ по повод днешните обвиненията от страна на БСП. Припомняме, от БСП заявиха, че ще обжалват във Върховния административен съд  решението на ЦИК ( Централна избирателна комисия) за регистрация за участие на европейските избори на водената от АБВ \"Коалиция за България\". Причината - създадената от бившия президент Георги Първанов партия ползва име, патентовано от \"Позитано\" 20.", "date": "2019.04.10", "title": "АБВ отговаря на БСП: Решението на ЦИК е ясно"}
{"url": "https://www.faktor.bg/bg/articles/albanskiyat-premier-obvini-es-za-problemite-na-balkanite", "text": "Положението на Балканите се влоши през последните година-две, а това е последица и от забавянето на предприсъединителните процеси на страните от региона, каза албанският премиер Еди Рама, цитиран от сръбското радио Б92. \"Такава връзка може да се установи без кой знае какви проблеми\", е допълнил министър-председателят в Тирана. Той е посочил още, че част от отговорността за въвеждането на 100-процентовите мита от страна на Косово върху стоки от Сърбия носи и Брюксел. \"В столицата на Европа не одобриха безвизовото пътуване и престой на гражданите на най-младата държава в Югоизточна Европа, въпреки че Прищина е изпълнила всички условия за това. Ето защо в Косово предприеха тази мярка\", е коментирал той. Сърбия и Черна гора са започнали разговори за пълноправно членство в блока, а Албания и Северна Македония очакват стартирането на този процес през това лято, а Косово и Босна и Херцеговина също желаят да станат членки на икономическото и политическото обединение, припомни белградската медия.   Междувременно с ръста на популизма и евроскептицизма все по-често се чуват гласове, че ЕС не трябва да се разширява в източна посока. Тази тенденция се е засилили и с оглед на изборите за депутати на блока, посочи още Б92. Рама е допълнил, че разбира такива настроения. Той обаче е заявил, че евентуално забавяне на преговорите за присъединяване и влизане на страните от Балканския полуостров в ЕС може да има тежки последици за Стария континент. Премиерът е посочил за пример изказване на председателя на Европейската комисия Жан-Клод Юнкер от 17 април 2018 г. Тогава западноевропейският политик е заявил, че ако Балканите не станат част от икономическия и политически съюз, Европа може да се изправи с криза, подобна на войните в бивша Югославия през 90-те години. \"Изказвания от типа \"Или Европа, или война\" са много ясен сигнал към народите в нашия регион, живеели векове в омраза, и много държави постигнаха успехи през последните няколко години в тази посока\", е посочил още Рама. Той е припомнил за премахването на граничния контрол между страната му и Косово, както и преговорите между Белград и Прищина. \"Ние заслужаваме да станем членка на ЕС, защото сме изпълнили много от условията\", е казал още премиерът в Тирана. Той обаче е признал, че организираната престъпност в страната му все още е проблем. \"Ние работим по изкореняването на това зло\", категоричен е бил той.", "date": "2019.04.10", "title": "Албанският премиер обвини ЕС за влошеното положение на Балканите"}
{"url": "https://www.faktor.bg/bg/articles/glavniyat-prokuror-na-sasht-proveryava-razsledvaneto-na-fbr-sreshtu-donald-tramp", "text": "Главният прокурор Уилям Бар е създал разследващ екип, който възнамерява да използва, за да проучи произхода на разследването на ФБР срещу президентската кампания на Доналд Тръмп през 2016 г., пише електронното издание на американския вестник The Washington Examiner, цитирано от \"Фокус\".  Според Fox News, Бар е избрал хора от екипа на Министерството на правосъдието, на които смята да се опре, за да проучи как ФБР е решило да разследва Тръмпна. Проверката в крайна сметка доведе до разследването на специалния прокурор Робърт Мълър за намеса на Русия в президентските избори през 2016 година.  Несъгласните с Тръмп се надяваха, че Мълър ще намери доказателства за тайни споразумения между кампанията на Тръмп и руските власти, но заключенията му твърдят, че няма доказателства за това.  Бар е свидетелствувал пред членове на Конгреса относно аспектите на неговото резюме на доклада на Мълър, когато ги е уведомил за плановете си да погледне по-сериозно към ФБР. Той каза, че може да преразгледа осем престъпления, сигнали за които са подадени от представителя на Девин Нунес (републиканец от Клаифиорния), за хора, които според Нунес са в основата на разследването на тайно споразумение между Русия и Тръмп.  Републиканците, включително Нунес и Марк Медоус, отдавна се занимават със собствени разследвания за предполагаеми нарушения и пристрастия в горните ешелони на Министерството на правосъдието и ФБР, включително текстовите съобщения на бившите служители на ФБР Петър Строжок и Лиза Пейдж. Републиканците разследват дали има схема за очерняне на Тръмп.  Проучването на Бар за първоначалното разследване на Русия може да се пресече с разследване на американския адвокат Джон Хубер, който бе назначен от бившия главен прокурор Джеф Сешънс през март 2018 г., за да разгледа твърденията на Републиканската партия за неправомерни действия на ФБР.", "date": "2019.04.10", "title": "Главният прокурор на САЩ подхваща разследването на ФБР срещу Тръмп"}
{"url": "https://www.faktor.bg/bg/articles/gabrovo-se-nadigna-zaradi-poboya-nad-prodavach-v-denonoshten-magazin", "text": "Напрежение и протести заради побоя над Венцислав Иванов в магазин в Габрово. Припомняме, че клиенти от ромски произход пребиха служителя на супермаркет, а поводът – направил им забележка. Видеозапис от побоя, появил се в социалните мрежи, предизвика вълна от възмущение, предава Нова телевизия.   Така тази вечер в Габрово се събраха протестиращи. Шествието им не беше планирано. Хората се събраха пред Окръжния следствен отдел на града. „Отвратена съм от нападението над служител в търговски обект на 7 април в Габрово. С ограничените правомощия, които законът ми е дал, поисках безкомпромисност по отношение на всички, които си позволяват да нарушават обществения ред в града“, заяви кметът на Габрово Таня Христова, предаде \"Фокус\". Таня Христова е свикала началниците на Областната дирекция на МВР и Районното управление на МВР с настояване за масови проверки на всички адреси, на които има струпвания на ромски фамилии и хора от криминалния контингент. Кметът обяви, че ще поиска допълнителни сили от МВР, ако тези в Габрово са недостатъчни. „Отново ще заявя, че никога не съм заселвала роми в община Габрово. Всички подобни твърдения, разпространявани в социалните мрежи и интернет пространството, са лъжа и манипулация, въвеждат в заблуда, създават предпоставки за тревога, безпокойство и етническо напрежение в града“, подчертава Таня Христова. „Няма персонално мое решение, както и административно изискване за брой жители в града или ангажимент към изпълнение на проекти, което да налага заселването на роми на територията на общината“, пише още кметът на Габрово.", "date": "2019.04.10", "title": "Габрово се надигна заради побоя над продавач в денонощен магазин"}
{"url": "https://www.faktor.bg/bg/articles/prezidentat-na-knsb-i-ombudsmanat-se-sreshtnaha-s-rakovodstvoto-na-tsik", "text": "Президентът на КНСБ Пламен Димитров и омбудсманът Мая Манолова се срещнаха с ръководството на Централната избирателна комисия. Повод за срещата бе приет преди няколко дни доклад на Европейския икономически и социален комитет за правата на хората с увреждания да гласуват на предстоящите европейски избори. Според заключенията в доклада милиони граждани на ЕС нямат възможност да гласуват заради технически грешки, които не отчитат специфичните им нужди. Според синдикалистите и екипа на  омбудсмана въпреки напредъка през последните години все още има бариери пред вота на хиляди български граждани. Президентът на КНСБ Пламен Димитров предложи да се увеличи броят на мобилните урни и да се напишат с брайлово писмо надписите на бюлетините за предстоящите евроизбори. На срещата беше изразено единодушното мнение, че в България няма сериозни правни проблеми във връзка с упражняване на правото на глас на хората с увреждания, но че пречките са технически. Според Пламен Димитров най-често срещаните пречки са твърде малки кабини за гласуване, сериозни усложнения при тяхното използване от хора в инвалидни колички. Председателят на ЦИК Стефка Стоева покани представителите на хората с увреждания в Обществения съвет към ЦИК и увери, че комисията ще разгледа подробно абсолютно всички отправени на днешната среща предложения.  \"Генералното решение на проблемите, свързани с достъпа на хората с увреждания до избори, получаване на достатъчно информация за информиран избор и запазване на тайната на вота би могло да се реализира чрез пълното въвеждане на машинното и на електронното гласуване\", заяви Мая Манолова. След консултации с най-големите организации на хората с увреждания ще бъдат представени предложения, които да гарантират свободното право на гласуване на тези български граждани.", "date": "2019.04.10", "title": "Президентът на КНСБ и омбудсманът се срещнаха с ръководството на ЦИК"}
{"url": "https://www.faktor.bg/bg/articles/imigrantite-ni-naleli-4-mlrd-lv-v-ikonomikata", "text": "Близо 4% или 3.8% от БВП на страната идва от паричните преводи, които правят нашенци от чужбина. За миналата година общата сума на изпратените до нас пари е почти 2.4 млрд. долара или 4 млрд. лева. Извън тези парични преводи има пренасяне на пари в брой, чийто размер не е ясен. Сумата е прогнозна и е изчислена на базата на данни от МВФ, официалната национална статистика и националната банка. За 2018 г. страните с ниски или средни доходи са достигнали рекордните 529 млрд. долара, което е увеличение с 9.6% спрямо 2017 г., когато те са били 483 млрд., сочат данни на Световната банка. Заедно с преводите към държавите с високи доходи, общият обем на средствата, които са се движили в световната икономика през миналата година, е 689 млрд. долара, пише Монитор. У нас пък е налице ръст в износа на финансови средства. За 2018 г. нашенци са изнесли 221 млн. долара или 11% ръст в сравнение с 2017 г., когато те са били 199 млн. долара. Сумата е 0.3% от БВП на България. Очакванията са тази година връщаните средства в страните с нисък и среден доход да достигнат 550 млрд. долара като така ще се превърнат в най-големия външен източник за финансиране на икономиките. Като основна причина за промяната се посочва подобряването на положението със заетостта в САЩ и ръста на икономиките от Персийския залив, където работят милиони хора, предимно от Азия. Индия продължава да взема първата позиция по парични преводи от чужбина с 79 млрд. долара. След нея в топ 5 попадат Китай ($67млрд.), Мексико ($36 млрд.), Филипините ($34 млрд.) и Египет ($29 млрд.) В региона на Европа и Централна Азия ръстът за 2018 г. е с 18% или 59 млрд. долара, а най-големият получател на пари от емигранти е Украйна с нов рекорд от повече от 14 млрд. долара. Банковите преводи (11% от таксата за първото тримесечие на 2018 г.) и пощенските записи (над 7%) остават най-скъпи.", "date": "2019.04.10", "title": "Имигрантите ни налели 4 млрд. лв. в икономиката за година"}
{"url": "https://www.faktor.bg/bg/articles/stagnatsiya-styaga-italiya", "text": "Mpaчнитe пepcпeĸтиви нa итaлиaнcĸoтo пpaвитeлcтвo зa иĸoнoмиĸaтa бяxa пoтвъpдeни във втopниĸ, ĸaтo нoвитe пpoгнoзи пoчти нe пpeдвиждaт pъcт пpeз тaзи гoдинa. Cлeд cpeщa в Pим ĸaбинeтът нaмaли цeлтa cи зa pacтeж тaзи гoдинa дo eдвa 0,2%. Taзи цифpa - в cpaвнeниe c 1% пpeди тoвa - вĸлючвa oцeнĸaтa нa въздeйcтвиeтo нa мepĸитe, нa ĸoитo пpaвитeлcтвoтo вeчe ce cъглacи, зa дa пoмoгнe нa иĸoнoмиĸaтa. Pъcтът тaзи гoдинa щe бъдe 0,1% бeз мepĸитe, инфopмиpa Вlооmbеrg. Πpaвитeлcтвoтo зaяви, чe e oдoбpилo пpoгнoзитe зa иĸoнoмиĸaтa и пyбличнитe финaнcи зa cлeдвaщитe двe гoдини и нe плaниpa дoпълнитeлни мepĸи тaзи гoдинa. Итaлия вepoятнo щe тpябвa дa зaмpaзи 2 милиapдa eвpo (2,2 милиapдa дoлapa) oт paзxoдитe тaзи гoдинa, зa дa пoĸpиe фиcĸaлнитe пpaвилa нa EC Cпopeд пpoeĸтoплaнa пpoгнoзaтa зa дeфицитa зa 2019 г. e 2,5% oт БBΠ, дoĸaтo цeлтa, вĸлючвaщa въздeйcтвиeтo нa плaниpaнитe мepĸи зa пoдпoмaгaнe нa пoлитиĸaтa, e 2,4%. Hoвитe цифpи яcнo пoĸaзвaт тeжĸaтa иĸoнoмичecĸa cитyaция в Итaлия, ĸъдeтo иĸoнoмиĸaтa e изпaднa в peцecия в ĸpaя нa минaлaтa гoдинa. Ocвeн тoвa пo-шиpoĸият дeфицит би мoгъл дa пoдгoтви пoчвaтa зa нoв ĸoнфлиĸт мeждy пoпyлиcтĸoтo пpaвитeлcтвo и Eвpoпeйcĸaтa ĸoмиcия. Cъщecтвyвa и pиcĸ oт нoви ĸoнфлиĸти в paмĸитe нa ĸoaлициятa \"Πeт звeзди\" и Лигaтa. И двeтe имaт cвoитe бюджeтни пpиopитeти, нo липcaтa нa фиcĸaлнo пpocтpaнcтвo oзнaчaвa, чe щe тpябвa дa имa ĸoмпpoмиc пo oтнoшeниe нa paзxoдитe. Πpoгнoзaтa зa нoвия дeфицит ce cpaвнявa c цифpaтa 2,04%, нa ĸoятo Итaлия ce cъглacи c Koмиcиятa cлeд мeceци нa пpeгoвopи. Πo-cлaб pacтeж щe нaпpaви пo-тpyднo, aĸo нe и нeвъзмoжнo, cпaзвaнeтo нa тoвa oбeщaниe. Цeли зa пpивaтизaциятa Oтдeлнo, Mиниcтepcтвoтo нa финaнcитe зaяви в изявлeниe, чe Итaлия плaниpa дa нaмaли дъpжaвния cи дълг дo 131,3% oт БBΠ пpeз cлeдвaщaтa гoдинa и дo 130,2% пpeз 2021 г. Πpaвитeлcтвoтo cъщo тaĸa плaниpa пъpвичeн излишъĸ, paзлиĸaтa мeждy дaнъчнитe пocтъплeния и пyбличнитe paзxoди бeз лиxвeни плaщaния тaзи гoдинa 1,2% oт БBΠ. Toвa e cпaд oт нивoтo 1,6% пpeз 2018 г. Πpaвитeлcтвoтo зaпaзи цeлтa cи зa пpивaтизaция oт 1% oт БBΠ зa тaзи гoдинa, ĸaтo зaлaгa пpиxoди oт пpивaтизaция нa 0,3% oт БBΠ пpeз 2020 гoдинa. Πpaвитeлcтвoтo мoжe дa пocтигнe цeлтa зa тaзи гoдинa, ĸaтo пpoдaдe дялoвe нa oбщa cтoйнocт 10 млpд. eвpo в Еnі, ЕNАV, Роѕtе Іtаlіаnе и ЅТМІсrоеlесtrоnісѕ нa дъpжaвния ĸpeдитop Саѕѕа Dероѕіtі е Рrеѕtіtі, cъoбщaвa Іl Ѕоlе 24 Оrе. Cпpeдът мeждy 10-гoдишния итaлиaнcĸи и гepмaнcĸи дълг ce cви дo 242 бaзиcни пyнĸтa във втopниĸ oт 249 бaзиcни пyнĸтa. Bce oщe e пoчти двoйнo пoвeчe oт пpeди гoдинa. \"Toвa лoшo paвнoвecиe e мнoгo ĸpexĸo\", ĸaзвa Hиĸoлa Hoбилe, иĸoнoмиcт в Охfоrd Есоnоmісѕ, в дoĸлaд, пyблиĸyвaн във втopниĸ. \"Ocнoвнoтo пpитecнeниe ocтaвa пoлитичecĸaтa cpeдa. Maĸap дa e тpyднo дa ce пpeдвиди ĸaĸвo щe ce cлyчи нa пoлитичecĸия фpoнт, нe oчaĸвaмe ceгaшнoтo пpaвитeлcтвo дa oцeлee cлeд пeтгoдишния cи мaндaт. \" B пpoeĸтa нa дoĸyмeнтa ce ĸaзвa cъщo, чe ĸoaлициoннитe плaнoвe щe въвeдaт нoви дaнъчни гpyпи oт 15 и 20 пpoцeнтa въpxy личнитe дoxoди - мяpĸa, пoдĸpeпeнa oт пpo-бизнec лигaтa. Hecъглacиeтo в ĸaбинeтa, c финaнcoвия миниcтъp Джoвaни Tpиa, пpeдyпpeждaвaщo, чe мepĸитe нe мoгaт дa бъдaт финaнcиpaни бeз yвeличaвaнe нa ДДC, дoвeдe дo paзмитa вepcия нa пo-paнни пpeдлoжeния зa плocъĸ дaнъĸ, cъoбщaвaт вecтницитe, cpeд ĸoитo Лa Cтaмпa. Итaлия щe изпoлзвa peзepвeн фoнд oт 2 млpд. eвpo (2,2 млpд. дoлapa). Toвa би мoглo дa мy пoзвoли дa ce пpидъpжa ĸъм aнгaжимeнтa cи зa cтpyĸтypния дeфицит.", "date": "2019.04.10", "title": "Стагнация стяга Италия"}
{"url": "https://www.faktor.bg/bg/articles/vladislav-goranov-promishlenoto-proizvodstvo-i-oborotat-otchitat-polozhitelno-razvitie-ot-nachaloto-na-2019-g", "text": "През февруари 2019 г. регистрираната безработица достигна 6,2%, което е понижение с 0,8%. Това каза министърът на финансите Владислав Горанов в началото на днешното правителствено заседание, предаде  Агенция „Фокус“.  „Възложен ми беше анализ на текущото икономическо развитие. По последни данни мога да докладвам, че през март общият показател за бизнес климата се повишава с 0,3 пункта, воден от по-добрите очаквания на фирмите от търговията на дребно в строителството и услугите“, заяви Горанов. Финансовият министър посочи, че индикаторът за доверието на потребителите също се подобрява през март  „Повишава се още и оценката на домакинствата за текущото финансово състояние, така също и за бъдещата икономическа ситуация, което е добра новина. Промишленото производство и оборотът отчитат положително развитие от началото на 2019 г., като последните данни за февруари показват 6,6% ръст на промишленото производство и 6,9% на оборота на промишлените предприятия спрямо 2018 г.“, заяви Горанов. Той посочи, че по-благоприятната динамика се дължи на продажбите от износ, които нарастват с над 10%, подкрепени с производството на химически продукти и електрически съоръжения. „Растежът на строителната продукция също се ускорява с 9,2% през февруари, въпреки че сградното строителство запазва водещата си роля. Гражданското строителство също отчита растеж“, обясни Горанов.  Финансовият министър посочи, че има положителна тенденция и на пазара на труда. „През февруари регистрираната безработица достигна 6,2%, което е понижение с 0,8% спрямо същия месец на 2018 г.“, каза още той. Горанов заяви, че кредитът за частния сектор също продължава да се развива положително.  „През януари растежът на износа на стоки нараства с 8,4% спрямо януари 2018 г. То се наблюдава основно към страни от ЕС, но има нарастване на износа и в трети страни“, обясни Горанов.", "date": "2019.04.10", "title": "Владислав Горанов: Промишленото производство и оборотът отчитат положително развитие от началото на 2019 г.,"}
{"url": "https://www.faktor.bg/bg/articles/bozhidar-andreev-stana-evropeyski-shampion-s-rekord", "text": "Божидар Андреев спечели титлата в категория до 73 килограма на Европейското първенство по вдигане на тежести в Батуми. 22-годишният ни щангист триумфира с двубой от 345 килограма, като в движението изтласкване нашето момче записа нов европейски рекорд - 192 килограма.  В първото движение изхвърляне Андреев остана на трета позиция със 153 килограма след Брикен Чалия от Албания и Ваздим Лихарад от Беларус, но във втората част от състезанието не остави шансове на съперниците си и грабна титлата още с втория си опит, а с третия, вече като шампион, записа рекорда. Това е първа титла за България от шампионат на Стария континент от 2014 година. Тогава Иван Марков триумфира в категория до 85 кг.  Андреев е олимпийски шампион при младежите от Игрите в Нанджин през 2014 г. Миналата година, след дълга пауза той се присъедини към националния отбор и спечели злато на Европейско първенство за 23-годишни в полския град Замошч в кат. 77 кг с 338 кг двубой. По-късно през годината се нареди девети на Световното в Ашхабад (Тюркменистан) с 335 кг в кат. 73 кг. Възпитаник на сливенската школа с треньор Пламен Братойчев.", "date": "2019.04.10", "title": "Божидар Андреев стана европейски шампион с рекорд"}
{"url": "https://www.faktor.bg/bg/articles/grigor-dimitrov-se-pritseli-v-titlata-na-uimbaldan-tazi-godina", "text": "Най-добрият български тенисист Григор Димитров говори за доминацията на Роджър Федерер, Рафаел Надал и Новак Джокович пред испанския вестник \"Ас\". \"Тези играчи имат много умна програма и не спират да работят върху своята физическа форма. Заслужават всичко, което са постигнали. Не е лесно да правиш това толкова години\", заяви Гришо. \"Мисля, че хората не познават много добре възстановителния процес, през който преминаваме. След мач трябва да отделя поне два часа на възстановяването, за да запазя тялото си във форма и да имам възможност да изляза за следващия двубоя. Добро хранене, ледена баня, процедури. Освен това имаме редица задължения след всеки двубой. За мен всякакъв финал от Големия шлем би бил мечта, нямам претенции\". На въпрос коя титла иска да спечели тази година, той отвърна: \"Уимбълдън\". \"Просто опитвам да бъда там пет дни преди мачовете, за да може тялото ми да свикне. Важно е да си хидратиран, да се храниш добре. Преди мачове спазвам своята диета, а в свободно време посещавам любимите си ресторанти. Щастливец съм, че имам шанс да пътувам до някои от най-хубавите дестинации по света, що се отнася до храна. Риба, месо, паста, плодове. Единственото, без което не мога, е сладолед. Пътувам до едни и същи градове в последните 8 години и знам добре местата, на които мога да се храня. Опитвам да спазвам един и същи режим. Ако играя първия си мач в 11:00 на обяд, очевидно е различно спрямо двубой вечерта. За всеки опонент имаш различна стратегия, но се опитвам да се фокусирам основно върху своята игра. Обичам да контролирам онова, което мога\", завърши Димитров.", "date": "2019.04.10", "title": "Григор Димитров се прицели в титлата на \"Уимбълдън\" тази година"}
{"url": "https://www.faktor.bg/bg/articles/kubrat-pulev-mozhe-da-se-bie-s-taysan-fyuri-naesen", "text": ". Кубрат Пулев може да се бие с Тайсън Фюри наесен. Това съобщи промоутърът му Боб Аръм. Фюри официално се завръща на ринга на 15 юни, когато ще се бие в Лас Вегас срещу германеца Том Шварц. Стига да няма усложнения в ситуацията около Кобрата след заседанието на Щатската атлетическа комисия в Калифорния, която ще разглежда случая с репортерката Джени Суши и жалбата на Богдан Дину за преразглеждане на резултата от боя им на 23 март, Пулев изглежда като логичен избор за следващ съперник на Тайсън. Боб Аръм се нае да го заведе до върха като рейтинг на мачовете и популярност, а британецът е един от тримата най-големи в момента в тежката категория. Дионтей Уайлдър и Антъни Джошуа са другите двама.", "date": "2019.04.10", "title": "Кубрат Пулев може да се бие с Тайсън Фюри наесен"}
{"url": "https://www.faktor.bg/bg/articles/temenuzhka-petkova-krazhbite-na-toka-sa-zaplaha-za-natsionalnata-ni-sigurnost", "text": "\"През последните години значително намаляват кражбите на електроенергия\". Това каза министърът на енергетиката Теменужка Петкова по време на дискусия, посветена на кражбите на електроенергия, предаде \"Фокус\". \"Точно преди 3 години поставихме началото на тази дискусия, а тя е изключително навременна с оглед на това, че предстои правилата, които КЕВР изготви за измерване на ел. енергия, да влязат в сила. Темата за кражбата на ел. енергия е важна, защото засяга пряко търговските дружества - електроенергийния системен оператор, трите енергийни оператора и т.н., които търпят загуби. На второ място, потърпевши сме всички ние, потребителите, тъй като всяка кражба води до понижаване на качеството на предоставяната услуга. И не на последно място – вредите на енергийната инфраструктура и разходите за възстановяването им в пъти превишават размера на самата кражба“, обясни Петкова. Тя посочи, че темата трябва да бъде пречупвана и през призмата на националната сигурност.  \"Защото сектор „Енергетика“ е стожер на националната сигурност“, подчерта енергийният министър. Петкова заяви, че за последните три години са положени доста усилия от всички институции, но има още много неща, които трябва да бъдат решени. „Това, което се наблюдава през последните години, е стремежът и на ЕСО, и на трите енергийни оператора е да бъде проследен процесът на кражбата на електроенергия. И в резултат на тези действия кражбите значително са намалели\", коментира Петкова.", "date": "2019.04.10", "title": "Теменужка Петкова: Кражбите на тока са заплаха за националната ни сигурност"}
{"url": "https://www.faktor.bg/bg/articles/kevr", "text": "\"Увеличението на тока през юли ще бъде в рамките на годишната инфлация, която е в рамките на 3 или малко над 3 на сто\", съобщи председателят на Комисията за енергийно и водно регулиране (КЕВР) Иван Иванов след дискусия за кражбата на електроенергия.   „Увеличението на тока ще е много далеч от това, което искат електроразпределителните дружества“, заяви Иванов.   Председателят на КЕВР изтъкна, че както в предишните години, така и сега исканията на електроразпределителните дружества няма да бъдат удовлетворени.   По същия начин КЕВР няма да уважи и искането на Националната електрическа компания, която поиска увеличение от близо 20 процента на тока за бита.   Иванов уточни, че той не разделя енергийните дружества на държавни или частни.", "date": "2019.04.10", "title": "КЕВР: До 3% ще поскъпне тока от 1 юли"}
{"url": "https://www.faktor.bg/bg/articles/meditsinskite-sestri-nesaglasni-s-predlozhenite-ot-ms-950-lv-startova-zaplata-iskat-1120-lv", "text": "Медицинските сестри настояват стартовата заплата за всички медицински специалисти да е равна на две минимални работни заплати или 1120 лева. Те не са съгласни да се достигне само размерът по Колективен трудов договор от 950 лева, както посочва правителството, по повод отпуснатите 50 милиона лева за увеличение на заплатите им, коментира пред БНР Мая Илиева, организатор на протеста на медицинските сестри в социалните мрежи. \"На всичкото отгоре се говори за медицински специалисти, главно, които са в болници, което не значи, че това ще обхване всички здравни специалисти. Има специалисти, които работят в детско-училищно здравеопазване, в домове за медико-социални грижи, в старчески домове, ДКЦ и в затвори, да не говорим, че на много места вече тази основна заплата е достигната - 950 лв. Там няма да има никакво увеличение. Затова ние държим на нашето искане от две минимални работни заплати за професията \"здравен специалист\" - рехабилитатори и фелдшерите, въобще не знам дали ще отидат само за заплати, както предишните 30 милиона - отпуснати\", посочи Илиева и дабави: \"До националния протест на 15 май в столицата ще се организират протести по места.\" 50-те милиона лева, отпуснати от правителството за увеличение на заплатите на медицинските сестри и специалистите по здравни грижи, ще отидат в бюджета на Министерството на здравеопазването, за да се достигне минималната начална заплата, записана в Колективния трудов договор от 950 лева. Министър Кирил Ананиев обясни, че ще има и нова методика за разпределение на средствата за персонал - както е обещано на съсловието при последните разговори и след продължаващите протести. \"Ще направя методиката да бъде справедлива, но на базата на определени принципи за разпределение на разходите за персонал\". посочи министърът. Премиерът Бойко Борисов поиска контрол, така че парите да стигнат до специалистите. \"Да не стане така, както имаше сигнали, в някои болници докторите да си ги раздадат за ДМС-та и да не стигнат до сестрите. Това, което поехме като ангажимент - на фиша, това да е минималната цена. И особено за тези болници, които са труднодостъпни. Не могат по клинични пътеки да наберат достатъчно клиенти там, където болниците са натоварени, просто за да можем да запазим тези работни места на медицински сестри и други\", казапремиерът. Правителството отпусна средствата, след като изслуша доклада на финансовия министър Владислав Горанов. От него е ясно, че икономиката продължава да расте. Износът и производствата също са с положителни тенденции, което се отразява добре и на бюджета.", "date": "2019.04.10", "title": "Медицинските сестри несъгласни с предложените от МС 950 лв. стартова заплата, искат 1120"}
{"url": "https://www.faktor.bg/bg/articles/kolyo-paramov-ne-imotite-a-bankovite-smetki-shte-pokazhat-razmera-na-koruptsiyata", "text": "Не корупцията, свързана с имотите, а банкови сметки, изнесени навън, които тепърва ще се разкрият, ще покажат размера на корупцията. Тази позиция изрази финансовият анализатор Кольо Парамов, който участва в пресконференция на тема „Балканите – банки, корупция, миграция“. В интервю за Радио Пловдив той заяви, че на Балканите, корупцията в България е надминала всички. И обясни това с бедността- също най-голяма при нас  на Балканите, както  и сгрешената доходна политика и цялостно изкривяване на демокрацията в България. Фундаменталният проблем е сгрешената матрица  на първоначалното натрупване на капитала, особено по времето на правителството на Симеон Саксобургготски.  До 2010 г. допуснахме много поразии,за да доведем страната по 84 процента бедно население, без средна класа и 20-30 олигарси, и още 200- 300 подставени лица да разпределят всичко. А истинският размер на корупцията ще стане ясен не от имотите, а от изнесените  банкови сметки и това е опасното. Защото ние имаме страшно много пари изнесени навън, на много малко хора.  И тези пари предопределят цялото движение  на страната, изсмукването на ресурса по отношение на европейските програми, цялото преразпределение на парите в земеделието и навсякъде.  Според Парамов осветляването на тези банкови сметки ще се случи след около година. Ако станем членове на Банковия съюз и тези 4900 офшорни сметки ще бъдат регламентирани относно  засичането им, а тогава никой не може да се размине с истината.", "date": "2019.04.10", "title": "Кольо Парамов: Не имотите, а банковите сметки ще покажат размера на корупцията"}
{"url": "https://www.faktor.bg/bg/articles/kremal-s-propagandni-vnusheniya-provokatsiite-na-ukrayna-kriyat-risk-za-voyna", "text": "Нарушаването на процедурите за преминаване на украински кораби през Керченския проток крие опасност от възникване на военен конфликт с Русия, в който може да бъде въвлечена и Организацията на Северноатлантическия договор, предупреди в декларация руският Съвет на Федерацията, цитиран от ТАСС. \"Преминаването на украински кораби през Керченския проток не е въпрос на съотношение на силите или на присъствието на НАТО в Черноморския район, а изключително проблем за спазването от украинска страна на установените процедури, които са ѝ добре известни и тя успешно използваше до ноември 2018 г. Опитите на Украйна да заобикаля тези процедури крият риск от възникване на военен конфликт между Украйна и Русия, в който може да бъде въвлечена и НАТО, се казва в документа. Декларацията за деструктивната политика на алианса е посветена на 70-ата годишнина от създаването му, уточнява ТАСС.", "date": "2019.04.10", "title": "Кремъл с пропагандни внушения: Провокациите на Киев крият риск за война"}
{"url": "https://www.faktor.bg/bg/articles/podkrepa-na-salvini-za-netanyahu-predizvikaha-gnyav-v-sotsialnite-mrezhi", "text": "Италианският вицепремиер Матео Салвини вчера поздрави своя приятел Бенямин Нетаняху, за изборната победа в Израел, предава AFP. Салвини, който е ръководител на крайно дясната „Лига“, също изпрати \"голяма прегръдка\" на израелския народ в коментар, придружен от снимка на Салвини и Нетаняху, които се ръкуват и се усмихват. Почти пълните резултати дават възможност на израелския министър-председател Нетаняху да сформира дясна коалиция и да удължи пребиваването си на премиерския пост. Резултатите от гласуването във вторник дойдоха въпреки обвиненията в корупция срещу 69-годишния израелски премиер. Думите на Салвини предизвикаха гняв сред някои потребители на социалните медии, които го обвиниха както за подкрепата на израелската политика, така и за изпращането на подкрепата си към Нетаняху преди италианския премиер или министъра на външните работи, коментира AFP.", "date": "2019.04.10", "title": "Подкрепа на Салвини за Нетаняху разгневи социалните мрежи"}
{"url": "https://www.faktor.bg/bg/articles/signal-za-bomba-na-atomna-podvodnitsa-v-angliya", "text": "Корабостроителница в Северна Англия, която строи британските атомните подводници, беше евакуирана днес след съобщение за бомбена заплаха, предаде Ройтерс. \"Като предпазна мярка \"Девъншър док комплекс\" беше затворен\", заяви говорителка на \"БАЕ системс\". На място имаше линейки, отбелязва БТА. Според анонимен източник на местния в. \"Мейл\", издаван в Бароу-ин- Фърнес, персоналът е евакуиран след предупреждение за бомба на борда на атомна щурмова подводница клас \"Астют\".", "date": "2019.04.10", "title": "Сигнал за бомба на атомна подводница"}
{"url": "https://www.faktor.bg/bg/articles/karakachanov-vmsto-da-vodim-bitki-na-idei-za-evroizborite-nie-merim-terasi-i-mazeta", "text": "Оставката е личен акт. Още преди 3 седмици казах, че всичките тези скандали и истории ми миришат на избори. На мен не ми се занимава с мерене на тераси, балкони, мазета. За съжаление в България не се води битка на идеи и как България да бъде представена най-добре в европарламента, а се говори за размери на тераси. За мен най-важното е дали тази тераса е законно придобита, а не колко е голяма. Това каза в предаването \"Плюс минус\" по Нова телевизия министърът на отбраната и председател на ВМРО Красимир Каракачанов. \"Не искам да обвинявам моите колеги от Обединени патриоти. За тези 3 години, откакто сме коалиция, не съм си позволил да кажа лоша дума за тях. До вчера вярвах, че ще се явим заедно на евроизборите, но щом от НФСБ смятат, че \"Атака\" не трябва да участва в тази колаиция, ще се явим сами. Първото предложение беше от НФСБ, да се явим заедно с тях и без \"Атака\". После \"Атака\" искаха да се явим с тях и без НФСБ. Аз отказах. Беше нормално да се явим заедно на евроизборите. Вината не е във ВМРО. Сега ще се явим отделно и избирателят ще реши. Предложил съм на колегите от Обединени патриоти да играем честно и да не казваме лоша дума за някой от нас\", коментира Каракачанов разединението при Обединени патриоти. \"Вчера при вас беше едно лице, чието име не искам да споменавам, защото имам хигиена и не искам да си петна устата. Това лице не спира от една година да говори лъжи и глупости. Това лице се опитва като Гьобелс да повтаря една лъжа 100 пъти. Някой умник му е казал, че като си смени името на коалицията и плюе срещу ВМРО и персонално срещу мен ще успее да спечели гласове. ВМРО няма електорат в циганските махали и не ходи да раздава там хапчета. Не искам да коментирам това лице\", заяви председателят на ВМРО по повод Веселин Марешки. \"Опасността към България да тръгне мигрантска вълна все още не е отминала. Притеснен съм, защото по българо-гръцката граница няма ограда. Основният маршрут на мигрантите е от Гърция към Република Северна Македония и Албания и оттам към Западна Европа, но има информации, че се обсъжда като алтернативен маршрут да се използва и България. Към момента няма непосредствена опасност за страната ни, като същевременно са взети всички необходими предварителни мерки. Най-уязвимото място на границата е Кулата. Там са взети абсолютно всички мерки\", категоричен беше министърът на отбраната.", "date": "2019.04.10", "title": "Каракачанов: Притеснен съм, по българо-гръцката граница няма ограда"}
{"url": "https://www.faktor.bg/bg/articles/saprugata-nap-skalapi-che-lozan-panov-panov-e-ukril-100-000-lv", "text": "Тя е написала писмото, за да съобщи: „Премиерът Бойко Борисов организира пуч на председателя на ВКС Лозан Панов“. В него подробно е описано как протича този пуч, кои са участниците и каква е целта, а именно :\" Ако успее да унищожи един от малкото авторитети оцелели по време на неговото (на Бойко Борисов - б.р.) управление по върховете на държавата, то това би му осигурило царуване до гроб.\"", "date": "2019.04.10", "title": "Съпругата на Лозан Панов: НАП скалъпи доказателство, че той е укрил 100 000 лв."}
{"url": "https://www.faktor.bg/bg/articles/kpkonpi-shte-proveryava-valeri-simeonov-po-signal-za-zakupeni-imoti-na-zanizheni-tseni", "text": "Върховна касационна прокуратура възложи на КПКОНПИ проверка по сигнал за закупени имоти на занижени цени от „СКАТ“ ООД, управлявано от народния представител Валери Симеонов. Това съобщиха от пресцентъра на прокуратурата.  На 9 април до главния прокурор е постъпил сигнал за закупени недвижими имоти от „СКАТ“ ООД, управлявано и представлявано от народния представител Валери Симеонов, като сделките са изповядани на нереално ниски цени. Описани са три сделки: - закупено през 2004 г. от „СКАТ“ ООД, управлявано от В. Симеонов, право на строеж на апартамент с площ 80 кв.м. в к.к. „Слънчев бряг“ за сумата от 900 лева, при данъчна оценка 856,60 лв.; - закупен през 2005 г. от „СКАТ“ ООД, управлявано от В. Симеонов, офис в к.к. „Слънчев бряг“ с площ 31,35 кв. м. за сумата от 6 901,10 лв., при данъчна оценка 6 901,10 лв.; - закупен през 2008 г. от „СКАТ“ ООД, управлявано от В. Симеонов, имот частна общинска собственост с площ 875 кв.м. за сумата от 850 815 лв. по решение на Общински съвет – Бургас, чийто председател по това време е Валери Симеонов, председател на комисията за общинска собственост е бил В. Касабов – настоящ народен представител от НФСБ, а юрисконсулт е бил настоящият народен представител Християн Митев. За този имот се твърди в сигнала, че не се ползва по предназначение за нуждите на телевизията, а е построен жилищен блок. В сигнала са изложени и твърдения, че през 2008 г. „СКАТ“ ООД, управлявано от В. Симеонов, е закупило „База за отдих Пресока“ в община Златоград, която в момента е хотел „Панорама“, като на същия са изградени незаконни постройки – басейн и ресторант, за които е налице влязло в сила решение на Върховния административен съд от 2013 г. че са построени без съответните разрешителни и следва да бъдат съборени, а това не се е случило. Върховна касационна прокуратура възложи на КПКОНПИ извършване на проверка предвид твърденията в сигнала за извършени престъпления във връзка с описаните в сигнала недвижими имоти от лице, заемащо висша публична длъжност- Валери Симеонов – народен представител към момента, а през 2008 г. и като председател на Общински съвет за сделката от 2008 г. В рамките на проверката ще се проверяват и данните за извършени престъпления от настоящите народни представители Касабов и Митев, в качеството им на длъжностни лица в Община Бургас през 2008 г. Предметът на проверката ще обхване и твърденията за непредприемане на действия по събарянето на незаконните постройки в района на Златоград и наличието на връзка с народния представител В. Симеонов. На основание чл. 145 ал. 1 т. 3 от Закона за съдебната власт, чл. 82 и чл. 83, т.8 от Закона за противодействие на корупцията и за отнемане на незаконно придобитото имущество, проверката е възложена на Дирекция „Противодействие на корупцията“ при КПКОНПИ, която по силата на този закон е компетентен орган да извършва проверки срещу народни представители. Извършването на проверките се възлага и на основание чл.8 от Инструкция № 2 от 05.09.2018г. за взаимодействие между Комисията за противодействие на корупцията и за отнемане на незаконно придобитото имущество и Прокуратурата на Република България, подписана от главния прокурор Сотир Цацаров и от председателя на КПКОНПИ.", "date": "2019.04.10", "title": "КПКОНПИ ще проверява „СКАТ“ ООД на Валери Симеонов по сигнал за закупени имоти на занижени цени"}
{"url": "https://www.faktor.bg/bg/articles/darzak-vaorazhen-grabezh-na-letishteto-v-tirana", "text": "Не един милион, а десет милиона евро са откраднати при дързък въоръжен обир на летището в албанската столица Тирана вчера, съобщава МИА. Полицията отрече първоначалната информация, че нападението е край летището на Тирана, като посочи, че грабежът е бил в самолет, готов да излети към Виена. Още новини от Балканите и света ще намерите тук \"Четирима въоръжени и маскирани крадци, облечени във военни униформи, първо нарязали оградата и с висока скорост са влезли на пистата на летището, приближавайки се до самолета, в който вече са се качвали пътниците. Трима от тях са влезли в самолета, взели торби с пари и са избягали”, съобщиха разследващите органи. Според показанията на някои от пътниците на борда, те първоначално помислили, че става дума за военно учение. Онези, които дръзнали да се опълчат на грабителите, били заплашени с убийство. Силите на реда реагират бързо на подадения алармен сигнал, като на мост недалеч от летището те влизат в престрелка с оттеглящите се престъпници, един от които е убит. Той бил тежко въоръжен - освен автомат с резервни пълнители, застреляният разполагал и с граната. Към момента са призовани 40 човека, включително охраната на летището. Четирима от нападателите са задържани. Вицепремиерът на Албания Ерион Брасе съобщи в Туитър, че грабителите са били от \"една от най-опасните банди\" в страната, като добави, че полицията е елиминирала нейния главатар. Големи суми пари редовно се транспортират през летището в Тирана, тъй като албанската централна банка не приема депозити от твърда валута от чуждестранни банки в страната. Това прави летището любима мишена за обири. През 2016 г. трима маскирани грабители нахлуха на терминал на аеропорта и откраднаха почти 3 милиона евро, натоварени за чужбина. От австрийската авиокомпания Austrian Airlines обявиха, че вече няма да транспортират пари от Албания.", "date": "2019.04.10", "title": "Дързък въоръжен грабеж на летището в Тирана"}
{"url": "https://www.faktor.bg/bg/articles/bsp-shte-obzhalva-pred-vas-registratsiyata-na-koalitsiya-za-balgariya", "text": "БСП ще обжалва във Върховния административен съд (ВАС) решението на Централната избирателна комисия (ЦИК) за регистрация за участие на европейските избори на водената от АБВ \"Коалиция за България\". Причината - създадената от бившия президент Георги Първанов партия ползва име, патентовано от \"Позитано\" 20. БСП и няколко малки партии използваха името \"Коалиция за България\" повече от десет години. С него Георги Първанов спечели президентските избори прз 2001 г., а социалистите - парламентарните избори през 2005 г., когато Сергей Станишев стана премиер. Социалистите обжалват и решения на ЦИК за назначаването на съставите на районните избирателни комисии, тъй като лявата партия има само едно от 31 председателски места. От секретарските 14 били за БСП, а 16 - за ДПС. Според зам.-председателя на БСП Кирил Добрев има съмнения за готвени манипулации на изборите, тъй като протоколите се подписват от председател и секретар.", "date": "2019.04.10", "title": "БСП ще обжалва пред ВАС регистрацията на \"Коалиция за България\""}
{"url": "https://www.faktor.bg/bg/articles/valeri-simeonov-chakayte-utre-novi-razkritiya", "text": "Прокуратурата ще удари на камък, заяви пред бТВ съпредседателят на “Обединени патриоти” по повод новината за проверката на три сделки с имоти. \"Това са едни клевети и лъжи, които вървят от десетина година, за които съм осъдил много хора и един вестник\", посочи той. \"Тези сделки досега са проверявани много пъти. Нямам никакви притеснения за нищо. Не съм беден, имам пари, но не ги влагам в имоти, а в по-полезни неща. Имам стара къща на село от родителите и половин апартамент в \"Меден рудник\". Няма да подавам оставка, защото няма за какво. Знам, подозирам кой води тази кампания срещу мен. Този човек да чака утре нови разкрития\", предупреди Симеонов.", "date": "2019.04.10", "title": "Валери Симеонов: Чакайте утре нови разкрития"}
{"url": "https://www.faktor.bg/bg/articles/sinovete-na-barekov-ne-mu-davat-da-se-kandidatira-za-evrodeputat", "text": "\"Ние, българските избиратели, които бяхме излъгани от политическата върхушка, останахме без избор. И на тези избори трябва да участва един нов субект, доказал се като алтернатива на статуквото, каквато е партията \"Презареди БГ\". В лично качество аз - Николай Бареков, все още не съм взел решение дали да участвам персонално на тези европейски избори. Като баща на четирима сина, аз загубих вота вкъщи и моите деца не желаят аз да продължа своя политически път в политиката поради факта, че нямам достатъчно време, което да обръщам на моето семейство. Но пък заради пакета \"Мобилност\", който гарантираше достойно заплащане на труд и достойни европейски условия на труд, битката може би ще продължи в следващия европейски парламент, и аз съм длъжен да участвам в нея. Мотото на нашата кампания ще бъде: доходи, доходи и пак доходи.\"", "date": "2019.04.10", "title": "Синовете на Бареков не му дават да се кандидатира за евродепутат"}
{"url": "https://www.faktor.bg/bg/articles/rotvaleyri-nahapaha-3-detsa-i-mazh-kray-s-zheleznitsa", "text": "Столични полицаи установяват всички факти и обстоятелства около инцидент, станал днес в ранния следобед. По първоначална информация, три деца на 7, 9 и 12 години и възрастен мъж, с когото се разхождали в покрайнините на софийското село Железница, били нападнати и нахапани от две кучета порода „ротвайлер“, оставени без надзор. Пострадалите са откарани в болнично заведение за оказване на медицинска помощ. На място незабавно са изпратени полицейски екипи, които локализирали кучетата. Предприети са действия за установяване на собственика или собствениците им. Очаква се служители от Столично общинско предприятие „Екоравновесие“ да приберат животните. Работата по образуваното досъдебно производство продължава.", "date": "2019.04.10", "title": "Ротвайлери нахапаха 3 деца и мъж край с. Железница"}
{"url": "https://www.faktor.bg/bg/articles/medsestra-napravi-skandalno-priznanie-za-razmeneni-bebeta", "text": "Размених пет хиляди бебета и разбих пет хиляди брака! Това скандално признание прави медицинска сестра. В продължение на 12 години Елизабет Мвева се труди в родилното отделение в столицата на Замбия Лусака. През ръцете й минават хиляди малчугани. Черната жена в бяла престилка разменя новородените на общо основание, без да има рационална причина или полза. Няколко десетки семейства разбират истината благодарение на ДНК тестове, пише в. \"България днес\". \"Много родители се разведоха, след като разбраха, че децата им всъщност не са техни\", добавя чудовището Мвева. Кошмарната правосъдна система в Замбия позволява на жената да се измъкне безнаказано. По време на цялата й \"кариера\" не й търси сметка. Елизабет Мвева решава да  разкрие всички извършени мръсотии едва на смъртния си одър. Жената страда от рак в последен стадий и няма шанст да оживее. По тази причина няма и опасност да бъде осъдена. \"Не знам защо направих всичко това, не съм взела пари от никого\". Според собствените й думи признанието й идва в последния етап от живота й, защото \"не иска да отиде в ада\".", "date": "2019.04.10", "title": "Медсестра направи чудовищно признание за разменени 5000 бебета"}
{"url": "https://www.faktor.bg/bg/articles/bayraktarov-simeonov-si-dostroi-nezakonniya-hotel", "text": "В интервю за Избори.Бг журналистът Димитър Байрактаров и бивш депутат от Патриотичния фронт, коментира скандалното си разследване за имотите на Валери Симеонов. На въпрос \"Вие ли подадохте сигнала за закупените имоти на занижени цени от фирмата на Валери Симеонов \"СКАТ ТВ\" ООД?\", Байрактаров отговаря: \"Не знам от кой е подаден сигналът. Не мога да ви кажа. Аз съм правил журналистическо разследване. Репортажът и разследването са коментирани в ефир от юристи, според които има сериозни престъпления, касаещи сделката по придобиване на недвижимия имот от фирмата \"СКАТ ТВ \" ООД на Валери Симеонов. Тоест, в един и същи ден, един имот е бил купуван и продаван от две различни лица. Което на практика и по закон е невъзможно, ако няма предварително уговорена ситуация. Дори и да има предварително уговорена ситуация, пак не може да се случи, защото имотът трябва да бъде вписан. Според юристите е преследвано да се достигне до трети добросъвестен купувач, който в случая да се явява фирмата \"СКАТ ТВ \" ООД. Този репортаж изцяло е базиран на официални документи. Запитан как един незаконен строеж бива достроен, Байрактаров обясни: \"Същият този хотел, за който преди малко ви разказах как е придобит, фирмата е осъдена за незаконно строителство с влязло в сила съдебно решение. Не само че не е съборен незаконният строеж, ами е и достроен. В регистъра на ДНСК за влезлите в сила в заповеди за незаконно строителство, с големи букви е записано: Незаконното строителство е ДОСТРОЕНО. Това е факт който също съм показал . Това е по времето, в което Валери Симеонов е вицепремиер. Странно тогава той започна едни атаки срещу тогавашния шеф на ДНСК Милка Гечева. Докато не беше подменена тя, той не се упокои. В един момент обаче започнаха едни интересни случки с имотите и активите на неговите фирми, които трябваше да бъдат премахнати, пък те биват достоверни. И не си мислете, че само Симеонов е замесен. Има какво да се каже и за Каракачанов.", "date": "2019.04.10", "title": "Байрактаров: Симеонов си дострои незаконния хотел"}
{"url": "https://www.faktor.bg/bg/articles/valcho-arabadzhiev-prodalzhava-da-e-v-aresta", "text": "Вълчо Арабаджиев продължава да е в ареста. Причината е, че все още не е платена паричната гаранция в размер на половин милион лева. Тя беше наложена от Специализирания апелативен съд във вторник, съобщава Нова ТВ. Хотелиерският наследник беше задържан в края на август като част от организирана престъпна група на родителите му за данъчни престъпления и пране на пари. По време на вчерашното заседание, съдът прецени, че Арабаджиев вече 7 месеца е в ареста и опасността да извърши друго престъпление е намаляла, а опасност от укриване - няма. Също така обаче прецени, че свободата на Арабаджиев струва 500 000 лева.", "date": "2019.04.10", "title": "Вълчо Арабаджиев продължава да е в ареста"}
{"url": "https://www.faktor.bg/bg/articles/obshtestvo/ulitsata/stabiliziraha-prostrelyalata-se-kursantka-ot-veliko-tarnovo", "text": "20-годишната курсантка от великотърновския военен университет е в стабилно състояние, като към момента няма непосредствена опасност за живота ѝ, съобщиха от Военномедицинска академия.  Миналата седмица момичето се простреля в гърдите от упор със зачисления ѝ автомат \"Калашников\". Инцидентът стана, докато студентката чистела оръжието. Във ВМА тя бе докарана със \"Спартана\".  Най-големи поражения куршумът е нанесъл на горната част на левия бял дроб на момичето, която на по-късен етап ще бъде отстранена. Това е предизвикало и загуба на близо 3 л кръв в момента на инцидента, обясни началникът на ВМА проф. Венцислав Мутафчийски. Момичето бе докарано със самолета “Спартан” и прието там в петък сутринта, след като цяла вечер лекарите от великотърновската болница МОБАЛ “Стефан Черкезов” се бориха за живота му. Успяха да я стабилизират. “В такива случаи се отстраняват най-видимите засегнати тъкани, за да се стопира кръвозагубата. Благодарение на действията им пациентката е жива”, каза проф. Мутафчийски. Той обясни, че нараняването е тежко, защото изстрелът е бил от упор - така е влязъл не само самият куршум, но и взривните газове, които допълнително увреждат тъканите. Горната част на левия бял дроб на момичето е почти напълно унищожена и в близките дни ще се наложи повторна операция за отстраняването му. “Това няма да повлияе съществено на живота ѝ, защото е млада и има достатъчна останала белодробна тъкан, за да поеме функцията, но в момента все още има реална опасност за живота”, допълни началникът на ВМА. Момичето е на апаратно дишане.", "date": "2019.04.10", "title": "Стабилизираха прострелялата се курсантка от Велико Търново"}
{"url": "https://www.faktor.bg/bg/articles/zashto-na-osvobodenite-deputatski-mesta-ne-vlizat-parvite-sled-titulyara", "text": "„Изчистването на една партия е хубаво нещо. Независимо кой как си е придобил имотите, като сянка на съмнение тези хора, чисто имиджово, започват да тежат на имиджа на партията и се стига до един момент, в който никой не се интересува дали конкретният политик е виновен“. Това каза за БНР политологът Стойчо Стойчев по повод оставките в ГЕРБ. Според него актът трябва да оздрави доверието в партията: „От гледна точка на политическото доверие премиерът не може да направи повече от това. Оттук нататък вече е търсене на съдебна отговорност. От гледна точка на политическата отговорност премиерът е потърсил и е приел оставките. Предполагам, че няма да са последните. Имотният регистър е публичен, а в момента покрай цялата тази вълна кой ли не гледа вътре какво се случва. Вероятно ще има и други хора, все пак става въпрос за управляваща партия с много хора в местната власт, в държавната администрация, в изпълнителната власт“. Пораженията за ГЕРБ от скандала с недвижимите имоти са предвидими, категоричен беше Стойчев. „Не мисля, че има и чак толкова големи поражения, защото, чисто имиджово, хората, които не са харесвали Цветан Цветанов или са го харесвали, към момента не са си променили много мнението“. Експертът се съгласи с анализа на Иван Кръстев, че след аферата ще стане по-трудно да се излъчи следващо поколение политически лидери, защото всеки би се замислил дали е декларирал имотите си на по-ниска цена, когато ги е придобивал. Стойчев даде пример с Румъния, където много хора са се отказали от политиката, защото борбата с корупцията се е изродила в лов на вещици и допълни: „Ако погледнете, на освободените депутатски места не влизат веднага първите заместници – хората, които са били зад титулярите в листата, а се стига до второ-трето място. Това означава, че хората по принцип в момента ги е страх да се захванат с политика, защото е станало непрестижно. Особено когато един почтен човек тръгнете да се занимава с политика, при възможността да си опетни само името, не би тръгнал да го прави в такъв момент. Това е негативната част от този скандал“. Листата на ГЕРБ за европейските избори е „най-добрата на политическия пазар“ от гледна точка на хора, които са подготвени да бъдат евродепутати. „Друг е въпросът дали избирателите търсят това. Според мен не търсят това. За избирателите подобен тип листа е скучна. Тя е пълна с еврократи – хората, които разбират процедурите в ЕП и биха могли да вършат добра работа там, но за сметка на това не са атрактивни“. „Хората търсят скандални личности и затова някои партии избират такъв тип лица“, допълни Стойчев и даде за пример избора на БСП - Елена Йончева. „Демократична България“ също е избрала Радан Кънев пред Светослав Малинов – кандидат за трети мандат. Според Стойчев ДПС има шанс да вкара дори повече от четирима депутати, „защото все пак и панаирът има някакви граници“, а ДПС „поне се държат нормално и не се въвличат в такъв тип свади на междуличностно ниво. Разбира се, ГЕРБ също се опитват да се държат на подобно ниво, просто никой не ги оставя“.", "date": "2019.04.10", "title": "Защо на освободените депутатски места не влизат първите след титуляра"}
{"url": "https://www.faktor.bg/bg/articles/eto-cto-ite-ot-evpopa-na-koito-sasht-iskat-da-nalozhat-mita", "text": "Aдминиcтpaциятa нa aмepиĸaнcĸия пpeзидeнт paзĸpи плaнoвe дa въвeдe митa въpxy внoca нa cтoĸи oт Eвpoпa нa oбщa cтoйнocт oт 11 милиapдa дoлapa. Kaтo ocнoвнa пpичинa зa eвeнтyaлнoтo нaлaгaнe нa тapифи въpxy импopтa бeшe пocoчeн eдин дългoгoдишeн диcпyт мeждy Baшингтoн и Бpюĸceл - тoзи зa cyбcидиpaнeтo нa eвpoпeйcĸия aвиoгигaнт Аіrbuѕ. И дoĸaтo oĸoнчaтeлния cпиcъĸ c вĸлючeнитe cтoĸи вce oщe нe e oдoбpeн, тo пъpвoнaчaлният тaĸъв e яceн и тoй вĸлючвa шиpoĸa гaмa - oт индycтpиaлни мeтaли, oблeĸлa и xpaни. Cпopeд влacтитe в Щaтитe cпиcъĸът cтoĸи e чacт oт apбитpaжнo дeлo, зaвeдeнo в Cвeтoвнaтa тъpгoвcĸa opгaнизaция, чийтo peзyлтaт ce oчaĸвa в cлeдвaщитe няĸoлĸo мeceцa. Aмepиĸaнcĸитe влacти нacтoявaт, чe пoдĸpeпaтa, ĸoитo ocигypявaт eвpoпeйcĸитe влacти нa Аіrbuѕ, e в нapyшeниe нa пpaвилaтa нa мeждyнapoднaтa тъpгoвия и във вpeдa нa aмepиĸaнcĸaтa иĸoнoмиĸa. \"Haшaтa ĸpaйнa цeл e дa пocтигнeм cпopaзyмeниe c EC зa пpeмaxвaнe нa вcичĸи видoвe cyбcидии зa пpoизвoдитeля нa гpaждaнcĸи caмoлeти. Koгaтo EC пpeĸpaти тeзи вpeдни пpaĸтиĸи, aмepиĸaнcĸитe митa, въвeдeни в oтгoвop, мoжe дa бъдaт пpeмaxнaти\", ĸoмeнтиpa тaзи ceдмицa Poбъpт Лaйтизъp oт Aмepиĸaнcĸoтo тъpгoвcĸo пpeдcтaвитeлcтвo. Щaтитe зaплaшвaт дa въвeдaт митa въpxy внoc oт Eвpoпa зa $11 милиapдa Toвa мoжe дa зaceгнe импopтa нa xeлиĸoптepи, ĸaĸтo и нa paзлични видoвe cиpeнa и винa Oт Вuѕіnеѕѕ Іnѕіdеr ca пyблиĸyвaли cпиcъĸ c вcичĸи cтoĸи, нa ĸoитo Baшингтoн мoжe дa нaлoжи митa. Eтo ĸoи ca тe: Bъздyxoплaвaтeлни cpeдcтвa и чacти зa caмoлeти (caмo зa внoc oт Фpaнция, Гepмaния, Иcпaния или Beлиĸoбpитaния) - нeвoeнни xeлиĸoптepи, пътничecĸи caмoлeти, тoвapни caмoлeти и чacти; Cвeжa мopcĸa xpaнa - pибa мeч, cмьoмгa, пъcтъpвa, paци и дpyги; Mлeчни пpoдyĸти - ĸиceлo мляĸo, няĸoи видoвe мacлo, cиpeнa, cвeжи cиpeнa; Πлoдoвe - пopтoĸaли, мaндapини, ĸлeмeнтини, гpeйпфpyти, лимoни, няĸoи видoвe лaйм; Зexтин; Koнcepвиpaни xpaни - зeлeни мacлини, ĸoнфитюpи oт ĸaйcий, чepeши, гyaвa, пpacĸoви, aнaнacи и дpyги; плoдoви пacти oт ябълĸи, мaнгo, пaпaя, ягoди; Haпитĸи - coĸoвe, нeминepaлнa вoдa, бeзaлĸoxoлнa биpa, шoĸoлaдoвo мляĸo, шaмпaнcĸo, няĸoи видoвe винo, лиĸьopи и eнepгийни нaпитĸи; Eтepични мacлa - oт цитpycoви плoдoвe, eвĸaлипт и мeнтa; Koжeни чaнти; Дъpвeни инcтpyмeнти; Xapтиeни пpoдyĸти; Paзлични влaĸнa и пpoдyĸти oт плaт - пpeжди, вĸлючитeлнo paзлични видoвe пaмyĸ, пoлиecтep, ĸилими oт вълнa, oдeялa, cпaлнo бeльo и дpyги; Oблeĸлa; Mинepaлни пpoдyĸти - няĸoи видoвe мoнyмeнтaлни или cтpoитeлни ĸaмъни, плoчи, издeлия oт цимeнт, няĸoи видoвe ĸepaмиĸa, вĸлючитeлнo плoчĸи, чaши и дpyги; Cтъĸлeни пpoдyĸти; Meтaли - пaлaдий, cpeбpo и няĸoи cpeбъpни пpoдyĸти, пpoдyĸти oт cтoмaнa, цинĸ и дpyги; Инcтpyмeнти - ĸлeщи, oтвeтpти, нoжoвe - лoвни и ĸyxнeнcĸи, eлeĸтpичecĸи инcтpyмeнти и дpyги; Moтoциĸлeти и чacти зa мoтoциĸлeти; Kaмepи; Чacoвници - нeeлeĸтpичecĸи чacoвници, зaпиcвaщи ycтpoйcтвa.", "date": "2019.04.10", "title": "Ето cтoĸите oт Eвpoпa, на които САЩ искат да наложат мита"}
{"url": "https://www.faktor.bg/bg/articles/cherveniyat-ivo-hristov-s-vili-v-dragalevtsi-i-tsarevo", "text": "Малката спретната къщурка на Иво Христов от БСП в Драгалевци е „само“ 274 кв. м. и е придоба през 2006 г. Това показва справка в имотната декларация на социалиста, подадена при влизането му в парламента през 2017 година. Христов се прочу с шокиращото си откровение, че 80% от българите са дебили и не могат да се подписват. Имотът в баровския квартал Драгалевци е общ на депутата и неговата половинка Николета. Двамата са още горди притежатели на къща с двор в Царево и апартамент в София. В имотната декларация на Иво Христов присъстват и три автомобила Тойота, Дайхатсу и Нисан, придобити за общо 63 000 лв. Депутатската съпруга Николета има дялово участие в три фирми с разнообразен предмет на дейност – от търговия с цветни метали и въглища до отглеждане на сливи и бизнес консултации.  (източник:tribune.bg)", "date": "2019.04.10", "title": "Червеният Иво Христов - с вили в Драгалевци и Царево, с обща площ близо 400 кв.м"}
{"url": "https://www.faktor.bg/bg/articles/angela-merkel-da-dadem-na-velikobritaniya-poveche-vreme-otkolkoto-iska", "text": ". Германският канцлер Ангела Меркел заяви в сряда, че е готова да даде на Великобритания „повече време“ отколкото иска Лондон (до 30 юни), за да \"уреди излизането си от ЕС\",цитира думите й AFP. Меркел каза пред германския парламент преди специална среща на върха на ЕС в Брюксел, посветена на Брекзит, че лидерите може да се съгласят на забавяне \"по-дълго, отколкото поиска британският премиер (Тереза Мей)“. \"Аз съм на мнение, германското правителство е на мнение, че трябва да дадем на двете страни разумно време\", за да постигнат споразумение за организиран Брекзит, каза тя пред депутатите в Бундестага.", "date": "2019.04.10", "title": "Ангела Меркел: Да дадем на Великобритания повече време"}
{"url": "https://www.faktor.bg/bg/articles/borisov-otiva-v-bryuksel-na-speshna-sreshta-za-brekzit", "text": "Министър-председателят Бойко Борисов ще участва в извънредното заседание на Европейския съвет в Брюксел, днес, 10 април. Това съобщиха от информационната служба на Министерски съвет.  Държавните и правителствени ръководители на страните членки ще обсъдят последните събития във връзка с Брекзит по време на работна вечеря във формат ЕС-27.  Поводът за свикването на извънреден Европейски съвет е отхвърлянето на Споразумението за оттегляне на Великобритания от ЕС от Камарата на общините на Обединеното кралство на 29 март.  Съгласно заключенията на Европейския съвет от 21 март 2019 г., при това положение, британският премиер може да предложи следващи действия, които Европейският съвет да разгледа преди 12 април 2019 г.  В тази връзка, на 5 април 2019 г. премиерът на Великобритания Тереза Мей изпрати писмо до председателя на Европейския съвет Доналд Туск с искане за удължаване на чл. 50 до 30 юни 2019 г.  В искането се поема ангажимент за провеждане на избори за Европейски парламент, както и за конструктивно сътрудничество с ЕС.  Лидерите ще обсъдят и възможностите за алтернативен по-дълъг срок за оттеглянето на Обединеното кралство от Европейския съюз.", "date": "2019.04.10", "title": "Борисов отива спешно в Брюксел за заседание на Европейския съвет за Брекзит"}
{"url": "https://www.faktor.bg/bg/articles/balgariya-otpuska-200-000-evro-za-namalyavane-na-migratsionnite-pototsi-kam-evropa", "text": "България отпуска хуманитарна помощ на стойност 200 000 евро за намаляване на миграционните потоци към Европа. Това е предвидено в проекта на споразумение между страната и Европейската инвестиционна банка, одобрен от Министерския съвет. Така България се включва в Инициативата за икономическа устойчивост, която осигурява подкрепа включително за финансирането на проекти в страните от Западните Балкани за преодоляване на причините за засилената миграция към Европа. Средствата ще бъдат осигурени от бюджета на МВнР, предназначен за официална помощ за развитие и хуманитарна помощ. Споразумението следва заложените приоритети в приетата от Министерския съвет Средносрочна програма за помощ за развитие и хуманитарна помощ за периода 2016-2019 г.", "date": "2019.04.10", "title": "България отпуска 200 000 евро за намаляване на миграционните потоци към Европа"}
{"url": "https://www.faktor.bg/bg/articles/ek-publikuva-prakticheski-nasoki-za-grazhdanite-na-es-pri-brekzit-bez-sdelka", "text": "Европейската комисия публикува практически насоки за държавите членки в случай на Брекзит без сделка в 5 области - местопребиваване на гражданите и социалноосигурителни права, защита на данните, лекарства и медицински изделия, полицейско и съдебно сътрудничество по наказателноправни въпроси и рибарство.  Говорителят на Европейската комисия Маргаритис Схинас заяви: \"Целта на представените днес насоки е да се гарантира на практика гладкото прилагане на извънредните мерки на европейско и национално равнище, в случай че Обединеното кралство напусне Съюза без споразумение на 12 април или на по-късна дата, ­както и да се поддържа координиран подход през целия този период. Оттеглянето без споразумение ще причини смущения и не е желателно, но ЕС е напълно готов за него\". След няколко часа се очаква да започне извънредният Европейски съвет, на който ще се обсъжда поисканото от британския премиер Тереза Мей отлагане на Брекзит до 30-и юни. Председателят на Европейския съвет Доналд Туск вчера призова за алтернативно и по-голямо удължаване на оттеглянето на Великобритания от Общността.", "date": "2019.04.10", "title": "ЕК публикува практически насоки за гражданите на ЕС при Брекзит без сделка"}
{"url": "https://www.faktor.bg/bg/articles/kiril-dobrev-1-3", "text": "Кой готвят за КПКОНПИ не знам, но със сигурност имат някой подбран и нещо интересно. Това каза заместник-председателят на БСП Кирил Добрев по време на пресконференция във връзка със съмненията на партията, че промените в Антикорупционния закон се правят за специален човек, предаде Агенция „Фокус“. Според него шефът и заместник-шефът, който проверява шефа си, са в позиция, в която трудно могат да си свършат работата. „Огромният проблем в този тип институции е дискредитирането на тяхната дейност“, заяви той.  „Как КПКОНПИ ще проверява някого, когато самият КПКОНПИ е в проблем. Как данъчните ще правят ревизия, когато шефове в данъчните са в този проблем“, попита Добрев.  „Към днешна дата всеки един, който бъде посочен и образно казано вкаран в тази игра, може да търси своите права и всяко наказание, което му бъде наложено може да бъде дискредитирано от човека, който го налага“, посочи той.  Във връзка с акцията срещу кмета на Чупрене Ваньо Костин, заместник-председателят на БСП попита дали се прави разлика как се отнасят към едни кметове и към други.  „Рейзи, който си е превел 2 млн. по лична сметка е поканен на кафе. Докато кметът на Чупрене е изведен вчера, като че ли изкарваме наркотрафикант, който сме издирвали през последните 20 години, включително и влачихме жена му. Тя не знам в качеството си на каква. Арестуваха ги по най-безобразният, показен начин“, заяви Добрев.  „Чупрене е във Видинска област. Каня ви да отидете, там се развива някаква ски зона. Може би ще бъде българският Крушевел, където цените на земята стават близо 500, 1000 евро на квадратен метър“, коментира той. „Надявам се институциите да бъдат справедливи и да излязат с констатациите си максимално бързо. Кметът е подкрепен от БСП и ние на този етап не сме се разграничили от него. Чакаме повече информация. Аз съм изненадан за тази акция в Чупрене, където максималната работна заплата е 600 лв. да видим как ще се развият нещата“, каза още Кирил Добрев.", "date": "2019.04.10", "title": "Кирил Добрев умува: Със сигурност имат някой, когото готвят за КПКОНПИ"}
{"url": "https://www.faktor.bg/bg/articles/nameriha-otlomkite-na-izcheznaliya-yaponski-iztrebitel", "text": "Отломките от изтребител F-35, изчезнал над Тихия океан, бяха намерени, но съдбата на пилота остава неизвестна, съобщи министърът на отбраната на Япония. Част от опашката на машината е била открита по време на операцията по издирване в морето, в която участваха самолети и кораби. Самолетът беше обявен за изчезнал снощи в момент, когато е бил на тренировъчна мисия и се е намирал на 135 км източно от базата Мисава в централната част на Япония. Това е вторият инцидент с F-35. През септември миналата година друг се разби в щата Северна Каролина, което доведе до временно прекратяване на всички полети с тези машини.", "date": "2019.04.10", "title": "Намериха отломките на изчезналия японски изтребител"}
{"url": "https://www.faktor.bg/bg/articles/manolova-smamri-tsik-27-miliona-za-naem-na-mashinite-ne-e-li-prekaleno", "text": "Защо се наемат машини за гласуване, след като могат да бъдат купени на същата цена – 3 000 лева на машина наем изглежда прекалено. Още повече, че през тази година, освен избори за европейския парламент, има и местни избори, в които също ще се гласува машинно, съответно два пъти повече секции ще бъдат оборудвани с машини, което означава 9 млн. за първия вот и още 18 млн. за вота през октомври, или общо 27 млн. лева наем. Смятам, че това е прекалено. Това заяви омбудсманът Мая Манолова, съобщават от пресцентъра на Омбудсмана на РБългария. Би трябвало да се положат усилия за тяхното закупуване, за тяхното производство биха могли да се ангажират български производители, или да се закупят такива отвън. Поставям този въпрос на старта на новия състав на Централната избирателна комисия (ЦИК), защото повече от пет пъти го поставях на вниманието на предишната ЦИК, която откровено саботираше въвеждането на машинното гласуване, аргументира позицията си омбудсманът в отговор на въпрос на журналисти, които поискаха да коментира откритата от Комисията състезателна процедура с договаряне за възлагане на обществена поръчка с предмет: „Наемане на 3 000 специализирани устройства с инсталиран софтуер за електронно машинно гласуване“. Максималната прогнозна стойност на обществената поръчка е в размер на 7 500 000 лева, без включен ДДС. Коментара си Манолова направи по време на среща, организирана заедно с КНСБ и с участието на председателя на ЦИК Стефка Стоева и говорителя на комисията Александър Андреев и представители на най-големите организации на хората с уврежданията. Поводът бе приетият преди дни доклад на Европейския икономически и социален комитет (ЕИСК) за правата на хората с увреждания да гласуват на предстоящите европейски избори. Според заключенията в доклада милиони граждани на ЕС нямат възможност да дадат своя вот заради прилаганите организационни решения (технически пречки), които не отчитат произтичащите от техните увреждания специфични нужди. Този извод важи още по-силно за България, която въпреки напредъка през последните години, все още поставя бариери пред вота на хиляди граждани. „Машинното гласуване е възможност за осигуряване на тайната на вота на хората с увреждания, а следващата стъпка ще бъде електронно гласуване, така че публичният контрол върху работата на ЦИК по машините и електронния вот е изключително важен“, категорична бе Мая Манолова. Сред предложенията на омбудсмана за улеснен достъп за гласуване на хората с увреждания са: осигуряване на достъпна информация преди и по време на гласуването, възможност за въвеждане на брайлов шаблон, жестомимичен превод онлайн, транспорт на хората с увреждания до урните, достъпни тоалетни и паркоместа, безплатна телефонна линия за информиране и достъпни помещения, адаптирани за хора с инвалидни колички. Омбудсманът беше категорична, че повечето от предложенията могат да бъдат приложени веднага, без да се налага промяна на Изборния закон. От КНСБ поискаха информационна кампания за хората с увреждания, ЦИК да изработи специален знак, с който да се маркират секциите, достъпни за хора в неравностойно положение, да се направи преглед на сроковете за регистрация за гласуване и др. Председателят на ЦИК Стефка Стоева увери, че предложенията ще бъдат разгледани още утре на заседание на Комисията и се съгласи, че повече от половината могат да бъдат въведени за тези избори.", "date": "2019.04.10", "title": "Манолова смъмри ЦИК: 27 милиона за наем на машините не е ли прекалено?"}
{"url": "https://www.faktor.bg/bg/articles/nfsb-s-deklaratsiya", "text": "От НФСБ излязоха с декларация по повод изслушването на външния министър Екатерина Захариева и изказването от турска страна, че са се намесили в приемането на Закона за вероизповеданията у нас.  Ние, „Обединени патриоти“ поискахме изслушване на вицепремиера и външен министър Екатерина Захариева, защото думите на турския й колега Мевлют Чавушоглу са недопустим акт на намеса във вътрешните работи на страната ни – както и да стоят в „контекста“ на изказването му. Припомням, че турският външен министър в публична реч в град Текирдаг заяви, че „Турция е била принудена да се намеси и България да промени Закона за вероизповеданията“. Не само намеса във вътрешните работи – подобен акт е и нагъл опит за дискредитация на парламентаризма в Република България. Внушение, че Народното събрание на суверенна държава, каквато е България, пише закони под диктата на чужда държава. Пълен абсурд! Изслушването беше необходимо – за да се запознаем с всички действия на българското правителство като реакция, като отговор на думите на Чавушоглу. Защото на подобни прояви трябва да се реагира категорично и безкомпромисно! Подобни прояви трябва да бъдат пресичани в зародиш! Още повече – това не е първи опит на Турция за намеса във вътрешните работи на Република България. През последните 30 години Турция дори не прикрива намерението си да участва в управлението на страната чрез подкрепа за определени политически партии. И тук ще припомня ролята на „Обединени патриоти“ в този процес в борбата за изстъргването на ДПС от управлението на страната. Не само чрез ДПС, Турция опитва да влияе и се меси във вътрешните работи на страната и чрез още една противоконституционна и антибългарска партия – ДОСТ, създадена под прякото ръководство на турските служби. Тя се втурна на юруш към Парламента, използвайки българските изселници за изборите през март 2017 година. Кервани от рейсове бяха подготвени от турската държава и т.н. проправителствени изселнически организации да преминат българските граници при Малко Търново, Лесово и Капитан Андреево – Свиленград и да нахълтат в изборните секции с написани на дланите с химикал номер на бюлетината на ДОСТ – номер 13. Наистина подготвени от турската държава, защото те нямаха билети за пътуването и дори не знаеха колко струва пътя. Довериха го при доброжелателен разпит /пардон „разговор“/ на границата. Почти всички от първата фаланга, естествено, бяха пенсионери, излъгани, че ако не гласуват за ДОСТ, ще им бъдат спрени пенсиите от България. Прийоми, използвани успешно и от ДПС. Пенсионери естествено – кой друг ще се поддаде на такава пропаганда. Изселниците в работоспособна възраст естествено работят и в събота, и в неделя за хляба си и се им пука за изборите в България. Ето така стигнахме и до прословутата сцена с бабичката на границата. И тя, както хилядите други послушно искаше да си изпълни задачата, за да направи България васална на Турция, но чрез демократичния механизъм на парламентарните избори. Баба камикадзе. Извърших своя човешки дълг да я изведа от взривоопасната зона на разгневените българи. Но спряхме тълпите от Истанбул, Одрин, Измир и Бурса, които следяха със затаен дъх ще бъде ли пробита блокадата. Днес ДОСТ стигна до нагли опити да гази Конституцията ни и иска статут на етническо малцинство за турската общност у нас. Ние няма да допуснем разделение на българската нация и то от чужда държава, поради което излязохме с остра политическа декларация и протест пред турското посолство. Категорични сме, че българският Парламент не само трябваше да изслуша министър Захариева, но и да демонстрира твърди, принципни и безкомпромисни действия от страна на българското правителство, които да покажат, че България не позволява и няма да позволи намесата на Турция във вътрешните ни работи. Защото според нас МВнР предприе плахи и нерешителни действия по повод провокацията. Нямаше нито категоричен протест, нито отзоваване на несъстоятелния български посланик Надежда Нейнски от Анкара. Само унизителни и неуспешни опити да се привика турския посланик Хасан Улусой на разговор, скромен демарш на правителството и отлагане на посещението на Чавушоглу в България. Още повече, че ние не чухме извинение от турската страна в тази посока, а единствено – упреци, че речта на Чавушоглу била извадена от контекста. За да отсрамим действията на българското правителство, ние от ОП предлагаме Народното събрание на Р. България да излезе с декларация, осъждаща поредната нагла намеса на Р. Турция във вътрешните работи на суверенна България. За целта предлагаме ръководството на Обединени патриоти - ГЕРБ да проведат спешни консултации и до края на седмицата да излезем и да предложим общ текст на декларацията.", "date": "2019.04.10", "title": "НФСБ с декларация към Турция: Суверенна България не пише законите си под диктата на чужди държави"}
{"url": "https://www.faktor.bg/bg/articles/temenuzhka-petkova-krazhbite-na-tok-tryabva-da-sa-obekt-na-sluzhbite", "text": "Клиентите на \"Софийска вода\" вече ще могат дистанционно да отчитат количеството вода, за което трябва да плащат. Това ще става с водомер с модул и сензор, който ще изпраща данните за преминаващото количество вода.  Досега услугата е била достъпна само за цели етажни собствености. Потребителите ще могат и да получават електронна фактура на посочен от тях имейл. Подробна информация за новите дигитални услуги има на сайта на компанията, казаСтанислав Станев, заместник-директор на \"Софийска вода\": \"Миналата година ние намалихме с над 10 млн. куб. м, това ни беше една от най-добрите години, като достигнахме нивото, което в бизнес плана трябва да достигне в края на регулаторния период. 43% са загубите, и имаме амбициозна цел в рамките на бизнес плана да достигнем под 40% загуби на вода в мрежата\". Услугата е индивидуална, а не задължителна. Струва 300 лв. като може да се плаща и разсрочено.   Време ще спести на клиентите и новата електронна услуга – “смяна на собствеността “. Досега това се правеше само лично в центровете за обслужване на клиенти.   Третото улеснение, насочено към подобряване на обслужването на клиенти, е получаване на електронна фактура. Досега това беше възможно през специална платформа, а сега всеки клиент с профил в сайта ще я получава директно на електронна си поща.", "date": "2019.04.10", "title": "Клиентите на \"Софийска вода\" ще отчитат дистанционно количеството вода, за което плащат"}
{"url": "https://www.faktor.bg/bg/articles/obshtestvo/ulitsata/aktsiya-v-kardzhali-sreshtu-nelegalnite-marshrutki-kam-evropa", "text": "Започна акция на данъчните в Кърджали срещу нелегалните маршрутки, които превозват хора към Европа. Само за час тази нощ инспекторите са засекли 5 нелегални таксита. Повечето пътници са се представили за приятели на шофьора, но някои от тях са признали, че плащат, за да пътуват. Данъчните съобщават, че по справка на гранична полиция 172 собственици на микробуси в страната пътуват към Европа по няколко пъти в седмица. След днешната акция започва данъчна проверка на тези шофьори.", "date": "2019.04.10", "title": "Акция в Кърджали срещу нелегалните маршрутки към Европа"}
{"url": "https://www.faktor.bg/bg/articles/predi-40-godini-ds-izletya-v-kosmosa-s-agent-nikolay", "text": "Днес се навършвали 40 години от полета на Георги Иванов. Аз пък се сетих, че доста преди това, лицето Георги Иванов Какалов /агент \"Николай\" на ДС/ подло е доносничил срещу свои колеги курсанти в училището в Долна Митрополия, както и впоследствие, докато е бил в различни поделения! Гнусни, отвратителни, мерзски доноси: \"Тих, скромен. Единствен почти от класното отделение, който държи да има само една девойка и такива не е създал в Плевен, въпреки че излиза системно. Възмущавал се е от деянията на някои, че ходят с много девойки и е поставял въпроса пред Димитров да се занимават с тях. На едно събрание сериозно е разкритикувал курсанта Андинов затова, че допуска да играе изкълчено танците…\" \"РАПОРТ ОТНОСНО: Извършена вербовка на курсанта-летец Георги Иванов Какалов за агент На 17.VII.1962 г. кандидата беше извикан от майор Куюмджиев за вербовка и беше проведена в неговата канцелария, тъй като сега се намира в неговото поделение на стаж… л. 20 Декларация Аз, Георги Иванов Какалов като член на ДКМС доброволно се съгласявам да сътруднича на органите на ДС в борбата им против враговете на НРБ намиращи се вън от оделенията на БНА или умело маскирали се в тях. Задължавам се всички факти и данни да ги съобщавам обективно-без преувеличение и да ги давам в писмена форма под псевдонима „Николов“. Обещавам да пазя всичко в пълна тайна.\" \"Агентурно сведение отнася се за връзките на курсантите Панеков и Симеонов от III курс, на курсантите Марков, Биков и Петров от II курс…\" Относно: връзки на курсанти с жени и внисане на ловна пушка в училището от курсант …Ст. с-т Златко Стоянов след завръщането си е донесъл едноцеФка /така е написано в доноса, бил. моя/ ловджийска пушка…\" Агентурно сведение …Курсант Пацеков с буйствата си бе станал нетърпим за другарите си. Той проповядвал своя теория за свръхчовека. Това се е утвърдило у него под влияние на прочетената историческа литература и романите на Джек Лондон като от всички книга взема една страна, възприема героят, които побеждават и се налагат сЪС /така е написано в доноса, бел. моя/ физическа сили. Пацеков е прочел: „Емилиан Пугачов“, „Стенка Разин“, „Калоян“, „Иван Асен“, „Мартин Идън“, „Морският вълк“, „Сияйна зора“ и други с подобно съдържание…\"", "date": "2019.04.10", "title": "Преди 40 години ДС излетя в Космоса с агент „Николай”"}
{"url": "https://www.faktor.bg/bg/articles/emanuil-yordanov-nakazatelnite-proizvodstva-ne-sa-sredstvo-za-piar", "text": "Това, че един от подсъдимите за корупционната афера в столичния район „Младост“ – Петко Дюлгеров, се отказа от първоначалните си показания, не е ключово за изхода на делото. Това заяви пред БНР един от адвокатите по делото Емануил Йорданов, който е и бивш вътрешен министър. „Подобни обяснения не биха могли да обосноват една осъдителна присъда“, каза той в предаването „Преди всички“. Йорданов ще настоява за оправдателна присъда за клиента си Биляна Петрова. Според него обвиненията към нея не почиват на никакви доказателства. „Не веднъж е ставало дума, че мерките за неотклонение се използват за притискане на обвиняемите да дават обяснения такива, каквото са изгодни на прокуратурата, че се извършват и други действия, които целят постигането на определен резултат, който може да се размине с действителността по разследването. За съжаление става въпрос за нещо, което трудно може да бъде доказано в един наказателен процес, тъй като ситуацията е „дума срещу дума“, коментира адвокат Йорданов. Той обаче е сигурен, че няма как хората, които ръководят прокуратурата, да не знаят какво се случва. „Това са неща – обществена тайна“, подчерта адвокатът. Емануил Йорданов призна, че и в неговата практика има случаи, в които обвиняеми и подсъдими твърдят, че са принуждавани да казват неверни неща: „В момента имам едно дело, по което единият обвиняем обслужва прокуратурата и отношението към него е почти курортно. Той дори не е в ареста. Там е освобождаване срещу обяснения“. Трябва да се разбере, че наказателните производства не са средство за пиар, категоричен е адв. Йорданов. Според него трябва да се промени НПК и да се позволява изнасяне на информация по наказателно производство, само когато се внесе обвинителен акт.", "date": "2019.04.10", "title": "Е. Йорданов: Наказателните производства не са за пиар"}
{"url": "https://www.faktor.bg/bg/articles/kmetat-na-chuprene-e-obvinen-za-10-sdelki-prodaval-e-obshtinska-zemya-na-blizkite-si-za-pod-100-lv", "text": "Кметът на община Чупрене Ваньо Костин е привлечен като обвиняем от Специализираната прокуратура за общо 10 продажби на общинска земя, които е продал с на практика фиктивни търгове на свои близки. Това обявиха на брифинг от прокуратурата по повод скандалните сделки, за които разказа Васил Иванов в Канал 3. Както вече стана ясно той е продал над 200 декара земя на жена си, баща си и други роднини на цени близки до данъчната оценка, като въпросните парцели се предвижда да попаднат в бъдещата ски зона \"Миджур\". Кметът на община Чупрене е привлечен като обвиняем за престъпление по служба по член на 282 от Наказателния кодекс. Обвиняем е за 10 отделни деяния, които представляват извършени 10 търга на общинска земя. В хода на разследването а последните 4 години (периода 2014-2018 г.) кметът е на общината е провел няколко публични търга, в които е направил няколко нарушения. Обвиненията касаят 10 търга за 236 декара земя. Купувачи са винаги 4 дружества, представлявани от бащата, бившата съпруга, настоящата съпруга, брат и родственици. Обявата не е публикувана в сайта на общината, в ежедневник, каквото е изискването, не са спазени сроковете за офертите\", обяви наблюдаващият прокурор по случая Ангел Кънев. Той обясни, че в хода на акцията са открити и данни и за други подобни търгове, но засега обстоятелствата по тях още се изясняват и Стойкин още не отговаря за тях. \"При претърсванията вчера се събраха доказателства за още 9 публични търга, при които прави впечатление, че едно и също лице е закупило земя. Прави се проверка за тях. Същото лице веднага е продало земята. Това лице вероятно е имало инвестиционни намерения, свързано със ски зона \"Миджур\", обяви прокурорът, като уточни, че всичките процедури и документи за ски зоната са изготвени от общината. Вчера, заедно с кмета, бе задържана и неговата съпруга, но тя явно ще бъде пусната на свобода. \"Обвиняем е само кметът. Ще внесем искане за мярка за неотклонение задържане под стража заради високата обществена опасност\", обяви Кънев и обясни, че редица от свидетелите са служители на общината и се страхуват за работата си. Прокурор Кънев обясни, че наказателното производство е започнало през миналата година по съвсем друг случай, след като жителка на общината се оплакала от кмета заради действията му за неин имот. При извършените проверки лично той забелязал, че не са спазени процедурите за търговете и обяви за тях на сайта на общината липсват. Оказало се, че дори едно от дружествата купувачи на практика си е лична собственост на Ваньо Стойкин. \"Кметът не е декларирал, че едно от дружествата купувачи реално е негово. Накарал е бившата си жена да се подпише като собственик. След това то е прехвърлено на бащата. Има категорични доказателства, че и извършвал търговска дейност, каквато няма право да извършва\", добави прокурора. Относно продажните цени на общинските земи той обясни, че са продавани изключително евтино - под 100 лева на декар. Прокурорът поясни, че обжалвания по самите търгове, които са спечелени от приближените хора на кмета не е имало. Имало е обжалване по самия проект за ски зона \"Миджур\". НПО-та са подавали такива жалби, които обаче не са преминали през съда, след което одобрена.", "date": "2019.04.10", "title": "Обвиниха кмета на Чупрене за 10 сделки, продавал е общинска земя на близките си за под 100 лв."}
{"url": "https://www.faktor.bg/bg/articles/ot-romskiya-rod-hamditata-v-dimitrovgrad-prinuzhdavali-tehni-dlazhnitsi-da-prostituirat", "text": "Лихварите от рода Хамдитата в Димитровград са принуждавали техни длъжници да проституират, за да върнат заемите, казаха на брифинг разследващите от ГДБОП и Спецпрокуратурата, цитирани от \"24 часа\" . Шестима братя цигани са обвинени за незаконна банкова дейност, изнудване, закани за убийство. 5 от тях са в ареста, а 1 се издирва. \"Техни жертви са бягали от България, други са принуждавани да проституират. Вземали са жилищата на хората, колите им с принуда да им ги прехвърлят. Лихвите са били 100%, няма договори за заемите, няма падеж. Често след 5 дни им се обаждат и казват, че искат цялата сума. Следват бой и заплахи да не подават жалби в полицията\", каза ръководитгелят на Специализираната прокуратура Димитър Петров.", "date": "2019.04.10", "title": "От ромския род Хамдитата в Димитровград принуждавали техни длъжници да проституират"}
{"url": "https://www.faktor.bg/bg/articles/novini/balgariya/bsp-ne-iska-da-smenya-shefovete-v-konpi-a-nov-antikoruptsionen-zakon", "text": "Не искаме да сменим само ръководството на КПКОНПИ, а искаме да се промени и самият закон. Това заяви депутатът от БСП Филип Попов от правната комисия в парламента пред БНР. В четвъртък влиза за разглеждане в комисия искането на левицата за отстраняване от длъжност на председателя и заместник-председателя на антикорупционната комисия Пламен Георгиев и Антон Славчев. Попов съобщи, че вносителите няма да влязат на заседанието. Според него няма никакво значение дали БСП е в зала или не. Към настоящия момент от левицата ще говорят отвън за алтернативно корупционно законодателство. Попов бе категоричен, че този парламент е изчерпан и отново настоя за оставката на премиера Бойко Борисов и извънредни парламентарни избори. „С това, което се случва, се показа уродливото лице на корупцията, която е разяла до дъно управляващите. Навсякъде, където има някаква реална власт, се шири корупция“, изказа мнение депутатът от БСП. По думите му в основата на този модел е самият премиер Бойко Борисов. Според него оставките в ГЕРБ нямат никакво значение. От БСП настояват за промяна на целия антикорупционен закон. „Настояваме за тези наши предложения, но няма никакво желание от страна на управляващите, ГЕРБ, ДПС, „Обединени патриоти“, Марешки да направят нещо в тази посока. Очевидно за тях статуквото е нещо добро\", коментира Попов. Според него е сбъркан моделът. „Този закон се променя всяка седмица или през седмица. Той може би след Закона за движение по пътищата е най-променяният закон в България. Това показва неговата несъстоятелност и негодност да изпълни това, за което е създаден. Парламентът определя състава на антикорупционната комисия, а същият този състав трябва да следи за неподкупността на парламента. Това е абсурдно“, коментира още депутатът.", "date": "2019.04.10", "title": "БСП не иска да сменя шефовете в КОНПИ, а нов антикорупционен закон"}
{"url": "https://www.faktor.bg/bg/articles/seksualni-unizheniya-i-nasilie-na-detsa-raztarsiha-vienskata-filharmoniya", "text": "Разкрития на седмичника \"Фалтер\", цитирани от електронните издания на всекидневниците и от централната информационна емисия на телевизията, съобщават за недопустимо отношение към децата от Балетната академия към Виенската държавна опера, съобщава БТА. Вестникът публикува изявления на учителка от академията, според която децата са \"жертва на авторитарни насилствени и опасни методи на обучение\". Спектърът се простира от унижения, насилие и стига до сексуални посегателства. Ученичките били тласкани към булимия и анорексия. От месеци Виенската прокуратура, специализирана за борба с престъпления срещу деца и подрастващи, се занимава по случая. \"Всъщност трябваше веднага да затворим учебното заведение\", е заявил служител от прокуратурата. Част от обвиненията са срещу една от преподавателките, която е упражнявала физическо и психическо насилие срещу курсистките. Освен това бивш възпитаник на академията е обвинил свой преподавател в сексуален тормоз. След представяне на съответния протокол учителят е бил уволнен и срещу него е заведено следствие. Директорът на операта Доминик Мейер е заявил пред вестник \"Фалтер\", че е потресен от случая и ще съдейства на органите за разкриване на всички нередности в академията. Днес Виенската опера е представила материалите по случая на прокуратурата. Вестниците цитират изявления на бивши възпитаници на академията, според които отношението е като към роби, възпитателните методи както в деветнадесети век. В официално съобщение на Виенската държавна опера за пресата се казва: \"Изразяваме пълното си съчувствие към ученичките и учениците, станали жертва на физически и психически посегателства. Не приемаме никаква форма на посегателство, физическо или психическо, грубости, незачитане и злоупотреби от позицията на силата.\" Скандалът хвърля сянка върху тържествата по случай 150-годишния юбилей на Виенската държавна опера, които ще се състоят през май 2019 година.", "date": "2019.04.10", "title": "Сексуални унижения и насилие над деца разтърсиха Виенската филхармония"}
{"url": "https://www.faktor.bg/bg/articles/chavushoglu-turtsiya-mozhe-da-sklyuchi-nova-sdelka-s-rusiya-za-zrk-s-400", "text": "Турция може да сключи нова сделка с Русия за доставката на зенитни ракетни системи (ЗРК) С-400, ако Съединените щати в крайна сметка откажат на страната да доставят зенитни ракетни системи „Пейтриът“. Тази възможност беше обявена в сряда в интервю за телевизионния канал на NTV от турския външен министър Мевлют Чавушоглу, цитиран от TACC. \"Ако Съединените щати не искат да ни продадат „Пейтриът“, то утре можем да закупим комплекси С-400, можем да закупим и други системи за противовъздушна отбрана\", каза външният министър. В същото време министърът нарече абсурдни опити на някои страни да поставят под съмнение членството на Турция в НАТО заради споразумението за доставка на ЗРК С-400. Чавушоглу също припомни предложението, направено по време на пътуването до Съединените щати \"за създаване на техническа работна група за разрешаване на спорове относно доставката на С-400.\" Според външния министър Анкара все още не е получила положителен отговор. По-рано говорителят на американското министерство на отбраната Ерик Пеехон заяви пред ТАСС, че Пентагонът не обмисля възможността за създаване на подобна група с Турция. Чавушоглу също каза, че Турция може да се обърне към всяка друга страна, ако Съединените щати откажат да доставят на републиката последните изтребители F-35 пето поколение. \"Има F-35, има руски изтребители. Ако не разполагаме с F-35, тогава ще трябва да задоволим нуждата си от бойни самолети другаде. И така, докато започнем да произвеждаме собствен самолет\" - каза той. Турският външен министър припомни, че наскоро четвъртият американски изтребител F-35 от пето поколение, предназначен за Турция, е преместен в американската военновъздушна база Лука в Аризона. Във вторник държавният секретар на САЩ Майкъл Помпео предупреди турските власти, че след разгръщането на руските противовъздушни ракетни системи С-400 Анкара вече няма да може да участва в програмата за създаване и придобиване на F-35.", "date": "2019.04.10", "title": "Чавушоглу \"плаши\" САЩ: Турция може да сключи нова оръжейна сделка с Русия"}
{"url": "https://www.faktor.bg/bg/articles/yoncheva-sled-kato-uspyah-da-go-osadya-i-na-vtora-instantsiya-premierat-borisov-tryabva-da-podade-ostavka", "text": "\"След като е осъден за лъжа и на втора инстанция, премиерът Бойко Борисов трябва да подаде оставка\". Това каза пред журналисти във Велико Търново говорителят на ПГ на „БСП за България“ и водач на листата на БСП за предстоящите евроизбори Елена Йончева. Разследваната за пране на пари от КТБ журналистка припомни, че още при повдигане на първото обвинение срещу Бойко Борисов преди две години е отправила призив, ако то се окаже вярно, той да се откаже от поста си.  „Знаете, че вчера аз успях да го осъдя на втора инстанция за лъжа. Смятам, че това показва, че в България справедливост може да има, макар и трудно. Ако той има чест и достойнство, смятам, че трябва да подаде оставка като министър-председател, защото цяла една предизборна кампания 2017 година, премина под тази негова лъжа. Мисля, че няма българин, който да иска имаме министър-председател - съдебно доказан лъжец“, посочи още Йончева. Тя обаче услужливо пропуска факта, че присъдата ще се обжалва на трета инстанция, където адвокатът на премиера Марин марковски се надява да получи доказателства, които преди това не са му предоставени. По думите на юриста, именно те ще обърнат хода на делото.", "date": "2019.04.10", "title": "Обвинената в пране на пари Йончева \"диктува\" дневния ред: Осъдих Борисов, трябва да си подаде оставката"}
{"url": "https://www.faktor.bg/bg/articles/novini/balgariya/ek-otkaza-da-komentira-ostavkite-v-balgariya", "text": "Говорител на Европейската комисия днес отказа да коментира подадените оставки в средите на управляващите в България. \"Знаем за тези събития\", заяви говорителят в отговор на въпрос на пресконференция. По неговите думи, ЕК не вижда причина да вземе отношение. \"Не коментираме вътрешни политически събития\", добави говорителят, пише БТА.", "date": "2019.04.10", "title": "ЕК отказа да коментира оставките в България"}
{"url": "https://www.faktor.bg/bg/articles/tsvetanov-v-novi-pazar-samo-za-poslednite-tri-godini-s-postanovleniya-na-ms-sa-otpusnati-nad-3-mln-lv-za-novi-pazar", "text": "ГЕРБ и правителството на Бойко Борисов никога не делят общините на „наши“ и „ваши“. За разлика от БСП – ние не използваме популизъм, а даваме само реални обещавания към хората и работим по тяхното изпълнение. Това е причината ние постоянно да сме на терен, сред гражданите – така хем можем да чуем от самите тях доволни ли са от нашата работа, хем те могат да ни запознаят със своите проблеми, а ние да ги отнесем до компетентните институции, където да се търси решение за тях. Това каза Цветан Цветанов пред актива на ГЕРБ в Нови пазар. На срещата присъстваха кметът на община Нови пазар Ивайло Камаджиев, общинският ръководител на ГЕРБ-Нови пазар Ангел Куцаров, общинското ръководство, общински съветници и кметове на кметства. Цветан Цветанов съобщи, че само за последните три години с постановления на Министерски съвет са отпуснати над 3 млн. лв. за Нови пазар. Той обясни, че вследствие на отличната работа на приходните агенции, безкомпромисната борба с контрабандата и високия икономически растеж – се генерира допълнителен приход, който държавата може да разпределя за българските региони или за определени дефицитни сектори. „Пример за това са заделените над 1.35 млрд. лева от излишъка за изграждането на АМ \"Хемус\". Отделно има възможност в страната ни да бъде направена инвестиция за 1,4 млрд. евро за завод за коли, нещо невиждано досега“, сподели той. Цветанов припомни, че в този мандат на правителството минималните пенсии бяха направени 200 лв., а всяка година се отпускат коледни и великденски надбавки за пенсионерите. Той коментира и друга актуална тема с фалшивите ТЕЛК-ове. „През 1990 година едва 2% от населението в пенсионна възраст е било с ТЕЛК, а сега процентът е 15.  Това е огромен финансов ресурс и ако спрем фалшивите ТЕЛК-ове ще има повече пари за българските пенсионери“, обясни Цветанов. Той дискутира с членовете на местната структура и другата приоритетна тема - за образованието, като основно бяха засегнати въпросите как детските градини да кандидатстват по проекти и обвързването на присъствията в училище със социалните помощи. Цветанов определи тази политика като отговорна и обвързваща по-стабилно родителите с присъствието на децата им в училище. Зам.-председателят на ГЕРБ заключи, че с победа на европейските избори добрите неща в България ще продължат да се случват и това ще бъде вот на доверие към успешното управление на правителството.", "date": "2019.04.10", "title": "Цветанов в Нови пазар: Само за последните три години с постановления на МС са отпуснати над 3 млн. лв. за Нови пазар"}
{"url": "https://www.faktor.bg/bg/articles/mohamed-halaf-grazhdanskata-voyna-v-libiya-e-voyna-mezhdu-razlichni-regionalni-i-svetovni-sili", "text": "„В интерес на всички е да няма военно решение на конфликта в Либия. Има само едно решение – политическо“. Това коментира пред БНР журналистът Мохамед Халаф. По думите му, гражданската война в Либия е война между различни регионални и световни сили за надмощие и влияние в региона: „Това е поредно действие от либийската драма. Тя не се различава много от драмите, които се случват в други държави в региона, като Сирия, Ирак, Йемен и Афганистан и Близкия изток като цяло“. Тези, които подкрепят правителството в Триполи, са Турция, Катар, „Мюсюлмански братя“, каза Халаф и добави, че срещу тях се явяват арабските държави – Египет, ОАЕ, Саудитска Арабия. „САЩ в началото подкрепяха правителството в Източна Либия. След това преминаха заедно с ЕС и дадоха подкрепа на правителството в Триполи. Това доведе до ескалацията, до задълбочаването на тази криза в Либия“, коментира журналистът. Той добави, че съществува още един проблем – съперничеството между Италия и Франция по отношение на Либия.", "date": "2019.04.10", "title": "М. Халаф: Гражданската война в Либия е война между различни регионални и световни сили"}
{"url": "https://www.faktor.bg/bg/articles/imame-nuzhda-ot-chisto-nov-zakon-ili-fundamentalni-promeni-na-segashniya", "text": "\"Имаме нужда от чисто нов закон или фундаментални промени на сегашния\". Това каза от парламентарната трибуна Бетина Жотева, член на СЕМ по време на дебатите по Отчета на Съвета за 2018 г. Тя посочи, че той е остарял морално и технологично почти във всяка една точка от първата, до последната. Жотева уточни, че Законът и органът са аналагов апарат сред айфони и айпади и един огромен телефон. Жотева отчете, че първо депутатите трябва да припознаят сайтовете като електронни медии.  „Информацита, която идва от сайтовете е много по-голяма като вълна, отколкото това, което идва от телевизиите и радиата. Страшно много хора се информират само от интернет. Новата директива предвижда наблюдение на интернет сайтове. Това, за което преди две години говорехме и беше табу и анатема“, уточни Жотева. По думите й всеки един сайт, който има аудио и визиуална информация трябва да бъде в контрола на СЕМ и това е първата и най-голяма промяна в директивата.", "date": "2019.04.10", "title": "Бетина Жотева поиска депутатите да припознаят сайтовете като електронни медии"}
{"url": "https://www.faktor.bg/bg/articles/ekaterina-zaharieva-kakto-nie-ne-se-mesim-v-chuzhdi-darzhavi-taka-i-turtsiya-da-ne-go-pravi-poveche", "text": "\"Както ние не бива да си позволяваме намеса във вътрешните работи на друга държава, така призоваваме и Турция да не го правят повече в бъдеще\". Това каза министърът на външните работи Екатерина Захариева по време на изслушването си за изказването на външния министър на Турция за Закона за вероизповеданията.  \"За съжаление, като че ли преди всички избори в Република Турция се въвежда практика вече бих казала да се използват добросъседските отношения като залог и на карта. Миналата година Министерство на външните работи също реагира на изказването на президента на Република Турция за широките граници на сърцето му“, каза още министърът.  „Освен тези демарши, които министър-председателят направи, аз имах възможност в кулоарите на срещата 70 години НАТО във Вашингтон да проведа неформален разговор с Чавушоглу“, каза Захариева и уточни, че той е казал, че неправилно са тълкувани думите му и не е имал това предвид. „Да предположим, че това е някакъв вид извинение, но така или иначе политиката, която българското външно министерство следва и ще следва в бъдеще е на равнопоставеност, ненамеса във вътрешната политика. Както ние не бива да се месим, така не желаем и на нас никоя държава да ни се намесва във вътрешната политика дори и преди избори с цел стягане на електорат и печелене на гласове. Това не бива да става за сметка на добросъседските отношения и както ние не бива да си го позволяваме ,така призовавам и тях да не го правят повече за в бъдеще“, допълни министърът. Според нея са извършени всички необходими действия по дипломатически път. Тя обърна внимание, че посещението на министър Чавушоглу, което е трябвало да се състои вчера, е отложено.  \"Натиск върху Външно министерство от Турция не е имало, не мога да отговарям от името на политическите партии\", допълни Захариева в отговор на въпрос на депутата Красимир Богданов от „Обединени патриоти“ по време на изслушването.  Във връзка с информацията за използваната дума натиск от страна на турския външен министър, Захариева посочи: „В разговора с мен той отрече да е използвал тази дума. Според него преводът е неправилен. Разбира се, че ние сме се запознали с точното изказване“, каза още Захариева. Според нея не бива, която и да е държава да използва и залага добросъседските си отношения.  „Това не бива да го допускаме, не бива тогава, когато се случва и на нас. Трябва да реагираме по начина, по който сме реагирали. Така че по отношение на натиск върху българско външно министерство не е оказван и не е допускан. Не мога да отговарям от името на политическите партии. По отношение на това дали България е гарантирано ненамеса, очевидно е, че има опити, не може да бъде гарантирано. Въпросът е дали ще се поддаваме на тези опити. Не говоря само за Република Турция. Има различни начини за комуникация по дипломатически път. Самите ние сме реагирали на законопроекти на други държави, когато считаме, че те не отговарят на международни договори и стандарти. Това не означава намеса във вътрешната политика, това означава нормална дипломатическа комуникация. Ние сме го правили“, допълни министърът.", "date": "2019.04.10", "title": "Захариева говорила неофициално с Чавушоглу, обяснил ѝ, че неправилно се тълкуват думите му"}
{"url": "https://www.faktor.bg/bg/articles/yanaki-stoilov-otkri-nay-opasnata-e-zakonovata-koruptsiya", "text": "„Най-опасната е законовата корупция – облагодетелстване чрез законодателни промени на определи частни корпоративни интереси. Едва ли не трябва да се корумпираш, за да дойдеш на власт или да се задържиш във властта. Това е омагьосаният кръг, пред който сме изправени. Борбата с корупцията е борба за замяна на модел, който изтощава и икономически, и социално българското общество и силно подронва доверието в това, което се нарича демокрация“. Това коментира пред БНР Янаки Стоилов, член на Националния съвет на БСП, и подчерта, че цялата политика в съвременния свят е подвластна на подобни влияния, „но в българския случай има още по-крайни проявления“. „Това, което се случва през последните седмици у нас, е само елемент в по-тежкия проблем между силното срастване между политическа и икономическа власт през последните години. Тази невъзможност да се прокара ясна граница между това какво правят политиците и къде стои бизнесът се проявява в сюжета с апартаментите“, допълни още Янакиев в предаването „12+3“ на БНР. Янаки Стоилов призова „да не се вторачваме само върху това на повърхността, което е и по-лесно видимо, а да поставим истинския въпрос“:   „Има два въпроса, чиито отговори трябва да се намерят - какви са били обикновено цените, на които фирмите продават апартаменти в същите сгради или райони. Тогава може да разберем дали има търговия с влияние и дали фирмите печелят терени и получават спорни решения за строеж. Вторият въпрос по тази тема е, че трябва да има приблизително съпоставяне между доходите и имуществото на лицето с направените разходи за придобиване на нови имоти. Ако има несъответствие, това е повод антикорупционната комисия да направи проверка на длъжностните лица, които са в обсега на нейната дейност“. „Много от подадените оставки в ГЕРБ като че ли искат да изпреварят проверките на тези органи, за да може да се снижи градуса на общественото напрежение, а за мен това говори, че някои от тези лица като че ли наистина чувстват уязвимост, защото, ако продължи да се развива процесът по официалния път, той би могъл да доведе до резултати, които в някои от случаите няма да са в полза на проверяваните“.", "date": "2019.04.10", "title": "Янаки Стоилов откри: Най-опасната е законовата корупция"}
{"url": "https://www.faktor.bg/bg/articles/dost-podade-dokumenti-za-registratsiya-v-tsik", "text": "Партия ДОСТ подаде документи за регистрация в ЦИК. Все още не е ясно кой ще е водач на листата, тъй като партията е отворена за сродни политически сили и организации за съвместно участие в евроизборите, каза за \"Хоризонт\" Лютви Местан. ДОСТ се явява на изборите с посланието \"За запазване на европейската и евроатлантическата ориентация на страната ни\". Във вътрешно-политически план партията ще настоява за промяна в Конституцията и за признаване на турското етническо малцинство.", "date": "2019.04.10", "title": "ДОСТ подаде документи за регистрация в ЦИК"}
{"url": "https://www.faktor.bg/bg/articles/prezidentat-se-sreshtna-s-predstaviteli-na-balgarskata-obshtnost-v-livan", "text": "Представителите на българската общност в Ливан и ливанските граждани, завършили образованието си в България, доказват, че няма граници и разстояния за приятелствата. Те са най-ценната връзка между двата ни народа. Това заяви президентът Румен Радев на среща в Бейрут с представители на българската общност в Ливан, в която участваха и членове на Асоциацията на ливанските специалисти, завършили висше образование в България, съобщиха от прессекретариата на държавния глава.  В арабската държава живеят близо 400 наши сънародници, повечето от които са представители на смесени българо-ливански семейства. Над 1000 са ливанските граждани, получили висше образование у нас основно в инженерни и медицински специалности, които през 1988 г. основават своя асоциация.  Президентът изтъкна, че е удоволствие да види на едно място толкова щастливи семейства и допълни, че най-хубавият израз на приятелството между двата народа са децата им. „Наш дълг е да работим така, че тези наши деца да се чувстват еднакво граждани и на Ливан, и на България, да знаят арабски, да са достойни граждани на Ливан, но да учат и да знаят български език“, посочи Румен Радев. Президентът открои приноса на българската общност и на посолството за създаването на лицензирано неделно училище за българските деца в Бейрут.  Ливанците в България са символ на талант, трудолюбие и успех, заяви още Румен Радев, като посочи, че завършилите у нас ливански граждани се ползват с дълбоко уважение в българското общество. Президентът изрази надежда за по-задълбочени бизнес контакти между двете страни, интензивен обмен на студентски програми, туристи и на културни събития.  Участници в срещата поставиха въпроси за възможностите за създаване на културен център и за улесняване на визовия режим за ливански студенти и представители на смесени семейства. Беше повдигнат въпросът и за юридически консултации за сънародниците ни в Ливан, които нямат яснота за промените в законодателството ни. Държавният глава отбеляза, че действително у нас законите се менят много бързо и сме „шампиони“ в това отношение, но се ангажира институциите в България да предприемат необходимите действия за изграждането на още по-тесни връзки между двата народа.  Постигането на по-добра транспортна и икономическа свързаност между България и Ливан и задълбочаването на духовните, културни и образователни връзки между двете държави бяха сред темите на срещата на президента Румен Радев и с министър-председателя на Ливанската република Саад Харири.  В Бейрут държавният глава Румен Радев поднесе венец пред Мемориала на мъчениците, където ливанската общественост почита своите герои от борбите за независимост.", "date": "2019.04.10", "title": "Президентът се срещна с представители на българската общност в Ливан"}
{"url": "https://www.faktor.bg/bg/articles/boyko-borisov-zalovihme-nad-170-kg-kokain-zaedno-s-rumanskite-ni-kolegi", "text": "Заловихме над 170 кг. кокаин заедно с румънските ни колеги. Това каза министър-председателят Бойко Борисов в началото на днешното правителствено заседание.  „От снощи МВР активно работи и днес финализираме до голяма част съвместните си действия с румънските колеги – до този момент са над 170 кг. хероин. Такива количества наркотици в света малко се задържат. ГД „Гранична полиция“, шефът на ГДБОП, главния секретар са там на място“, заяви Борисов. Той посочи, че от снощи вътрешният министър Младен Маринов действа заедно с центровете в Румъния. Борисов заяви, че по случая ще бъде дадена пресконференция. „Само преди два дни на митницата пък задържахме над тон и половина марихуана. Така че искам да благодаря на колегите, че активно действат по всички линии. Препращам го към нашите опоненти, които казват, че службите не работят, или преди две години говореха, че едва ли не участват в наркотрафик. А същите хора за две години рекордни количества наркотик са задържали по границите и на базата на съвместни операции“, заяви Борисов", "date": "2019.04.10", "title": "Бойко Борисов: Заловихме над 170 кг кокаин заедно с румънските ни колеги"}
{"url": "https://www.faktor.bg/bg/articles/toma-bikov-1-9", "text": "В ГЕРБ има единен стандарт, а не двоен, и когато има сянка на съмнение, се подават оставки, обобщи случващото се с представителите на партията на важни позиции депутатът Тома Биков. Повод за думите му беше гласуваната по-рано днес от НС оставка на шефа на енергийната комисия Делян Добрев, който също изгоря в Апартаментгейт. Покрай коментара му изпъкна и показното за двойния стандарт, от който се възползва шефът на ВКС Лозан Панов, също в списъка на луксозните жилища от кумовете му в \"Артекс\". Панов вчера избяга от въпросите на колегите си във ВСС след обидите срещу съдебната власт, изговорени по телевизията от жена му. \"Той е взел това решение да избяга. Нашето решение е не да бягаме, а да стоим тук и да отговаряме на въпросите\", отсече по този повод депутатът от ГЕРБ. Биков е гласувал за оставката на Делян Добрев, защото смята, че това е лична воля на колегата му да напусне. \"Предполагам, че това му е дошло в повече - тази помия, която се излива върху него. Достойно поведение\", коментира Биков. Той се съгласи, че подобен дъжд от оставки не изключва риска от предсрочен вот, но подчерта, че \"когато има единен стандарт, той трябва да е единен, а не двоен\".", "date": "2019.04.10", "title": "Тома Биков: Лозан Панов е взел решение да избяга от въпросите, нашето решение е да не бягаме"}
{"url": "https://www.faktor.bg/bg/articles/novini/svyat/sasht-i-ostanalite-strani-ot-nato-otkazvat-da-obsazhdat-problemite-na-sigurnostta-v-moskva", "text": "Ръководството на САЩ и останалите страни от НАТО са отказали да участват в VIII Московска конференция по международна сигурност в края на април, признал заместник-министърът на отбраната на Русия, цитиран от  . Руската страна е искала да се обсъжда възстановяването на Сирия и Ирак, връщането на бежанците и борбата с тероризма. САЩ и европейските държави, придържайки се към принципа на евроатлантическата солидарност са отказали участие, като са заявили, че ще се \"въздържат от контакти с руското МО\".", "date": "2019.04.10", "title": "САЩ и останалите страни от НАТО отказват да обсъждат проблемите на сигурността в Москва"}
{"url": "https://www.faktor.bg/bg/articles/novini/balgariya/georgi-dimov-chavushoglu-nyama-kak-da-doyde-toy-ne-e-zhelan-tuk", "text": "Планираното посещение на турския външен министър Мевлют Чавушоглу в България беше отложено. Причината е негово изявление на предизборен митинг в Турция, че страната му се е намесила в казуса с опрощаването на дълговете на мюфтийството у нас. Премиерът Борисов настоя за извинение, такова обаче не дойде. \"Това нещо беше използвано като предизборна пропагадна, това е факт. Става дума за външен министър. За да го каже това нещо, въобще не го интересува как ще повлияе на нашите отношения.  Турция продължава да гледа на нас като господар със слуга\", заяви пред Bulgaria ON AIR бившият ни генерален консул в Одрин Георги Димов. Журналистът Мехмед Юмер припомни влошаването на отношенията между Турция и Русия след сваления руски самолет и убийството на руския посланик в Турция.  \"Вижте Русия как действаше. Много тактично разположи във времето своя интерес и сега привлича Турция на своя страна\", посочи той.  Според журналиста може да се надяваме на по-добри времена и в отношенията между България и Турция. В интерес и на двете държави е да намерят изход от сицуатицята, подчерта Юмер. \"Турция не се е извинявала и в предишните случаи, когато е нападала Германия, Холандия и Америка. Отношенията между Турция и Запада са още по-обтегнати на моменти\", коментира Юмер в \"България сутрин\". \"Визитата на Чавушоглу трябваше да стане на 9 април. На 8 април той беше с Ердоган в Москва. Фактът, че има толкова чести срещи показва, че в отношенията между Турция и Русия доста неща куцат. Ясно е, че Чавушоглу няма как да дойде, той не е желан тук\", каза още Георги Димов.", "date": "2019.04.10", "title": "Георги Димов: Чавушоглу няма как да дойде, той не е желан тук"}
{"url": "https://www.faktor.bg/bg/articles/novini/svyat/mi5-i-razuznavaneto-na-holandiya-spirat-satrudnichestvoto-s-avstriya-zaradi-vrazkite-i-s-rusiya", "text": "Спецслужбите на Великобритания и Холандия няма повече да обменят данни с Австрия заради контактите на управляващата Австрийска партия на свободата с прокремълската \"Единна Русия\", съобщил пред агенция Reuters австрийският оппозиционен депутат Петер Пилц. Връзките на двете партии и особено официалните споразумения за сътрудничество, отдавна предизвиква безпокойството на западните служби за сигурност, отбелязва агенцията.  \"Отделни западни спецслужби отказват да си сътрудничат с Федералната агенция за защита на конституцията и борбата с тероризма на Австрия\", казал Пилц. Миналата година Анвстрия отказа да се присъедини към страните от ЕС, които екстрадираха руски дипломати заради отравянето във Великобритания на Сергей Скрипал и дъщеря му. Припомняме, че през ноември 2018 година бивш полковник от австрийската армия беше арестуван заради шпионаж в полза на Москва в продължение на 20 години.", "date": "2019.04.10", "title": "MI5 и разузнаването на Холандия спират сътрудничеството с Австрия заради връзките и с Русия"}
{"url": "https://www.faktor.bg/bg/articles/varhovnata-izbiratelna-komisiya-na-turtsiya-reshava-shte-ima-li-nov-vot-v-istanbul", "text": "Върховната избирателна комисия на Турция се очаква да се произнесе по искането на управляващата партия за повторни избори за кмет на Истанбул. Управляващата Партия на справедливостта и развитието поиска нов вот заради малката разлика между двамата претенденти.  След крайното преброяване кандидатът на опозицията води с едва около 14 000 гласа. Партията на президента Ердоган пък казва, че над 11 000 бюлетини са невалидни.", "date": "2019.04.10", "title": "Върховната избирателна комисия на Турция решава ще има ли нов вот в Истанбул"}
{"url": "https://www.faktor.bg/bg/articles/ekspert-nyama-da-se-stigne-do-brekzit-bez-sdelka", "text": "Има категорична умора от Брекзит в управляващите лидери на Европейския съюз в страните членки, както и на функционерите в Комисията. Това каза пред БНР Любов Панайотова, директор на Фондация „Европейски институт“.  „Във Великобритания има една политическа сериозна криза, дори криза на идентичността. Не може да се разбере парламентът за какво по-точно гласува. … Положението е изключително странно. Жалко е, че една такава страна – пример за демокрация, за добро управление, може да бъде поставена в тази ситуация, в която да не може да реши един такъв въпрос, който е много важен за гражданите, но е и много важен вече и за ЕС“, коментира Панайотова в интервю за предаването „Преди всички“. Според нея Тереза Мей няма да подаде оставка.  На днешния съвет в Брюксел трябва да се обсъдят гаранции за отзоваване на британските депутати, по какъв начин това ще се случи, как ще се отпишат от ЕП и как парламентът няма да се съобрази с тяхното мнение при избора на възловите постове, отбеляза Любов Панайотова и добави мнението си: „Това е изключително трудно. Днес наистина се очаква един съвет, който не е за завиждане, особено когато трябва да се постигне единодушие по един толкова неясен и размит въпрос“. Все пак тя смята, че днес ще се постигне съгласие и няма да се стигне до Брекзит без сделка: „ЕС няма никакъв интерес от бруталното излизане на Великобритания без спазване на договорките“. Единственото положително нещо след случая „Брекзит“ е, че вече никой не говори и не заплашва с излизане на собствената му страна, каза още тя.", "date": "2019.04.10", "title": "Експерт: Няма да се стигне до Брекзит без сделка"}
{"url": "https://www.faktor.bg/bg/articles/tsvetanov-v-kaspichan-na-predstoyashtite-izbori-horata-tryabva-da-glasuvat-za-tezi-s-rezultatite-a-ne-za-tezi-s-kompromatite", "text": "\"Европейските избори са генерална репетиция за местния вот по-късно тази година. Победа на евровота ще ни даде нужното спокойствие при подготовката за местните избори и ще разклати сериозно нашите опоненти от БСП. Очаквам в предстоящите предизборни кампании кандидатите на ГЕРБ за евродепутати, кметове и общински съветници да бъдат подложени на сериозна компроматна атака от БСП. Важно е хората обаче да гласуват за тези, които са постигнали реални резултати с работата си, а не за тези с компроматите. Представителите на ГЕРБ в законодателната, изпълнителната и местната власт изпълняват своите ангажименти към гражданите и могат спокойно да погледнат в очите своите избиратели\".  Това заяви зам.-председателят на ГЕРБ Цветан Цветанов по време на среща с членове и симпатизанти на ГЕРБ в Каспичан. Заедно с Цветанов беше и кметът на Шумен и областен координатор на партията Любомир Христов. „В обществото ни битува мнението, че евродепутатите единствено получават високи заплати, а в същото време не се усещат резултати от дейността им. Това категорично не е вярно. Точно евродепутатите на ГЕРБ показаха, че могат да защитават успешно националния интерес на България на европейски ниво“, каза Цветанов и даде пример с Андрей Новаков, който успя да се пребори за рекордно висок европейски бюджет за България в периода 2021 – 2027 г. Цветанов изтъкна добрата работа на местната власт в Каспичан с правителството, вследствие на която средата на живот непрекъснато се модернизира. „Търсим решение на всеки поставен въпрос от кмета, защото е важно да повишим инвеститорския интерес към региона, който на свой ред е носител на развитието“, посочи Цветан Цветанов. В тази връзка зам.-председателят на ГЕРБ изтъкна фактът, че в Шумен безработицата е само 2,5% и дори се наблюдава недостиг на работа ръка. Цветан Цветанов припомни, че бе направен опит Националната програма за енергийна ефективност на многофамилни жилищни сгради да бъде компрометирана и точно затова в момента не може да продължи и се прави цялостен анализ. „За да продължи Програмата, трябва да се търсят допълнителни финансови легитимни източници, защото тя е безалтернативна и оказва изключително позитивен ефект върху живота на хиляди български семейства“, сподели той. Зам.-председателят на ГЕРБ обсъди с актива на ГЕРБ в Каспичан и хода на гражданските диалози „Европа в нашия дом“ на теми образование и регионално развитие. „Знаете, че има законодателен пакет, който е внесен от народни представители от ГЕРБ – според който при 3 дни неизвинени отсъствия от предучилищната група в детската градина или от 5 учебни часа на месец в училище – детските надбавки се спират за една година. Тези мерки трябва да надградят резултатите от механизма за връщането на децата в училище, вследствие на който 40 000 деца вече са обратно в клас“, обясни Цветанов. „Когато съм в Каспичан няма как да не повдигнем въпроса и за Законопроекта за старите културни столици. Той все още е в българския парламент. Има много дебати и много различни мнения. Аз обаче съм убеден, че този законопроект ще бъде приет, но когато има политически и институционален консенсус“, завърши зам.-председателят на ГЕРБ.", "date": "2019.04.10", "title": "Цветанов в Каспичан: Хората трябва да гласуват за тези с резултатите, а не за тези с компроматите"}
{"url": "https://www.faktor.bg/bg/articles/novini/balgariya/balgaro-makedonskata-komisiya-obsazhda-praistoriya-antichnost-i-srednovekovie", "text": "Праистория, Античност и Средновековие са историческите периоди, които ще обсъждат членовете на смесената Българо-македонска комисия експертна комисия в София днес и утре. Те ще се опитат да намерят взаимно приемливо решение по забележките, които имат за учебниците в двете страни. Членовете на комисията от двете страни се опитват да сближат мненията си и да изготвят предварителни препоръки, които могат да бъдат приети в окончателната форма на следващото заседание в началото на юни и след това да бъдат дадени като препоръки и за двете правителства. Директорът на македонския Институт за национална история Драги Георгиев, заяви пред македонски медии, че днес и утре ще бъдат разгледани забележките, които Скопие има по отношение на българските учебници за пети и шести клас, както и бележките, които има българска страна за македонските учебници за шести и седми клас. Комисията е създадена за решаване на исторически и образователни въпроси, в съответствие с чл. 8, ал. 2 от Договора за добросъседски отношения и сътрудничество между България и Република Северна Македония от 2017 г. Председател от българска страна е Ангел Димитров, бивш посланик на България в Скопие, а от македонска - Драги Георгиев.", "date": "2019.04.10", "title": "Българо-македонската комисия обсъжда праистория, античност и средновековие"}
{"url": "https://www.faktor.bg/bg/articles/novini/balgariya/govoritelyat-na-tsik-koalitsiya-za-balgariya-e-registrirana-za-evrovota-kazusat-s-imeto-ne-ni-zasyaga", "text": "\"В момента организацията по регистрирането за европейските избори тече нормално, спазват се всички срокове. Дори новите колеги в състава на комисията вече пълноценно участват в работата и дават своя принос в процеса\", съобщи пред БНТ говорителят на ЦИК Александър Андреев. Той допълни, че промените в Изборния кодекс по никакъв начин не се отразяват върху процеса на работа на ЦИК. \"В момента, в който обществената поръчка за закупуване на машини за гласуване бъде обявена на страницата на ЦИК, ще започне и подаването на оферти, като крайният срок за това ще бъде 16-ти април\", заяви Андреев и добави, че изпълнението на кратките срокове ще зависи от евентуалния изпълнител на поръчката. \"До момента документи за регистрация са подали 9 партии, от които три са регистрирани, и 8 коалиции, от които са регистрирани четири. Финансирането на партиите има лимит до 2 милиона лева, а за инициативните комитети сумата е сведена до 100 000 лева\", поясни той. \"ЦИК взе своето решение и то е да регистрира \"Коалиция за България\" така, както са подадени документите. В рамките на този дебат становището на ЦИК е, че самото притежание на марката е въпрос, който не се отнася до изборния процес. Това е въпрос за други компетентни органи, не за нас\", обясни говорителят на ЦИК. Андреев обясни, че всеки български гражданин, който е подкрепен от инициативен комитет и не изтърпява наказание \"лишаване от свобода\" и не е поставен под запрещение, би могъл да се кандидатира за евродепутат.", "date": "2019.04.10", "title": "Говорителят на ЦИК: \"Коалиция за България\" е регистрирана за евровота, казусът с името ѝ не ни засяга"}
{"url": "https://www.faktor.bg/bg/articles/lilyana-radeva-i-ralitsa-dobreva-se-zakleha-kato-deputati-delyan-dobrev-veche-ne-e-naroden-predstavitel", "text": "Лиляна Радева и Ралица Добрева се заклеха като народни представители от ПГ на ГЕРБ, предаде репортер на Агенция „Фокус“. Лиляна Радева заема мястото на Данаил Кирилов след като той стана министър на правосъдието. Радева е избрана в 23-ти МИР – София. Радева ще бъде депутат, докато Данаил Кирилов изпълнява функциите министър на правосъдието. С решение от 7 април 2019 г. ЦИК обявява Ралица Добрева за народен представител от 15-ти МИР – Плевен. Повторното й обявяване се налага, тъй като по-рано тя бе обявена за депутат за времето, в което Цецка Цачева изпълнява функциите министъра на правосъдието. След като Цачева подава оставка като министър, тя е изпратила писмо до ЦИК, с което се отказва от мястото си в парламента и сега се наложи Добрева отново да положи клетва. Днес в дневния ред на парламента беше включена и оставката на Делян Добрев. Народните представители почти единодушно го освободиха по негово желание от Народното събрание. Малко преди това той заяви, че не може повече да търпи с фалшиви новини да се петни името му. Капката преляла с поредната медийна атака, в която бяха намесени имената на майка му и на кума му за купуване на евтини жилища.", "date": "2019.04.10", "title": "Лиляна Радева и Ралица Добрева се заклеха в парламента, Делян Добрев вече не е депутат"}
{"url": "https://www.faktor.bg/bg/articles/novini/svyat/bedstveno-polozhenie-v-rio-de-zhaneyro-zaradi-navodneniya-ima-zaginali", "text": "Най-малко 10 са загиналите в нощта на понеделник срещу вторник в Рио де Жанейро заради наводнения и свлачища, предизвикани от проливни дъждове, съобщиха бразилските власти, цитирани от Франс прес. Първоначалните данни бяха за трима загинали, но след това спасителните екипи откриха още тела.  Улиците се превърнаха в реки, които отнесоха коли и изкорениха дървета. Училищата са затворени, хората се съветват да излизат само в краен случай, а кметът Марсело Кривела обяви бедствено положение.  Цели 152 милиметра дъжд паднаха в града само за четири часа в понеделник през нощта, повече от средното количество валежи за целия месец април.", "date": "2019.04.10", "title": "Бедствено положение в Рио де Жанейро заради наводнения, има загинали"}
{"url": "https://www.faktor.bg/bg/articles/valeri-simeonov-glasuvah-protiv-ostavkata-na-dobrev-dori-i-v-politikata-tryabva-da-ima-zdrav-razum", "text": "\"Гласувах „против“ оставката на Делян Добрев, защото дори и в политиката трябва да има здрав разум\". Това каза лидерът на НФСБ Валери Симеонов пред журналисти във връзка с оставката на Делян Добрев от ГЕРБ, предаде „Фокус“.  Той уточни, че колегите му от НФСБ също са гласували „против“ оставката. „Навсякъде, включително и в политиката трябва да има и здрав разум. Този отвратителен процес, на който сме свидетели, трябва да бъде прекратен“, каза още Симеонов.  По думите му в следващото Народно събрание никой, който няма апартамент, не дай си Боже да има фирма, да не си помисля да се кандидатира. „За народни представители трябва да се кандидатират само малоимотни хора. Хора, които нямат собственост, които спят под мостовете на Перловска река и които са клошари. Те ще бъдат с предимство. Само такива хора има право да бъдат в политиката. С други думи свидетели сме на едно опростачване в политиката“, заяви Симеонов. Той уточни, че това е с активното съдействие на медиите. „Това опростачване експлоатира и спекулира с най-ниските чувства на българския народ, със злобата и завистта и неудовлетвореността от живота“, подчерта Симеонов.", "date": "2019.04.10", "title": "Валери Симеонов: Клошарите и бездомниците ще са с предимство в следващия парламент"}
{"url": "https://www.faktor.bg/bg/articles/dps-se-registrira-za-evroizborite-v-tsik", "text": "ДПС се регистрира в ЦИК за участие в Европейските избори. „С регистрацията на ДПС заявяваме, че сме гарант за мира и стабилността в страната, региона и Европа. Гарант сме на правата и свободите на всички български граждани, гарант сме за достоен живот в страната – достоен живот и европейски стандарти. Ние сме единствената партия, която еднакво отстоява европейските ценности и в Брюксел, и в България“, заяви председателят на ДПС Мустафа Карадайъ.  Той припомни приоритетите на партията за евроизборите - чисти храни, чиста вода, чист въздух, чиста зелена енергия и високи технологии. Карадайъ обясни, че над 100 души са предложени за листата на ДПС за евроизборите от регионалните структури на партията в страната, но тепърва предстои този въпрос да се обсъжда.", "date": "2019.04.10", "title": "ДПС се регистрира за евроизборите в ЦИК"}
{"url": "https://www.faktor.bg/bg/articles/novini/svyat/nyu-york-vavede-izvanredno-polozhenie-zaradi-morbili", "text": "Извънредно положение въведе кметът на Ню Йорк Бил де Блазио заради епидемията от морбили в квартала Бруклин, предаде Би Би Си. Управникът на най-големия град в САЩ е заявил, че огнищата на опасното инфекциозно заболяване трябва да бъдат ликвидирани. По последни данни броят на инфектираните с морбили е достигнал 258 души, а 21 от заразените са били хоспитализирани.", "date": "2019.04.10", "title": "Ню Йорк въведе извънредно положение заради морбили"}
{"url": "https://www.faktor.bg/bg/articles/novini/balgariya/sotsiolog-ostavkite-shte-dovedat-do-ozdravyavane-na-gerb", "text": "\"Явяването на СДС заедно с ГЕРБ на изборите ще има позитиви и за двете страни. От една страна ГЕРБ добавят малко повече дясно и малко повече традиция. СДС разчита на известно съживяване на политическата си марка и въобще на политическата сила\", коментира пред БНР социологът от агенция \"Маркет линкс\" Добромир Живков. Социологът посочи, че се наблюдава преразпределение на вътрешния властови ресурс в ГЕРБ след \"Апартаментгейт\".  \"Премиерът търси увеличаване и засилване на собствените си позиции за сметка на тези на г-н Цветанов, което очевидно се случи. Нямаше как да няма и допълнителни жертви около тези събития. Доброто е, че виждаме принципна позиция, която тече от началото до край поне от страна на премиера. Всеки, който по някакъв начин бива въвлечен в този скандал, директно да подава оставка\", коментира Живков. Според него това ни дава основание да се надяваме за нормализация на българския политически живот и че политическата отговорност не е просто едно декларирано намерение, а са реални политически действия.  \"Времето ще покаже дали това е така или отново тук се търсят друг тип политически дивиденти. Това би довело до едно оздравяване на ГЕРБ, макар моментният резултат да бъде може би в някаква степен негативен\", прогнозира социологът.  Според него полезният ход за ГЕРБ в дългосрочен план е да развива втория ешелон в партията.", "date": "2019.04.10", "title": "Социолог: Оставките ще доведат до \"оздравяване\" на ГЕРБ"}
{"url": "https://www.faktor.bg/bg/articles/prieha-dalay-lama-v-bolnitsa", "text": "83-годишният Далай Лама бе приет в болница в индийския град Ню Делхи. Той е приет с диагноза инфекция на гръдния кош, съобщава Ройтерс. Агенцията цитира личния секретар на тибетския духовен водач. Според него, във вторник, върховният лама се чувствал зле и отишъл в болницата. Според резултатите от прегледа лекарите открили, че страдал от инфекция. Очаква се лечението да отнеме два или три дни. Представителят на Далай Лама подчерта, че състоянието на духовния водач се оценява като стабилно. Миналата година медиите съобщиха, че Китай инвестира милиарди в Тибет в опит да засили контрола след смъртта на Далай Лама.", "date": "2019.04.10", "title": "Приеха Далай Лама в болница"}
{"url": "https://www.faktor.bg/bg/articles/kabinetat-glasuva-dopalnitelni-50-mln-lv-za-zaplatite-na-meditsinskite-sestri", "text": "Правителството гласува допълнителни около 50 млн. лв. по бюджета на Министерството за здравеопазването за повишаване на заплатите на медицинските сестри и специалистите по здравни грижи. Министърът на здравеопазването Кирил Ананиев заяви, че това се прави с цел гарантиране на по-добри условия и предпоставки за осигуряване на равнопоставен достъп до медицинска помощ на гражданите в съответствие с потребностите на населението и правилата за добра медицинска практика.  „С посочената сума ще се увеличат разходите по политика в областта на диагностиката и лечението в бюджетна програма „Осигуряване на медицинска помощ на специфични групи от населението“, заяви здравният министър. Ананиев посочи, че средствата ще бъдат предоставени като субсидия на болниците. „Направеният анализ на всички лечебни заведения показва диспропорции и отклонения в механизмите в начините на формиране и разпределение на разходите по икономически елементи – в това число и разходите за персонал“, заяви той. Ананиев посочи, че началните заплати за медицинските сестри и специалистите по здравни грижи ще станат 950 лв.", "date": "2019.04.10", "title": "Правителството гласува 950 лв. стартови заплати за медицинските сестри"}
{"url": "https://www.faktor.bg/bg/articles/osvetiha-satrudnitsite-na-ds-v-oshte-tri-privatizatsionni-fonda", "text": "Комисията по досиетата обяви сътрудниците на тоталитарните комунистически служби в още три приватизационни фонда, като част от глобалната им проверка, която започна преди няколко месеца. В приватизационен фонд „Нов век” АД са проверени 17 лица на ръководни постове (решение №2-1592 от 9 април 2019 г.), съобщава сайтът  От тях с досиета са следните трима души: Лъчезар Костов Лачев, член на контролен орган /Надзорен съвет/ от 08.11.1996 г. до 09.03.1998 г.; Любомир Владимиров Димитров, член на Управителния съвет от 08.11.1996 г. до 09.04.1997 г.; Миладин Михайлов Минчев, член на Управителния съвет от 08.11.1996 г. до 09.03.1998 г. Проверката в приватизационен фонд „Орел – Инвест” АД е засегнала общо 8 души на ръководни постове (решение №2-1593 от 9 април 2019 г.). От тях двама са с принадлежност към ДС: Иван Спасов Дичевски, член на контролен орган /Надзорен съвет/ от 06.11.1996 г. до 27.03.1998 г.;  Илия Нешов Калканов, член на управителен орган /Управителен съвет/ от 06.11.1996 г. до 09.06.1997 г. Проверката в приватизационен фонд „Пътища” АД е обхванала 10 ръководни лица. От тях петима са с установена принадлежност към тоталитарните служби (решение №2-1594 от 9 април 2019 г.). Комисията обаче е огласила данните за трима от тях ,тъй като другите двама са починали и по закона за досиета информацията за тях не е публична. Разкритите сътрудници са: Асен Манов Друмев, член на контролен орган /Надзорен съвет/ от 25.11.1996 г. до 09.04.1998 г.; Васил Стоев Цанов, член на Надзорния съвет от 25.11.1996 г. - до 09.04.1998 г.; Марин Господинов Иванов, член на Надзорния съвет от 25.11.1996 г. до 09.04.1998 г.", "date": "2019.04.10", "title": "Осветиха сътрудници на ДС в още три приватизационни фонда"}
{"url": "https://www.faktor.bg/bg/articles/novini/svyat/v-gartsiya-razsledvat-bivsh-premier-i-4-ministri-za-podkupi", "text": "Бившият гръцки министър на здравеопазването в правителството на ПАСОК и настоящ член на Демократичния съюз Андреас Ловердос е заподозрян в приемане на подкуп в скандала около фармацевтичната компания „Новартис“, съобщиха гръцките медии. Гръцката прокуратура, чрез Министерството на правосъдието към гръцкия парламент, предаде делото за по-нататъшно разследване и търсене на отговорност и отнемане депутатския имунитет на Ловердос. Прокуратурата е завела дела срещу още четирима политици, разследва се и възможното участие на петима други, включително бившия министър-председател Андонис Самарас и бившите министри Янис Стурнарас, Димитрис Аврамопулос и Адонис Георгиадис. Разследването на прокуратурата е за периода април 2011 г. - май 2012 г. и се отнася до четири лекарства на швейцарската фармацевтична фирма, които са се продавали в Гърция на цена по-висока от тази в другите европейски държави. Говорител на гръцкото правителство и министър без портфейл Димитрис Сенакопулос заяви на днешния редовен брифинг с репортери, че скандалът с \"Новартис\" е \"един от най-големите, ако не и най-големият от създаването на гръцката държава\" като подчерта, че според прогнозите на страната са нанесени щети от около 23 милиарда евро.", "date": "2019.04.10", "title": "В Гърция разследват бивш премиер и 4 министри за подкупи"}
{"url": "https://www.faktor.bg/bg/articles/novini/svyat/pravnuk-na-musolini-kandidat-za-ep-ot-kraynodyasna-partiya", "text": "Трети потомък на италианския фашистки диктатор Бенито Мусолини излиза на италианската политическа сцена, предаде Асошиейтед прес. Кайо Джулио Чезаре Мусолини, правнук на диктатора, чието име е взето от един от най-известните владетели на Древен Рим (Гай Юлий Цезар на български), се кандидатира за евроизборите от крайнодясната партия \"Италиански братя\". Партийната лидерка Джорджа Мелони обяви кандидатурата на правнука на Мусолини през уикенда. Политическите му амбиции следват тези на вторите му братовчеди - Александра Мусолини, евродепутат от партия \"Напред Италия\" на Силвио Берлускони, и Ракеле Мусолини, член на общинския съвет на Рим. Мелони каза, че реакцията срещу най-новия политически дебют на потомък на Мусолини принудила Фейсбук да премахне профила му в интернет. Кайо Мусолини каза днес, че профилът му е възстановен и е получил извинения. Бенито Мусолини бе диктатор на Италия две десетилетия и бе екзекутиран по бърза процедура през 1945 г.", "date": "2019.04.10", "title": "Правнук на Мусолини кандидат за ЕП от крайнодясна партия"}
{"url": "https://www.faktor.bg/bg/articles/delyan-dobrev-zhiveya-v-apartament-na-mayka-si-plashtam-naem-1200-lv-na-mesets", "text": "„Чувствам се доубит в политическия смисъл на думата. Постоянните нападки и лъжи, които клепат политиците от едната и от другата страна, не мога да ги приема като нормални. След като се опитаха вчера да забъркат името ми, реших да се оттегля. Може да се занимавам с бизнес или с консултантски услуги. Засега оставам областен координатор на ГЕРБ в Хасково. Ще продължа да подкрепям и да работя за партията, защото съм убеден, че няма по-добри експерти и по-добро управление. Обадих се по телефона на премиера Бойко Борисов, аз го потърсих. Ние се чухме още в събота, когато излезе в един сайт тази фалшива новина, според която майка ми и кумът ми са купили имоти на занижени цени“. Това каза пред БТВ депутатът в оставка от ГЕРБ Делян Добрев.  „Моята майка и моят кум са платили по 650 и по 750 евро на квадрат в кв. „Манастирски ливади“, където няма асфалт. Най-високите цени стигат 1000 евро за квадрат. Парите са платени за включване в строеж в кооперация. Когато купуваш имот преди да е построен, плащаш по-малко. Затова апартаментът на майка ми след това излиза по-скъп. В този квартал цените са между 600 и 800 евро на квадратен метър. Аз имот нямам. Живея в апартамента на майка си. За  7-8 години съм засегнал достатъчно много хора, за да не искам да кажа кой точно апартамент е купила майка ми. Правя го съображение за сигурност. Преди живеех под наем. Сега отново плащам 1200 лв. наем на фирмата на майка ми, чиято собственост е жилището. Т.е., аз живея в апартамент, който майка ми го е купила от братовчедка ми. Жилището е около 200 кв. м, имам три деца“, каза още бившият енергиен министър. „Подавам оставка, защото вече не издържам по мой адрес да се хвърлят лъжи. Притеснява ме, че в БСП за обвинение за пране на пари никой не си тръгва. Много е лесно от нищо да стане нещо. Аз съдя Йончева, надявам се и другите да я съдят, за да спре да говори глупости и лъжи“, каза още Добрев.", "date": "2019.04.10", "title": "Делян Добрев: Живея в апартамент на майка ми, плащам наем 1200 лв. на месец"}
{"url": "https://www.faktor.bg/bg/articles/novini/balgariya/s-garnevski-v-balgariya-teche-opit-za-palzyasht-prevrat-da-bade-svaleno-pravitelstvoto", "text": "Планът \"Решетников\" в България се изпълнява и в момента сме в неговия апогей и с предизвикването на скандала \"Апартаментгейт\". Търсят се причини да бъде ударена една политическа сила, но това се върна като бумеранг към всички, заяви депутатът от ГЕРБ Спас Гърневски пред Нова телевизия. „За пръв път през последните 30 години виждам в ГЕРБ един изключително висок стандарт, наложен от премиера и лидера на ГЕРБ г-н Борисов. Дисциплината е невероятна. При най-малката сянка за съмнение, виждате – отиват си депутати, министри. Докато аршина в опозицията е друг. Г-жа Йончева, която е обвинена в пране на крупни суми с повдигнато обвинение, в момента е водач на европейската им листа. Манол Генов - депутат, купувал гласове, което е най-тежкото престъпление в политиката, си стои в партията и ни учи на морал”, коментира Гърневски. „Групата е единна, силна и продължава да работи. Няма вътрешно напрежение, защото високият стандарт автоматично отстранява при най-малката сянка на съмнение и няма възможност за вътрешни колизии”, каза още той. \"Сериозните наблюдатели, тези, които следят политиката отблизо, са наясно че в България тече опит за пълзящ преврат – да бъде свалено правителството. Този опит идва от онези, които от първия ден на това правителство започнаха война срещу него. Има десетки примери – опити за фалшиви новини, за интриги, за разделение на обществото. Всичко това е опит да бъде спрян европейският път на страната”, заяви още Спас Гърневски. Относно „Апартаментгейт”, той коментира:  „В крайна сметка, като се поразрови в страни от ГЕРБ, маса хора попаднаха в тази класификация „Апартаментгейт”. Ако разровите във всички тези сгради, в които имоти са закупили определени политици, не само от ГЕРБ, ако проверите всички други които живеят в тези сгради, ще видите, че най-вероятно процедурите за закупуване на имот са същите. Т.е. в имотният пазар има нещо много нелогично и там трябва да се погледне много сериозно\".", "date": "2019.04.10", "title": "С. Гърневски: Планът \"Решетников\" е в апогея си"}
{"url": "https://www.faktor.bg/bg/articles/novini/svyat/liderite-na-es-reshavat-za-brekzit", "text": "Лидерите на Европейския съюз, сред които и българският премиер Бойко Борисов, се събират днес в Брюксел на извънредна среща на върха, посветена изцяло на Брекзит. Миналата седмица британският премиер Тереза Мей поиска ново отлагане на оттеглянето до 30 юни. Европейският съюз е готов да даде нова отсрочка на Лондон, но при определени условия. Нито Лондон, нито Брюксел искат Великобритания да се оттегли от Европейския съюз без сделка. В същото време европейските лидери вече отказаха веднъж на Тереза Мей да удължат срока на оттеглянето до 30 юни. Затова днес те очакват от нея убедителен план и основателни причини за това. Брюксел възлага надежда на междупартийните разговори, който се водят в Лондон между консерваторите на Мей и лейбъристите на Корбин за постигане на мнозинство в британския парламент. В евроинституциите се обсъжда и вариант за дълга гъвката отсрочка на Брекзит, която обаче задължително включва участието на Великобритания в предстоящите европейски избори в края на май. Главният преговарящ Мишел Барние припомни преди днешната среща позицията на Европейския съюз, че споразумението за оттегляне не подлежи на предоговаряне. Съпътстващата го политическа декларация за бъдещите отношения обаче може да бъде актуализирана. Брюксел се надява европейските лидери за пореден път да запазят единството си по отношение на Брекзит. Много от държавите обаче вече губят търпение и не склонни да изпълняват всички желания на Лондон. Белгийският премиер Шарл Мишел свиква днес преди общата лидерска среща мини среща на страните, които ще бъдат най-сериозно засегнати от Брекзит. Сред тях са скандинавските държави, Германия, Франция, Белгия, Холандия и Ирландия. Целта на разговорите е съседните на Великобритания страните да координират действията си в области като граничния и митническия контрол например.", "date": "2019.04.10", "title": "Лидерите на ЕС решават за Брекзит"}
{"url": "https://www.faktor.bg/bg/articles/novini/svyat/nad-2000-migranti-sa-spreni-kray-odrin-za-sedmitsa", "text": "Повече от 2000 нелегални мигранти са били спрени от силите за сигурност от миналата седмица, когато слухове и фалшиви новини за \"отваряне на границите\" доведоха още хора до сухопътната граница на Турция с Гърция. Маршрутът е обичаен за мигрантите, но не е случайно, че те масово пристигат в Одрин, надявайки се да се промъкнат в Гърция. Тази нова тенденция се дължи на слуховете в социалните медии, придружени с фалшиви новини, че граничният пункт ще бъде отворен за мигранти, пътуващи до Европа, съобщи в. \"Сабах\". Силите за сигурност работят денонощно в райони близо до границата и в центъра на Одрин и се опитват да убедят мигрантите с редовни документи да се върнат в градовете, от които са пристигнали. Други без документи са настанявани в бежански центрове в провинцията. Сцени в Одрин напомнят за друг масов нелегален мигрантски опит преди четири години, когато сред сирийските бежанци се понесе слух, че европейските страни ще приемат повече бежанци. Организирани в социалните медии в групи под надслов \"Конвой Надежда“ и \"Пътуване към надеждата“, мигрантите се качват на таксита, автобуси и влакове до Одрин, принуждавайки силите за сигурност да патрулират по всички пътища към провинцията и да установят контролни пунктове, за да ги спират.", "date": "2019.04.10", "title": "Над 2000 мигранти са спрени край Одрин за седмица"}
{"url": "https://www.faktor.bg/bg/articles/georgi-markov-v-kolibi-li-da-zhiveyat-deputatite-ili-da-varnem-zsg", "text": "Депутатът от ГЕРБ Георги Марков защити Делян Добрев, който подаде оставка като народен представител. \"Няма да гласувам за оставката на Делян. Тази сутрин в БТВ видях едно чудесно момче с буден и честен поглед. Като се върнат другарите от БСП, предлагам да върнем Закон за собствеността на гражданите от времето на социализма и да позволим само по едно жилище на семейство без деца или евентуално съпрузите да се развеждат, ако имат повече. Да кажем долу пазара на имоти! Да живее ЗСГ! Бива, бива садизъм, но в колиби ли да живеят народните представители\", попита реторично народният представител. След изказването му нямаше реплики и други желаещи да вземат отношение по въпроса. Народните представители освободиха Делян Добрев от парламента.", "date": "2019.04.10", "title": "Георги Марков: Стана садистично! Тогава да върнем от соца ЗСГ и да пратим депутатите в колиби"}
{"url": "https://www.faktor.bg/bg/articles/novini/svyat/partiyata-na-netanyahu-pecheli-izborite-v-izrael", "text": "Формацията на министър-председателя Бенямин Нетаняху спечели израелските парламентарни избори, осигурявайки му рекорден пети мандат на поста, съобщи местна телевизия, цитирана от Ройтерс. При 96 процента преброени гласове, дясната партия \"Ликуд\" на Нетаняху печели 37 места в Кнесета, а центристкият блок на съперника му, бившия генерал Бени Ганц, печели 36. Въпреки че нито една партия не получава мнозинство в 120-местния Кнесет, резултатите, публикувани осем часа след края на вчерашния изборен ден, поставят Нетаняху в силна позиция да състави коалиционно правителство с десни фракции.", "date": "2019.04.10", "title": "Партията на Нетаняху печели изборите в Израел"}
{"url": "https://www.faktor.bg/bg/articles/novini/balgariya/m-markovski-po-deloto-na-yoncheva-sreshtu-borisov-ne-mi-dadoha-dokazatelstva-koito-shtyaha-da-obarnat-neshtata", "text": "„Второто решение на съда е корекция на решението Софийски районен съд и според него ГЕРБ трябва да носи отговорност. Бойко Борисов е осъден е на 5000 лв. на втора инстанция, защото е казал, че за да стане популярна журналистка, Елена Йончева е похарчила милиони\". Това каза пред БТВ адвокатът на премиера Марин Марковски по делото с Елена Йончева.  \"Не трябва да се отказват важни доказателства на защитниците на Бойко Борисов, които щяха да променят хода на делото. Такива са свързани с привличането на Йончева за обвиняема за пране на пари от КТБ. Никой не казва освен това, че тя е похарчила сума от БНТ престъпно, а неправилно. По времето, когато е взела парите, журналистката не беше политически противник на Сергей Станишев (тогава премиер на страната - б.р.), а негова приятелка и другарка. Ще има трета инстанция, ще бъдат предоставени нови доказателства, които ще установят вече каква точно е истината\", каза още Марковски. Той предупреди да не се ругае по премиера за делото \"Ало, Ваньо\", защото преди той да нареди да се прави проверки е имало такова решемие на Върховния административен съд.", "date": "2019.04.10", "title": "М. Марковски: По делото на Йончева срещу Борисов не ми дадоха доказателства, които щяха да обърнат нещата"}
{"url": "https://www.faktor.bg/bg/articles/novini/balgariya/oblachno-i-dazhdovno-dnes-1-2", "text": "Времето ще е предимно облачно, с временни разкъсвания и намаления на облачността, главно през деня над Западна България. Ще има валежи, в Южна и Източна България ще са на повече места, в отделни райони ще са интензивни, а в Северозападна България ще са на по-малко места и ще са предимно слаби. Преобладаващите минимални температури ще са между 6 и 11 градуса, а максималните - между 14 и 19 градуса. Над Черноморието ще бъде облачно, с валежи от дъжд. Над планините ще преобладава облачно време с временни разкъсвания и с намаления на облачността над масивите в Югозападна България. На много места ще има валежи от дъжд, само по най-високите части - от сняг, съобщават от НИМХ, цитирани от БТА.", "date": "2019.04.10", "title": "Облачно и дъждовно днес"}
{"url": "https://www.faktor.bg/bg/articles/novini/svyat/guaydo-gotvi-voenen-prevrat-poddarzha-diskretni-kontakti-s-armiyata-vav-venetsuela", "text": "Венецуелският опозиционер Хуан Гуайдо увери вчера, че поддържа \"много дискретни\" контакти с военните в своята страна и заяви, че армията би желала смяна на правителството, предаде Франс прес. \"Имахме много дискретни контакти с военните, но още не е настъпил моментът да дадем подробности, защото, за съжаление, тук е диктатура. Гоненията са на дневен ред\", заяви Гуайдо в интервю за перуанско радио, дадено от Каракас. Според него \"91 процента от венецуелците\" искат смяна на правителството \"и армията не остава по-далеч\". Опозицията \"ще продължи да се бори по мирен начин. . . за възстановяване на демокрацията\", добави Гуайдо. Той увери, че това не бива да поражда безпокойство у Русия, Китай и всички други страни, защото ако вземе властта, ще продължи да спазва ангажиментите на Венецуела.", "date": "2019.04.10", "title": "Гуайдо готви военен преврат? Поддържа \"дискретни\" контакти с армията във Венецуела"}
