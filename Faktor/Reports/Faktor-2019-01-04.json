{"url": "https://www.faktor.bg/bg/articles/vissh-diplomat-na-severna-koreya-v-italiya-tarsi-politichesko-ubezhishte", "text": "Случаят с избягалия севернокорейски посланик в Рим е в ръцете на италианското президентство  и агенциите по сигурността Aise e Aisi , пише .repubblica.it. По-рано външното министерство на Италия заяви, че няма информация по случая.  Той се казва Йо Сьон-гил. Повече от година е временно изпълняващ функциите на посланик на режима на Ким Чен Ун от Северна Корея в Рим и поиска политическо убежище, твърди агенция Ansa. Йо е син или зет на един от най-високопоставените служители на севернокорейския режим, съобщава южнокорейски всекидневник, който цитира неназован източник от Северна Корея.   Висшият дипломат на Северна Корея в Италия заедно със семейството си се е опитал да потърси политическо убежище в западна страна, на която не се споменава името, съобщава южнокорейският всекидневник Korea Herald, цитиран от \"Фокус\".  В момента той е под закрила на италианските власти по негова молба, вестникът се позовава на неназован дипломатически източник.  Йо е назначен временно за посланик, след като Италия изгони бившия посланик Мун Йонг-нам през октомври 2017 година в знак на протест срещу севернокорейските ядрени опити в нарушение на резолюциите на ООН. Севернокорейското посолство в Рим, което бе открито през юли 2000 година, се състои от четирима души – Йо и още едни член на екипа се занимават с политическите въпроси, а другите двама дипломатически служители – с въпроси, свързани с Организацията по храните и земеделието към ООН.  Очаква се Северна Корея в скоро време да изпрати посланик в Италия.  Последният севернокорейски дипломат, който избяга в 2016 година, беше заместник посланик в Лондон.  Въпреки затоплените отношения между двете Кореи, южнокорейското посолство в Италия в последните няколко години не поддържа официални контакти със севернокорейското дипломатическо представителство.", "date": "2019.01.04", "title": "Случаят с избягалия севернокорейски посланик в Рим е в ръцете на италианското президентство"}
{"url": "https://www.faktor.bg/bg/articles/donald-tramp-kak-shte-svalite-s-impiychmant-prezident-spechelil-nay-golyamata-izborna-pobeda-na-vsichki-vremena", "text": "Американският президент Доналд Тръмп реагира на призивите на някои демократи за импийчмънт, заявявайки, че те настояват за това, само защото знаят, че не могат да спечелят изборите за Белия дом през 2020 г., предаде Асошиейтед прес, цитирана от БТА. \"Как ще свалите с импийчмънт президент, който е спечелил вероятно най-голямата изборна победа на всички времена, не е извършил нищо нередно и има най-успешните две години управление в сравнение с който и да било друг президент\", отбеляза Тръмп в Туитър и се обяви за \"най-популярния републиканец в историята на партията\". Председателката на Камарата на представителите в Конгреса Нанси Пелоси се изказа предпазливо за евентуално задействане на процедура по импийчмънт срещу президента, но поне двама нейни съпартийци, членове на Камарата, са готови да придвижат този въпрос. Конгресмените Брад Шърман от Калифорния и Ал Грийн от Тексас внесоха нормативен текст за импийчмънт срещу Тръмп още вчера, в първия работен ден на Конгреса в новия му състав. Шърман и Грийн поискаха импийчмънт на Тръмп и в миналото, през 2017 г. и 2018 г., но Камарата на представителите на два пъти блокира резолюциите с помощта на демократи, които определиха тази стъпка като преждевременна. Пелоси не изключи евентуален импийчмънт, но подчерта, че това е разединяващо начинание, което изисква подкрепа и от двете партии. Тя и председателят на Комисията по правосъдие Джералд Надлър бяха казали, че искат да изчакат резултатите от разследването на специалния прокурор Робърт Мълър за намесата на Русия в изборите през 2016 г. и контактите й с хора от кампанията на Тръмп. Президентът каза, че кампанията му не е влизала в таен сговор с Русия. \"Те искат импийчмънт срещу мен, само защото знаят, че не могат да спечелят през 2020 г., твърде много успехи имам!\", заяви Тръмп в Туитър, визирайки президентските избори през 2020 г.", "date": "2019.01.04", "title": "Доналд Тръмп: Как ще свалите с импийчмънт президент, спечелил най-голямата изборна победа на всички времена"}
{"url": "https://www.faktor.bg/bg/articles/polsha-nareche-severen-potok-2-ubiets-na-ukrayna", "text": "Проектът за газопровод \"Северен поток-2\" унищожава ефекта от санкциите срещу Русия и е \"убиец\" на Украйна. Това подчерта министърът на външните работи на Полша Яцек Чапутович в интервю за германския в. \"Ханделсблат\", цитиран от news.bg. Според министъра Европа трябва да сложи край на проекта. \"Северен поток-2\" убива Украйна. Ако руският транзит на газ през украинска територия намалее, страната ще загуби не само значителен доход, но и, преди всичко, гаранция за защита срещу по-нататъшна руска агресия\", коментира той. Чапутович също така обвини Германия и Австрия в \"измама и антиевропейска позиция\". Освен това Чапутович е предложил назначаването на специален пратеник на генералния секретар на ООН за Украйна и, в обобщение, призова САЩ и \"европейските институции\" да бъдат включени в преговорите за Украйна в четиристранния нормандски формат. \"Германия и Франция може да смятат, че представляват Европа, но според нас това не е така\", настоя полският първи дипломат. \"Северен поток-2\" предвижда изграждането на газопровод с капацитет 55 млрд. куб. м газ годишно от бреговете на Русия до Германия по дъното на Балтийско море. Германският канцлер Ангела Меркел многократно е подчертавала, че Берлин разглежда проекта \"Северен поток-2\" като търговски, но същевременно свързва неговата реализация със запазването на транзита на руски газ през Украйна.", "date": "2019.01.04", "title": "Полша изригна срещу  \"Северен поток-2\": Проектът е \"убиец\" на Украйна"}
{"url": "https://www.faktor.bg/bg/articles/stoltenberg-zagovori-za-zaplaha-ot-ogranichena-yadrena-voyna-v-evropa", "text": "Русия има \"последен шанс\" да започне отново да се придържа към Договора за ликвидиране на ракетите със среден и малък обхват. Това предупреди генералният секретар на НАТО Йенс Столтенберг в интервю за ДПА. Германската медия отбелязва, че НАТО е в критична ситуация заради заплаха от ядрено напрежение с Русия във връзка със спора за крилата ракета. Вероятно през следващите месеци пред Алианса ще възникнат трудни въпроси на фона на напрежението с Русия за ракетата 9M729 (или SSC-8). Столтенберг говори за изминалата 2018 г. и за бъдещите предизвикателства пред НАТО. По думите му през миналата година Алиансът е засилил бойната си готовност и борбата срещу тероризма, а също така е увеличил инвестициите в отбраната. Няма да спекулирам каква е вероятността Русия да започне отново да се придържа към договора. Важното нещо е, че сега Русия има последен шанс. Ако Русия не изпълнява договора, ние ще сме изправени пред голям проблем, защото Договорът за ликвидиране на ракетите със среден и малък обхват ще бъде прекратен, предупреди той. Столтенберг увери, че няма нови ракети на САЩ в Европа, но има нови руски ракети и поради тази причина договорът е поставен под риск. Ракетата SSC-8 е мобилна, трудна за засичане, способна да носи ядрена глава, намалява времето за предупреждение и може да достигне до европейските градове. И като прави това Русия понижава прага при използване на ядрени оръжия, подчерта генералният секретар. Запитан НАТО как може да отговори и дали противоракетната система на Алианса е достатъчна, Столтенберг отговори, че има много потенциални начини за отговор, но няма да разкрие подробности, за да не усложни вече усложнената ситуация. Сега се нуждаем от внимателна оценка на последиците, анализ на различни варианти и след това НАТО ще реши какъв да бъде отговорът, добави той. Трябва да отговорим, ако Русия продължи да нарушава договора. Отново, основният приоритет е Русия да се върне към прилагането на договора, поясни генералният секретар. На въпрос може ли да изключи вероятността САЩ да разположат ядрени ракети в Европа на базата на двустранни споразумения, а не след решение на НАТО, Столтенберг отговори, че това не е най-важният въпрос в момента, приоритетът е Русия да се върне в договора. Той припомни, че Германия и всички други европейски държави не са част от договора, но \"тук става въпрос за Европа, защото руските ракети могат да достигнат само до Европа. И като правят това те подсилват идеята за някакъв вид ограничена ядрена война в Европа. Това е една от причините защо тези ракети са опасни\". Стлотенберг е убеден, че трябва да се търси диалог и по-добри отношения с Рисия. Договорът за ликвидиране на ракетите със среден обсег е подписан през 1987 г. от президента на САЩ Роналд Рейгън и последния съветски лидер Михаил Горбачов. Договорът от 1987 г. ограничава производството, използването и съхраняването на балистични ракети с наземно базиране със среден (от 1000 до 5500 километра) и малък обхват (от 500 до 1000 километра).", "date": "2019.01.04", "title": "НАТО в критична ситуация заради заплаха от ограничена ядрена война в Европа"}
{"url": "https://www.faktor.bg/bg/articles/poroshenko-obyavi-dohodite-si-za-2018-20-miliona-dolara", "text": "Президентът на Украйна Петро Порошенко е подал първата декларация през 2019 г., в която е декларирал доходи в размер на 574 милиона украински гривни (около 20 милиона долара). Това става ясно от информация в Единния държавен регистър на декларациите на Украйна, цитирана от ТАСС. Според текста в документа към 1 януари 2019 г. държавният глава е получил дивиденти от инвестиционната банка \"Ротшилд\" в размер на 548,7 милиона гривни (19 милиона долара) и от фонда \"Прайм асетс капитал\" - 26,2 милиона гривни (936 000 долара). По информация на украински медии доходите на Порошенко през 2018 г. са се увеличили с 12 пъти в сравнение с 2017 г. и са достигнали 7 милиона долара (198 милиона гривни). На 26 декември 2018 г. той е декларирал 556 милиона гривни (около 20 милиона долара) дивиденти от банка \"Ротшилд\". В ежегодната класация на \"100-те най-богати украинци\", публикувана от издание \"Ново време\", за 2018 г. Порошенко е на шеста позиция, като състоянието му се оценява на 1,1 милиарда долара, а ключов актив се явява корпорацията Roshen.", "date": "2019.01.04", "title": "Порошенко обяви доходите си за 2018 - 20 милиона долара"}
{"url": "https://www.faktor.bg/bg/articles/iliyana-yotova-1-2", "text": "Не чух и не видях нито един световен лидер на направи захаросано обръщение, да каже, че всичко ще е наред, че 2019 година ще е една година много успешна и прочие. Тревогата, безпокойството лъха от всички страни. Всеки го казва по свой си маниер и начин.  Това коментира вицепрезидентът Илияна Йотова  в предаването “Още от деня” по БНТ, опитвайки да оправдае повече от нелепата новогодишна реч на президента Румен Радев. Тя гостува по повод.... \"преполовен мандат\" на “Дондуков 2”. Според мен оправдахме доверието на гражданите. Удовлетворена съм от своята работа.  Пожелах си да увелича скоростта на своята дейност през 2019 година, каза Йотова със завидно самочувствие. Тя коментира политиката за българите в чужбина. Загуби ли се българският език, губи се родовата памет. Много е различно в Унгария и Бесарабия, коментира тя. Деца с български произход от Украйна, Молдова, Западните покрайнини завършват наши университети. Направихме няколко студентски лаборатории в няколко университета. Имаме по-скоро остър дефицит на държава и държавност не само в тази сфера, коментира Илияна Йотова. Имаме консенсус и концепция, оттук нататък сме готови да я превърнем в реалност. Културната дипломация понякога е много по-важна от другата дипломация, каза тя. Очаквам не много голяма активност на европейските избори... За мен това беше един мандат на застой. Нищо не беше решено в този европейски парламент, коментира Йотова. По прословутия план Юнкер не виждам кой знае каква мобилизация на средства. Голямата тема е как ще се променя Европа. Има много неща, които могат да бъдат променени., коментира вицепрезидентът.", "date": "2019.01.04", "title": "Илияна Йотова увърта: Всеки президент си казва новогодишната реч по свой си маниер и начин"}
{"url": "https://www.faktor.bg/bg/articles/novini/svyat/mitat-za-rekordnite-razhodi-na-sasht-za-nato", "text": "Мит е, че европейците не плащат достатъчно за НАТО. В касата на отбранителния съюз те внасят 240 милиарда долара, а САЩ – едва 30 милиарда. Военният бюджет на САЩ стъпва върху всевъзможни счетоводни трикове и служи на президента Тръмп главно за оказване на натиск върху европейците, пише Хауке Фридрихс във въведението към статията си, публикувана в германския седмичник Ди Цайт. Ето по-важното от тази много интересна публикация: 716 милиарда долара – на толкова възлиза военният бюджет на САЩ за тази година. Президентът Доналд Тръмп се самопохвали с рекордните разходи за отбрана и нарече тази инвестиция \"историческа\" и \"небивала военна инвестиция\" в съвременната история на страната.   Но цялата шумотевица около рекордния военен бюджет е просто поредното шоу на Доналд Тръмп. Да, в абсолютни числа тези разходи за въоръжаване изглеждат грандиозни. Но подложен на един по-сериозен анализ, военният бюджет на американския президент се оказва една голяма игра с числата, която очевидно има за цел най-вече да притисне европейските съюзници на САЩ. Според германския политолог Йоханес Тим, който следи внимателно случващото се отвъд океана, военният бюджет на Тръмп не поставя никакъв рекорд: „Като процент от БВП разходите за отбрана не са най-високите в историята. По време на Студената война, например, те са били много по-високи\", обяснява Тим. Ако приспаднем инфлацията, дори първите три военни бюджета на Барак Обама са по-високи от сегашния на Тръмп. Също и Центърът за стратегически и бюджетни оценки, един независим мозъчен тръст във Вашингтон, оценява твърденията за рекорден военен бюджет като неоснователни. И все пак: разходите на САЩ за отбрана в абсолютни цифри са някъде около половината от парите, които се отделят по цял свят за тази цел. Тъкмо това дава основание на президента Тръмп да твърди, че вътре в НАТО разходите са разпределени несправедливо. Както е известно, още от началото на мандата си той настоява европейците (и особено Германия) да увеличат военните си разходи. В същото време той неправомерно смесва две различни теми, критикувайки Германия едновременно и заради големия излишък във външнотърговския ѝ баланс. Но това изобщо не е случайно, тъй като Доналд Тръмп всъщност се интересува главно от външнотърговския баланс на САЩ с ЕС. По отношение на отбранителния бюджет Тръмп се позовава на една договореност вътре в НАТО, която датира още отпреди неговото президентство. През 2014 година държавите-членки се договориха, че в дългосрочна перспектива ще увеличат военните си бюджети до два процента от БВП. Засега повечето страни от НАТО още са далеч от тази цел. Германия, например, през 2018 година похарчи за отбрана 38,5 милиарда евро, а за да покрие нормата от 2% би трябвало да изразходва почти 80 милиарда. В момента отбранителният бюджет възлиза на 1,3% от БВП, а до 2024 година трябва да стигне до 1,5%. САЩ отдавна са покрили тази норма. Техният отбранителен бюджет е 3,1% от БВП. Но веднага трябва да се направи една много важна уговорка: в американския военен бюджет непрекъснато попадат разходи, които нямат нищо общо с отбраната.  Afghanistan Luftwaffe (picture-alliance/dpa/C.-F. Röhrs) Анализатори: твърденията на Тръмп, че европейците внасяли малко в НАТО, са неоснователни Миналата година, например, три милиарда долара от бюджета на Пентагона отидоха за гранична охрана. Близо 8 милиарда бяха изхарчени за „други дейности, свързани с отбраната\" – и по-точно за ФБР и за службите за национална сигурност. Друга част от бюджета на Пентагона се вля в пенсионните фондове на ЦРУ, тоест – в полза на пенсионирани агенти на американското външно разузнаване. Всичко това изобщо не е свързано с отбраната – така, както тя се дефинира според договореностите в НАТО. Освен това американците харчат десетки милиарди за своето военно присъствие в различни региони по света, които нямат нищо общо с ангажимента им към НАТО. Участието на САЩ (под една или друга форма) във въоръжените конфликти в Афганистан, Ирак и Сирия струваше 65 милиарда долара през миналата година. В същото време за отбраната на територията на НАТО Вашингтон дава едва 30 милиарда долара – което представлява само пет на сто от бюджета на Пентагона. Останалите 95% отиват за дейности, несвързани с НАТО, показват изчисленията на експертите от Института за стратегически изследвания в Лондон. Срещу 30-те милиарда долара, които САЩ внасят в Северноатлантическата организация, стои сумата от 240 милиарда долара – толкова внасят европейците. Когато направим тази съпоставка, веднага се вижда, че призивите на Тръмп към европейците да плащат повече са неоснователни. „Като огледаме числата вече никой не бива да твърди, че военният бюджет на САЩ е толкова висок, само защото европейците не плащат достатъчно\", казва политологът Тим пред Ди Цайт. С други думи, за Тръмп е важно най-вече едно: да увеличи натиска върху ЕС в търговския спор, заключава в края на статията си Хауке Фридрихс.", "date": "2019.01.04", "title": "Митът за рекордните разходи на САЩ за отбрана"}
{"url": "https://www.faktor.bg/bg/articles/novini/svyat/shefat-na-fed-nyama-da-podava-ostavka-vapreki-kritikite-na-tramp", "text": "Ръководителят на Управлението за федерален резерв на САЩ Джером Пауъл увери днес, че няма да подаде оставка, ако президентът Доналд Тръмп поиска това, предадоха световните агенции.  Той каза това на кръгла маса в Атланта, в отговор на такъв въпрос. Пауъл посочи, че не е получавал никакво пряко съобщение от Белия дом за работата му като централен банкер. По думите му, Фед възнамерява да бъде гъвкаво в бъдеще при определянето на покачването на лихвите. Тръмп многократно критикува Пауъл за решението да повишава лихвите, тъй като според него това вреди на икономиката на САЩ. Централният банкер, цитиран от Ройтерс, посочи днес, че няма планирана среща с Тръмп.", "date": "2019.01.04", "title": "Шефът на ФЕД няма да подава оставка, въпреки критиките на Тръмп"}
{"url": "https://www.faktor.bg/bg/articles/novini/balgariya/api-shte-kupi-dva-visokoprohodimi-dzhipa-za-nad-220-hil-lv", "text": "края на миналата година Агенция \"Пътна инфраструктура\" (АПИ) е обявила обществена поръчка за покупката на два нови високопроходими джипа за нуждите на управлението. Това се вижда от публикуваните договор, техническо предложение и ценова оферта в сайта на АПИ, съобщава Би Ти Ви. За изпълнител на поръчката e избрана фирмата \"Вестауто – М\" ООД, която ще предостави на пътната агенция два джипа Volkswagen Touareg на обща стойност 222 хил. лв. Автомобилите трябва да бъдат доставени до 60 дни. Автомобилите са последен модел и трябва да са оборудвани с кожена тапицерия, телефон, бордкомпютър, автопилот, сензор за дъжд, затъмнени задни стъкла и да са в цвят тъмен металик. От АПИ уточниха с писмо до медиите, че агенцията се нуждае от такъв тип автомобили, за да върши добре работата си. \"През миналата година беше проведена обществена поръчка за покупката на 51 нови автомобила, които са за областните пътни управления, които отговарят за текущото и зимното поддържане на близо 20 000 км републиканска мрежа, а с въвеждането на тол системата на тях ще се възлагат и редица други отговорности, свързани с поддържането на порталните рамки. Двата високопроходими автомобила са необходими за шофиране през зимата и при тежки метеорологични условия, когато трябва да може да се преминава безпрепятствено и безаварийно през високопланински райони, през пресечени терени и участъци в строителство и т. н., което е невъзможно да се осъществи с автомобил, предназначен за градски условия\", пише в позицията на АПИ. От там уточняват, че през 2018 г. и 2017 г. са бракувани 117 превозни средства, а над 65% от автомобилния парк на пътната администрация е над 10-годишен и това налага неговото обновяване.", "date": "2019.01.04", "title": "АПИ ще купи два високопроходими джипа за над 220 хил. лв."}
{"url": "https://www.faktor.bg/bg/articles/novini/balgariya/i-balgariya-veche-dava-svoya-skromen-prinos", "text": "Европейските избори ще са събитието на 2019. Според песимистите Съюзът ще бъде пометен от национал-популистката вълна, оптимистите пък смятат, че хората вече са се наситили на националистическото театро. Развръзката – през май. Бедата обаче е, че пред очите ни се разпадат партиите: не само националните, но и европейските. В опит да заздрави съюза през 2017 Макрон настояваше част от местата в европарламента да се избират с транснационални листи; за начало това да станело за местата, които ще бъдат опразнени от британските депутати. Идеята не се прие, защото традиционно евроизборите се ползват за домашни цели. Системата „водещ кандидат“, която за втори път ще се прилага, би могла да укрепи лоялността към европейските партийни семейства, но тя няма обвързващ характер. Макрон иска да усрепи институционално ЕС, но създаденото от него движение „Напред“, което помете партийната система във Франция, още не си е намерило място в европейските семейства. В третата европейска икономика неофашистката „Северна лига“ дели властта с движението „5 звезди“, което засега не членува никъде. В германския Бундестаг седят не 4 а цели 7 партии, две от които си създадоха нови семейства. Да вземем България, която доскоро се стараеше да бъде в крак с евроизискванията – имаше си и леви, и десни, и каквито си трябва, а основен политически ресурс беше да членуваш в европейска партия. Най-дисциплинираната партия ГЕРБ неочаквано тръгна против съмишлениците си от ЕНП като зае страната на обвинения в корупция Орбан срещу огромното мнозинство на сестринските си партии. Жестове като отказът да се гласува конвенцията на ООН за миграцията или битката срещу регулацията на командированите работници дават идея за едно възможно отлитане на тази партия по източната тангента. Почват да се очертават две народни партии – западна и източна, а утре като дойде кризата и заговорим за пари, ще се появят южна и северна. Но дето има една дума - ГЕРБ с мед да ги намажеш. Какво да кажем за БСП, която влезе в открит конфликт с европейските социалисти, стигнал до отказ на Нинова да ходи на конгреса там, както и да издигне Станишев – да, един от най-известните в света български политици! – за водач на европейската си листа. Основен повод бяха безсрамните лъжи, които тази партия произведе по повод Истанбулската конвенция, както и расистката истерия около виртуалните бежанци. Разривът е дълбок: нашите просто вече не са част от европейското ляво семейство – крайно-десни ли станаха, православни традиционалисти ли, русофили-живковисти ли, ще кажат историците. Но е ясно, че социалистите в Западна Европа и тези  в България, Словакия, Румъния, вече (да кажа ли отново, както във времето на Студената война) са свързани само метафорически. ДПС се държи най-политОЛОГически коректно – всяко изказване на лидерите й от последните години трябва да радва либералното сърце. Като че ли от учебник четат! Остава обаче съмнението у съгражданите ни за това дали идеите на просветените лидери стигат до сравнително бедния им, колективистичен електорат. Като видя Верховщад на митинг в Кърджалийско, ще си взема думите назад. Заявените проевропейци отдясно ни поставят пред неочакан проблем. Къде ще седнат в европарламента депутатите на Демократична България, ако приемем, че бъдат избрани? За сега из кулоарите се носи едно доста чудновато обяснение: ако бъде избран г-н Малинов, щял да иде при Народната партия, ако е Тафров – при либералите, ако пък спечели зелен – при зелените. Значи у дома идеите едни, в Европа – други. Постмодернизмът нараства още повече, когато стигнем до национал-популистите. Доколкото помня, Марин льо Пен не допусна нашите в „Движението за Европа на нациите и свободите“, където членува и мощната „Северна лига“ – видяха й се твърде радикални. Там сега е... Воля. Джамбазки седи с Бареков при Европейските консерватори и реформисти (тук слагаме смайли). Архонт Бинев, излъчен от Атака, сега е независим евродепутат. По-незабележимите екзотики ще оставя на вашия Гугъл. Че не може да се управлява без партии, надявам се разбрахме през последните години. Но че размножаването на партийните формации прави континента неуправляем, ще научим на гърба си през идните години. А родната политика е на път да даде скромния си принос в разпада.", "date": "2019.01.04", "title": "И България вече дава своя скромен принос..."}
{"url": "https://www.faktor.bg/bg/articles/ima-balgari-na-postradal-ot-tropicheska-burya-ostrov-v-tayland", "text": "Министерството на външните работи е в контакт с група български туристи, които се намират на тайландския остров Кох Самуи, но не са пострадали от тропическата буря Пабук, като има готовност в случай на нужда да им окаже съдействие. Към този момент предпочитаните за почивка места в Тайланд като Пукет, Кох Самуи и Краби не са силно засегнати от проливните дъждове и силни ветрове. Няма данни за паника сред туристите. Това съобщиха от Министерството на външните работи. При нужда от съдействие българските граждани могат да се свържат с посолството на България в Ханой на тел. +844 3845 2908, с посолството в Джакарта на денонощния дежурен телефон +62 812 9600 0691, както и с дирекция \"Ситуационен център\" в МВнР: +359 2 948 24 04; +359 2 971 38 56 или на имейл: crisis@mfa.bg.", "date": "2019.01.04", "title": "Има българи на пострадал от тропическа буря остров в Тайланд"}
{"url": "https://www.faktor.bg/bg/articles/mladen-marinov-otkriti-sa-10-ot-otkradnatite-kartini-v-sofiya-ima-zadarzhani", "text": "Редица полети от и за Истанбул днес са отменени заради лошото време в района, съобщи турската телевизия СиЕнЕн-Тюрк, цитирана от БТА. Заради снеговалежи и силен вятър в много части на Турция днес са отменени полетите на националния авиопревозвач Търкиш еърлайнс от истанбулското летище Ататюрк за градовете Орду, Гиресун, Синоп, Газипаша, Ерзурум, Диарбекир, Газиантеп. Отменени са и полетите за Солун и Кошице (Словакия). Авиокомпанията Анадолужет обяви, че отменя полетите от истанбулското летище Сабиха Гьокчен за Никозия, Газиантеп, Самсун и Измир. Министерството на външните работи препоръчва на българските граждани, които планират да пътуват от и за тази дестинация, да следят и да се осведомяват предварително чрез медиите за актуалната обстановка. Генералното консулство на България в Истанбул е готово да окаже помощ и съдействие на български граждани, изпаднали в беда. Телефони за връзка: +90 212 281 01 14; дежурни телефони в извънработно време: + 90212 281 01 15; + 90212 281 01 16, + 90 533 383 64 14 (мобилен).", "date": "2019.01.04", "title": "МВнР препоръчва на българските граждани да следят метеорологичната обстановка в Турция"}
{"url": "https://www.faktor.bg/bg/articles/ikonomika/turizam/georgi-gergov-aut-ot-upravlenieto-na-slanchev-den", "text": "Пловдивският бизнесмен и БСП функционер Георги Гергов, който преди Коледа получи 43 млн. лв. от община Варна за парцела си от под 3 дка в града, известен като \"Дупката\", е излязъл от управлението на \"Слънчев ден\" и на компанията, през която участваше в ръководството на курортното дружество \"Съни тур\", съобщава \"Капитал\".  Промените са вписани в Търговския регистър покрай празниците и са поредната порция от трансформации във фирмите му през последните месеци, които според източници на \"Капитал\" целят в крайна сметка част от парите да стигнат до депутата от ДПС Делян Пеевски. В средата на декември Гергов, който е едноличен собственик на \"Съни тур\", се е оттеглил от ръководството и на свое място е назначил Деница Колева. Самата Колева влезе като втори управител на компанията в края на септември, като според решението тогава Гергов можеше да управлява само заедно с нея. Пак по това време Колева стана и прокурист на \"Слънчев ден\" - до края на миналия месец, когато е поела и курортното дружество като изпълнителен директор в качеството си на представител на \"Съни тур\". Преди появата й през последните месеци Колева не е имала участия във фирми на Гергов. Фирмените регистри я свързват със собствеността и управлението на \"Елиттур\", \"Стар травъл\" и \"Холидей он\", чийто бизнес е по Южното Черноморие. Собствеността в \"Слънчев ден\" също наскоро беше консолидирана. Мажоритарен собственик на курортното дружество, което по принцип е публично, винаги е бил пловдивският бизнесмен, като това доскоро ставаше през няколко фирми, с най-голям дял от които \"Съни тур\" - 55%. От уведомителни писма до Комисията за финансов надзор от края на ноември обаче става ясно, че \"Съни тур\" е придобило и акциите на \"Парк-хотел Санкт Петербург инвест\" и \"Пълдин туринвест\", с което е увеличило участието си в \"Слънчев ден\" на 95.387%. Разпределяне на парите Всички тези промени са вероятно подготовка за продажбата на курорта, като според няколко източника купувачът ще е лице, свързано с Пеевски. Пред \"Капитал\" Гергов също признава, че е готов на сделка, макар и за миноритарен дял от 34%. Самото дружество \"Слънчев ден\" от години работи на загуба. То обаче е вероятният получател на сумата от 43 млн. лв., която правителството отпусна на Варна, за да плати за \"Дупката\". Причината е, че поне според представените пред общината документи от юли миналата година \"Слънчев ден\" е собственик на \"ЦУМ - Варна\", което от своя страна притежава въпросния празен парцел в центъра на града. Според самата община пък, която в края на миналата година преведе парите, договорът за покупката е подписан с \"Пълдин туринвест\", което контролираше \"ЦУМ - Варна\" преди това.", "date": "2019.01.04", "title": "Георги Гергов аут от управлението на \"Слънчев ден\""}
{"url": "https://www.faktor.bg/bg/articles/nap-vzema-na-mushka-hilyadi-firmi-s-prekaleno-visoki-materialni-zapasi", "text": "Националната агенция за приходите започва проверки на дружества, в чиито баланси за 2017 г. има големи материални запаси спрямо приходите от продажби. Ще бъдат проверявани близо 13 000 дружества, като инспекторите на приходното ведомство ще извършват и инвентаризации на място, за да установят точното количество на стоките. Според анализа на данъчните при определено съотношение на материалните запаси и продажбите възниква съмнение, че част от тях са отдавна продадени без документи, като не са платени дължимите корпоративен данък и ДДС. На всички фирми в рисковата категория са изпратени писма в края на миналата година, като те имат възможност в едномесечен срок да извършат доброволна корекция, допълват от НАП. Продължава и контролната кампания на НАП спрямо фирми с голяма касова наличност. Година след началото на проверките на НАП сумата, налична в касите на дружествата намаля с 5 млрд. лв., като беше отчетено увеличение на данъка върху дивидентите с над 130 млн. лв. В последния месец обаче при внезапни проверки са открити сериозни нарушения като наличност в касата на 21 лв. при стойност по отчет над 200 000 лв., както и внасяне на средства в деня преди инвентаризацията на касата и изтеглянето им на следващия ден. И на двете фирми са възложени ревизии за 5 години назад, на стотици други предстоят инвентаризации на касовите наличности, предупреждават от НАП. „Материалните запаси имат голям фискален потенциал. Ще насочим в тази кампания достатъчно ресурс, за да осигурим спазването на закона, продължаваме непрекъснато и с проверките за касови наличности, като основната ни цел е подпомагането на доброволното спазване на задълженията от страна на икономическите оператори“, каза по повод кампанията заместник-изпълнителния директор на НАП Пламен Димитров.", "date": "2019.01.04", "title": "НАП взема на мушка 13 000 фирми с прекалено големи материални запаси"}
{"url": "https://www.faktor.bg/bg/articles/nemskata-kompaniya-md-elektronik-podpisa-dogovora-za-nov-zavod-vav-vratsa", "text": "Немската компания \"МД Електроник\" ще вложи близо 22 милиона лева в изграждането и пускането в експлоатация на нов завод за производство на кабели за пренос на данни и електронни компоненти във Враца, съобщиха от общинския пресцентър. На официална церемония кметът на общината Калин Каменов и финансовият директор на компанията - Вацлав Крал подписаха днес договор за покупката на имот общинска собственост за изграждането на завода. Фирмата ще плати на община Враца за терена за близо 1, 4 милиона лева, а цялата инвестиция е в размер на 21,5 милиона лева, уточняват в съобщението. Предварителните намерения на \"МД Електроник\" са да разкрие 300 нови работни места, а началната заплата да е 1000 лева, допълват от общината. Планира се на терена, който се намира между кварталите \"Сениче\" и \"Кулата\" да бъдат изградени производствени, логистични и офис сгради. Кметът на Враца Калин Каменов е посочил при подписването на договора, че инвестицията на немската компания е сред най-значителните през последните 30 години. Договорът за покупката на терена за новия завод е бил подписан в присъствието на изпълнителния директор на Българската агенция за инвестиции Стамен Янев, областния управител на Враца Малина Николова и председателя на Общинския съвет Румен Антов. Очаква се общинската администрация да издаде разрешение за строеж и изграждането на завода да започне през пролетта.", "date": "2019.01.04", "title": "Немската компания \"МД Електроник\"  подписа договора за нов завод във Враца"}
{"url": "https://www.faktor.bg/bg/articles/zlatoto-poc-apva-do-ma-cimalni-ot-yuni-2018-godina-niva", "text": "Злaтoтo пocĸъпвa в xoдa нa тъpгoвиятa в пeтъĸ дo мaĸcимaлни oт юни 2018 гoдинa нивa. Цeнaтa нa цeнният мeтaл пpeвиши $1300 зa тpoйyнция нa фoнa нa зacилeнoтo тъpceнe нa пo-cигypни и бeзoпacни aĸтиви. Cигнaлитe зa oтcлaбвaнe нa иĸoнoмичecĸия pacтeж в глoбaлeн мaщaб и cpивa нa пaзapитe нa aĸции пo цeлия cвят пoдĸpeпиxa интepeca нa инвecтитopитe ĸъм злaтoтo и дpyгитe cĸъпoцeнни мeтaли, пише money.bg. Днec в xoдa нa тъpгoвиятa нa нюйopĸcĸaтa бopca Соmех фeвpyapcĸитe фючъpcи зa злaтoтo пocĸъпнaxa c 0,4%, дo $1300,40 зa yнция, нo cлeд тoвa цeнитe зaбaвиxa cвoя пoдeм. Cпoтoвaтa цeнa нa цeнния мeтaл мaлĸo изocтaвa oт тaзи зa cpoчнитe ĸoнтpaĸти, нo и тя ce пoĸaчи дo $1298,60 зa yнция. Cpeбpoтo пocĸъпнa дo мaĸcимaлнa oт юли минaлaтa гoдинa цeнa - $15,8 зa yнция, нo cлeд тoвa ĸoтиpoвĸитe пpeминaxa ĸъм пoнижeниe.", "date": "2019.01.04", "title": "Злaтoтo пocĸъпвa дo мaĸcимaлни oт юни 2018 гoдинa нивa"}
{"url": "https://www.faktor.bg/bg/articles/shefovete-na-bnb-si-vdigat-zaplatite-s-10-prez-2019", "text": "Шефовете на Българската народна банка (БНБ) гласуваха да си повишат заплатите с близо 10% от 1 януари тази година, защото сегашните им възнаграждения изостават от пазарните нива. Това става ясно от бюджета на БНБ за 2019 г., който в края на декември е изпратен в Народното събрание за сведение, пише \"Медиапул\". Управителят на БНБ Димитър Радев е получавал 15 368 лв. на месец през 2016 г., 2017 г. и 2018 г., но от 1 януари тази година възнаграждението му се повишава на 16 849 лв. Тримата подуправители Калин Христов, Димитър Костов и Нина Стоянова вече ще взимат по 14 442 лв. вместо получаваните през миналата година 13 173 лв. на месец. Останалите трима членове на управителния съвет, които нямат всекидневни оперативни функции – Лена Русенова, Елица Николова и Людмила Елкова, ще взимат по 4814 лв. вместо досегашните 4391 лв. Не е ясно дали тези суми включват допълнителното материално стимулиране, или представляват само основното възнаграждение. Причината за повишението е проведено проучване на нивата на възнагражденията в търговските банки към 1 юли 2018 г., което показало \"изоставане на средните общи месечни възнаграждения на членовете на управителния съвет на БНБ в сравнение с възнагражденията на ръководителите на банките с 9.63%\", пише в документа. Според закона за БНБ заплатите в централната банки не може да са по-ниски от средните пазарни нива, за да няма текучество на персонала и БНБ да привлича висококвалифицирани специалисти, а и да е независима. За разлика от ръководството на БНБ, останалият персонал на банката получава заплати, отговарящи на средните в банковия сектор към 1 юли 2018 г., но въпреки това и редовите служители на централната банка ще получат увеличение. Месечното възнаграждение на ръководния персонал се вдига от 4559 лв. на 5244 лв., на специалистите – от 1960 лв. на 2380 лв., а на поддържащия персонал – от 1064 лв. на 1302 лв.  В доклада си до депутатите БНБ изрично подчертава, че \"бюджетът на БНБ се финансира изцяло със собствени ресурси\", като под \"собствени ресурси\" централната банка най-вероятно има предвид международните валутни резерви на страната, които управлява, и всички такси, отчисления, лихви и др., които има право да събира по закон. С цел да е независима централната банка сама си гласува бюджета, както и възнагражденията на ръководството и персонала. Освен това БНБ не може да бъде проверявана от агенцията за финансова инспекция (например за редовността на обществените поръчки), а само от Сметната палата, отново в името на независимостта. Централната банка, а от 1 януари 2018 г. - и Комисията за финансов надзор, са единствените държавни регулатори, които си извоюваха възнаграждения на пазарен принцип в рамките на бюджети, формирани изцяло от \"собствени ресурси\". Преди година КФН премина на издръжка изцяло от бизнеса, което ѝ позволи да си вдигне бюджета и заплатите на ръководството двойно. Така шефката на КФН Карина Караиванова започна да получава 13 146 лв. на месец, но и това не помогна да се избегне кризата в застрахователния сектор. Окуражена от примера на КФН, която пък се оправдаваше, че въвежда модела на БНБ, през 2018 г. и Комисията за енергийно и водно регулиране се отправи на поход към по-високи заплати. Тя стана поредният \"независим\" държавен орган, който отмени статута на персонала си на \"държавни служители\" и върна договорите по Кодекса на труда, за да отпаднат максималните лимити на заплатите, каквито съществуват за държавните служители. На закрито заседание през ноември КЕВР гласува нови правила за работните заплати, които обаче не са публични. Не е ясно дали ведомството е узряло до идеята да премине на \"пазарни\" заплати по подобие на БНБ и КФН, въпреки че на практика бюджетът му се финансира изцяло от такси от енергийните и водните дружества, плащащи за контрола върху дейността им и за определянето на цените им. Значителна част от таксите, събирани от енергийния и воден регулатор, обаче отиват в държавния бюджет. Догодина БНБ ще разполага с бюджет от 112.8 млн. лв., което е ръст с 9.6%. Около една трета от бюджета са разходите за персонал (близо 33 млн. лв.), които се повишават с 3 млн. лв. спрямо 2018 г. Приблизително по една трета имат и другите две основни пера – издръжка на паричното обръщение (35 млн. лв.) и разходи за материали, услуги и амортизация (близо 38 млн. лв.). За сравнение, през 2018 г. БНБ си гласува бюджет от 103 млн. лв., от които реално изхарчи около 96 млн. лв. Съществен проект от инвестиционната програма на БНБ за 2019 г. е изграждането на нов касов център в Пловдив на стойност 14.2 млн. лв. Други 3 млн. лв. ще се похарчат за системите за сигурност на новия касов център, пише \"Медиапул\".", "date": "2019.01.04", "title": "Шефовете на БНБ си вдигат заплатите, Радев вече ще получава 16 849 лева"}
{"url": "https://www.faktor.bg/bg/articles/balgarski-samolet-se-prizemi-avariyno-vav-viena", "text": "Самолет на \"България Ер\" кацна аварийно във Виена, предаде БНР. Той изпълнявал полет от Прага за София, но се наложило да се отклони от маршрута си заради спукано дясно стъкло на пилотската кабина. Вероятно полетът ще пристигне с 3-часово закъснение. Бургазлийката Снежана Семова е една от пътниците в самолета. Тя разказа, че след излитането от Прага в 12.20 часа хората усетили, че самолетът започва да се снижава и да се отклонява от дестинацията си. След десетина минути от пилотската кабина им съобщили, че ще се наложи да кацнат аварийно във Виена. Семова обясни, че пътниците били видимо притеснени, но екипът реагирал бързо на създалата се ситуация. \"Изключително сме доволни от начина, по който бяхме информирани и от поведението на стюардесите, които въпреки че видимо бяха притеснени, през цялото време се опитваха да си вършат работата, сервираха вода на притеснените хора.\", увери тя. От \"България Ер\" потвърдиха информацията за причината за аварийното кацане. Според тях пилотите и екипажът на самолета са изпълнили всички процедури за безопасност и са действали професионално, решавайки да кацнат във Виена.", "date": "2019.01.04", "title": "Български самолет се приземи аварийно във Виена"}
{"url": "https://www.faktor.bg/bg/articles/kola-pomete-peshehodka-vav-varna", "text": "42-годишна пешеходка е блъсната от лек автомобил на бул. „Цар Освободител“. Това съобщиха от ОДМВР - Варна. Инцидентът е станал на 3 януари 2019 г. около 14.20 часа в района на МБАЛ „Св. Анна“. 31-годишен водач на лек автомобил „Хонда Сивик“ блъска пресичаща пътното платно на неразрешено място 42-годишна жена. Пострадалата е прегледана в болница „Св. Анна“, установена е контузия на ляв крак, оказана ѝ е медицинска помощ и е освободена за домашно лечение. Няма опасност за живота й.", "date": "2019.01.04", "title": "Кола помете пешеходка във Варна"}
{"url": "https://www.faktor.bg/bg/articles/blizo-polovin-metar-snyag-na-shipka", "text": "Близо половин метър е снежната покривка на връх Шипка в Стара планина, съобщи БГНЕС. Снеговалежът започна снощи и за часове натрупа близо 50 сантиметра сняг. Бурният вятър обаче създаде затруднения в почистването. Все пак закъсали автомобили в прохода няма. Проходът е почистен, опесъчен и проходим при зимни условия.", "date": "2019.01.04", "title": "Близо половин метър сняг на Шипка"}
{"url": "https://www.faktor.bg/bg/articles/izvedoha-ivan-laskin-ot-izkustvenata-koma", "text": "\"Дръж се, моето момче!\" С тези думи изрази притеснението си майката на Иван Ласкин, която, откакто научи новината за състоянието му, не може мира да си намери, плаче по цял ден и се моли синът й да намери сили и да се пребори с предизвикателството. Цялото семейство на популярния актьор е в готовност да дари кръв и каквото е нужно, за да се възстанови той, научи \"България Днес\". Братята на Ласкин - Светослав и Евгени, също постоянно държат връзка с докторите от ВМА и жената на Иван - Александра. \"Случих на братя, и на любов, и на всичко\", написа Иван Ласкин под снимка с единия от братята си, който му честити Ивановден. Тазгодишния 7 януари вероятно актьорът ще прекара в болницата. Всичките му любими хора се молят той да се оправи. Според всички състоянието на Ванко върви към подобрение, макар официално да не се съобщават подобни прогнози. Колеги на актьора дори са сигурни, че Ласкин е изведен от изкуствената кома, в която бе принудително въведен заради нечовешките болки, които изпитвал. \"Донор ще се намери. Вече има хора, които са готови да дадат част от черния си дроб за него - познати и непознати. Тялото му само трябва да се пребори с интоксикацията, за което ще му трябва и доста силен дух\", споделиха близки до Алекс Сърчаджиева. Самата тя все още се държи и дори не позволява на колеги да говорят за състоянието на Ласкин пред дъщеря й София. Алекс играе в Сатиричния театър и е от любимките на зрителите. Притеснена за състоянието на баща си е и първата дъщеря на актьора - Люба. Майка й е колежка на Ласкин - Мирослава Гоговска. Двамата се запознават доста млади и момичето се случва \"случайно\" и непланирано. \"Имали сме проблеми с Иван, тъй като аз се грижех основно за Люба. Той рядко я виждаше, а плащаше само когато може. Трудно ми беше, слава на Бога, че момичето ни израсна толкова възпитано и прекрасно\", споделя от своя страна Мирослава Гоговска. Близките на Иван Ласкин са категорични, че основно за влошаването на състоянието му бил фактът, че две седмици преди да влезе в болницата, той понесе голяма загуба - след кратко боледуване почина баща му Славчо. Това се отразило изключително тежко на актьора, който бе много близък с него и двамата си братя. \"Аз съм оптимист и смятам, че Иван ще се оправи. Разговаряхме доста пъти, докато лежеше в \"Пирогов\". Вдъхнах му сили и кураж да се бори, по мъжки, смятам, че нещата ще се оправят\", сподели шефът на артистите Христо Мутафчиев, който е от най-близките приятели на актьора. И други се молят за бързото възстановяване на Ласкин - ловната дружинка \"Меляне\", която участва в молитва за негово здраве. \"Дръж се, Ванка, ловните приключения те очакват. Има още много неща да преживееш\", сподели и приятелят на Ласкин сред ловците - Робърт Атанасов. Останалите от колектива - Павлин Бацила, Цури Бръснаря, Иван Радев, Цецо Къловеца и останалите от община Роман, също призоваха актьора за кураж. \"Иван е силен човек и вярвам, че ще се пребори. Всички стискаме палци и се молим за него. Има положителна нотка в неговото състояние и искрено се надявам той да бъде скоро на крака\". Това сподели пред \"България Днес\" Катето Евро. Любимата актриса на поколения българи от \"Оркестър без име\" е обнадеждена и позитивно настроена за бъдещето на своя колега от гилдията. \"Не мога да казвам неща с категоричност, а само намеквам за добрия изход. Но не е толкова страшно положението, колкото изглежда\", категорична е Катето Евро.", "date": "2019.01.04", "title": "Изведоха Иван Ласкин от изкуствената кома"}
{"url": "https://www.faktor.bg/bg/articles/vzeha-knizhkite-na-271-piyani-i-drogirani-shofyori-po-praznitsite", "text": "Общо 25 457 фиша са издадени от екипите на Пътна полиция по време на празничните дни от 21 декември 2018 г. до 1 януари 2019 г. От тях 14 066 са електронни. За същия период са съставени 4670 акта за установени административни нарушения, съобщават от МВР. На 271 водачи са наложени принудителни административни мерки – временно отнемане на свидетелството за управление на моторно превозно средство заради управление с алкохол в кръвта над 0,5 на хиляда или след употреба на наркотични вещества. На собствениците на 134 моторни превозни средства е прекратена регистрацията, поради това, че са седнали зад волана след употреба на алкохол или наркотични вещества. В резултат на засилената контролна дейност е отчетено и намаление на тежките пътнотранспортни произшествия в сравнение със същия период на миналата година. От 21 декември 2018 г. до 1 януари 2019 г. са регистрирани 130 тежки ПТП с 13 загинали и 165 ранени. За същия период на миналата година тежките ПТП са 185, при които са загинали 28 души и са били ранени 246.", "date": "2019.01.04", "title": "Взеха книжките на 271 пияни и дрогирани шофьори по празниците"}
{"url": "https://www.faktor.bg/bg/articles/advokati-plashat-s-protesti-zaradi-obiski-v-kantori-i-domove", "text": "Адвокати се оплакаха, че все още нямат отговор от институциите, пред които се жалваха за обиски на домове и кантори преди Нова Година. В Националния пресклуб на БТА те припомниха, че близо 200 защитници поискаха с писмо от главния прокурор проверка заради обиските, съобщава dir.bg. То беше изпратено и до председателя на Висшия адвокатски съвет, министъра на правосъдието, Висшия съдебен съвет, Омбудсмана и Съюза на юристите в България. Според адвокатите действията на разследващите преди Нова Година са груби и незаконосъобразни посегателства срещу адвокатската независимост и неприкосновеността на адвокатските книжа и кореспонденция. От Висшия съдебен съвет адвокатите искат проверка на действията на прокуратурата и съда, както и да изиска съдебните актове, с който същите действия са разрешени в адвокатска кантора, за да прецени има ли нарушение на Закона и от съдиите, издали съдебните актове. Адвокатите искат още от омбудсмана Мая Манолова да назначи също проверка. До 20 януари адвокатите очакват становище по закона за адвокатурата, за да може всички текстове да бъдат обсъдени. Александър Пелев разказа, че в жилища на адвокати са правени обиски вечер, при това разследващите търсили неясно какво в книги и детски играчки. Според него действията на спецпрокуратурата били незаконни. Адвокатите са категорични, че ще излязат на протест, ако няма резултат по исканията им.", "date": "2019.01.04", "title": "Адвокати плашат с протести заради обиски в кантори и домове"}
{"url": "https://www.faktor.bg/bg/articles/mariya-spirova-parlamentat-ili-ombudsmanat-mogat-da-initsiirat-nova-popravka-v-izborniya-zakon-zaradi-brekzit", "text": "Само българи и кипърци от държавите, които допускат гласуване зад граница, няма да могат да гласуват на европейските избори през май заради принципа за уседналост в изборния ни закон. Това ощетява около 100 хиляди българи, живеещи във Великобритания, обясни пред БНР Мария Спирова, която живее в Оксфорд и няколко пъти е била в избирателната секция. Тя обясни проблема: „Българите във Великобритания са сериозен брой – около 100 хил. души. За момента, за съжаление, е трудно да кажа, че те имат избирателни права. Те имат частични избирателни права, става ясно. Брекзит ги прави частични. Чл. 350 от Изборния кодекс на България, след скандалните промени от 2016 г., прави невъзможно упражняването на глас на европейски избори за хора, живеещи трайно в трети страни. На практика това се случи, за да бъдат възпрепятствани нашите съграждани, живеещи в Турция, да гласуват. Тогава не се очакваше, че Великобритания действително ще напусне ЕС, поне това не е било на дневен ред“. По думите й за много наши съграждани във Великобритания това е огромен шок. Тя цитира текста от Изборния кодекс, свързан с уседналостта. Според нея това е формален проблем, който обаче лишава от изборни права огромен брой хора. Според нея Изборният кодекс е променян по хаотичен начин и това е довело до това да се откриват спънки в него. „Не виждам какво пречи на парламента или на омбудсмана да инициира нова поправка в Изборния закон“, подчерта Спирова и добави, че законът ограничава включително и правото да гласуват възрастни и трудно подвижни хора. „Има горчивина и философска несъстоятелност точно ние да не можем да гласуваме на тези избори. Ние всъщност бяхме преките бенефициенти на това колко добре работи този Европейски парламент“, коментира още Мария Спирова.", "date": "2019.01.04", "title": "Българка в Оксфорд: В шок сме, няма да можем да гласуваме на евроизборите"}
{"url": "https://www.faktor.bg/bg/articles/ninova-gali-s-pero-glavni-redaktori-i-zhurnalisti-na-vodeshti-medii", "text": "Председателят на БСП Корнелия Нинова събра главни редактори и журналисти на водещи медии на новогодишна среща. Това съобщиха от пресцентъра на БСП. “Обещавам ви година, пълна с интересни събития и ви пожелавам здраве, професионализъм и сили да ги отразявате. България има нужда от смела и непредубедена журналистика. Пожелавам ви вие да бъдете тези свободни хора със свободно перо, които ще ни я дадете. Нека заедно пазим чистотата на българския език и красотата на българската поезия\", обърна се Нинова към присъстващите. Тя подари на журналистите книги - специални издания на български автори - “Подир сенките на облаците” на П. Яворов с предсмъртните му поправки и “На острова на блажените” на П. Славейков със седем гравюри на Любен Зидаров.", "date": "2019.01.04", "title": "Нинова гали с перце главни редактори и журналисти от водещи медии"}
{"url": "https://www.faktor.bg/bg/articles/gerb-startira-natsionalnata-predizborna-kampaniya-na-20-yanuari-bsp-sedmitsa-po-kasno", "text": "ГЕРБ проведе първо заседание на Националния предизборен щаб на партията за предстоящите европейски и местни избори през 2019 година. По време на заседанието беше утвърдена структурата на Националния предизборен щаб, който ще се ръководи от заместник-председателя на партията и председател на парламентарната група на ГЕРБ Цветан Цветанов. В периода 7 – 11 януари 2019 г. Националният предизборен щаб трябва да изработи методическите указания, хронограмата и организационната подготовка за сформиране на областните и общинските предизборни щабове за двата избора, беше решено на срещата. Утвърждаването на щабовете ще приключи до 20 януари. На днешното заседание Националният предизборен щаб обсъди и сроковете за провеждане на събрания за номиниране на кандидати за евродепутати и организационната подготовка за кампанията за европейските избори. Номинационните събрания трябва да се проведат и да приключат до 20 февруари. На 20 януари 2019 г. ГЕРБ ще проведе Национална предизборна среща в София. По време на форума Националният предизборен щаб ще представи всички мероприятия и организационни дейности, които трябва да извършат общинските, областните и националният предизборни щабове на ГЕРБ. Във форума ще вземат участие членовете на Изпълнителната и Контролната комисии на партията, народните представители, евродепутатите, членовете на областните и общинските ръководства, кметовете и представители на Общинските съвети, избрани с листата на ГЕРБ. В срещата ще се включат и министрите от квотата на партията. По време на Националната предизборна среща ще бъде обявена и инициативата за провеждане на Национален граждански диалог по основните секторни политики във всичките 29 области на страната. Гражданският диалог ще е под мотото „Европа в нашия дом“ и ще се проведе в периода от месец февруари до април тази година. По време на днешното си заседание Националният предизборен щаб на ГЕРБ разгледа и цялата хронограма за събитията на партията до 15 декември 2019 година. През следващата седмица щабът на ГЕРБ ще заседава отново. Седмица по-късно конгресът на БСП ще утвърди т. нар. Визия за България, която ще се превърне в предизборна платформа на партията за предстоящи парламентарни избори. На заседанието на 26 януари БСП ще гласува и предизборните обещания за евровота през май.", "date": "2019.01.04", "title": "ГЕРБ стартира националната предизборна на 20 януари, седмица по-късно и БСП"}
{"url": "https://www.faktor.bg/bg/articles/bez-pretsedent-naselenieto-na-kitay-nay-mnogobroynoto-v-sveta-e-otbelyazalo-spad", "text": "Населението на Китай, най-многобройното в света, е отбелязало спад през миналата година - за пръв път от най-малко 70 години, предаде Франс прес. Официалните данни ще станат известни по-късно този месец. Според специалиста И Фусян, преподавател в американския Университет на Уисконсин-Мадисън, миналата година китайското население е намаляло с 1,27 милиона души въпреки отмяната на политиката за едно дете. Това е нищожен спад в сравнение с общото население от 1,39 милиарда, но въпреки това е безпрецедентно в историята на основаната през 1949 г. Китайска народна република. Китайската политика на едно дете, често критикувана заради жестокостта си, беше въведена през 70-те години. Сблъсквайки се със застаряване на населението, от 2016 г. Пекин разрешава на всички семейства да имат по две деца. Проблемът е, че заради цената на образованието, здравеопазването и жилищата много двойки решават да все пак да останат с едно дете или дори без деца. В резултат броят на ражданията е намалял с 2,5 милиона за миналата година, казва И Фусян, а централните власти са очаквали 790 000 новородени повече. Според експерта общо за 2018 г. са родени около 10,31 милиона деца. В същото време броят на починалите достигна 11,58 милиона, показват оценките на изследователя, който се базира на местни статистики. Миналата година бележи исторически поврат, ако става дума за броя на населението, смята И. Според него тенденцията може би е дори необратима, имайки предвид намаляването на броя на жените в детеродна възраст.", "date": "2019.01.04", "title": "Без прецедент!  Населението на Китай, най-многобройното в света, е отбелязало спад"}
{"url": "https://www.faktor.bg/bg/articles/novini/svyat/turtsiya-izrazi-nedovolstvo-ot-dumite-na-maykal-pompeo-zasyagashti-turskata-rolya-v-siriya", "text": "Турция изрази недоволство от думите на Майкъл Помпео, засягащи турската роля в Сирия, предава Анадолската агенция (АА),цитирана от \"Фокус\". В петък Турция осъди последните изявления на държавния секретар на САЩ относно ролята на Турция за гарантиране на сигурността и териториалната цялост на Сирия. \"Ние отхвърляме както стила и съдържанието на изявленията на държавния секретар на САЩ Майкъл Помпео, които той даде вчера в интервю за уебсайт относно нашата страна по отношение на Сирия\", заяви Хами Аксой, говорител на турското външно министерство. Забележките на Аксой дойдоха ден след като Помпео, в интервю за Newsmax, говорейки за американското оттегляне от Сирия и спомена за „важността на това турците да не убиват кюрдите и защитата на религиозните малцинства“. в Сирия. Всички тези неща все още са част от американската мисия, завършва Помпео. Объркването на Помпео с терористичната група ПКК/ (Отряди за народна самоотбрана (ОНС) - целта на планираната турска антитерористична операция в Сирия - с кюрдите, показва \"обезпокоителна\" липса на информация, каза Аксой. Аксой също категорично осъди САЩ, разглеждащи терористичната група ПКК/ОНС като партньор в борбата им срещу „Ислямска Държава“. \"Турция ще продължи решително да се бори с терористичните организации на ПКК/ОНС и „Ислямска държава“, които заплашват политическото единство и териториалната цялост на Сирия и представляват екзистенциална заплаха за националната сигурност на страната,\" каза Аксой. Анкара също ще продължи да защитава правата на сирийските кюрди по отношение на борбата срещу тероризма, добави той. Турция отдавна възразява срещу това, че САЩ разглеждат терористичната ПКК/ОНС като съюзници срещу „Ислямска държава“, като казва, че използването на една терористична група за борба с друга няма смисъл. Турция също така подчерта, че ПКК/ОНС тероризира местните араби, тюркмени и кюрди в районите на Сирия близо до Турция.", "date": "2019.01.04", "title": "Турция недоволства от думи на Помпео за ролята й в Сирия"}
{"url": "https://www.faktor.bg/bg/articles/demokratichna-balgariya-poiska-ostavki-v-patnata-agentsiya-zaradi-elektronnite-vinetki", "text": "Политическото обединение \"Демократична България\" поиска оставките на ръководството на Агенция \"Пътна инфраструктура\" (АПИ) и на всички отговорни за провала на електронните винетки. Това стана ден, след като от агенцията обявиха, че заради трудностите и неяснотите около плащането на ползването на пътищата по новия начин до 15 януари няма да се налагат глоби за каране без винетка. \"Срамното фиаско на въвеждането на електронни винетки е поредното доказателство за управленската невменяемост на ГЕРБ и липсата на какъвто и да било капацитет за въвеждане на електронно управление\", се казва в разпространена днес позиция на извънпарламентарното обединение, в което влизат ДСБ, \"Да, България\" и партия \"Зелените\". В него се допълва, че \"Демократична България\" подкрепя електронизацията на винетките, въвеждането на електронна тол-система и автоматизиране на контрола по пътищата с електронни средства. Посочва се обаче, че възникналият проблем не е изолиран, а показва системен провал, като се изброявят 11 аргумента: 1. Няма терминали по граничните пунктове и влизащите в България не могат да си купят винетка. 2. Трансформацията на хартиена винетка в електронна според АПИ допуска злоупотреби, но от описанието на проблема изглежда като обикновена грешка в системата, затова я отмениха. Не е ясно какво става с хората, които вече са конвертирали и са си махнали старата винетка? 3. Не работят различните начини за плащане. 4. Не са активни всички езици в мобилното приложение, т.е. чужденците ще учат български. 5. Отговарящият за тол-системата Олег Асенов твърди, че това била \"най-сложната информационна система, която работи в България в момента, и не може всичко да се случва за миг\". 6. Функционирането на сайта и мобилното приложение показват, че не са правени елементарни тестове, преди да се обявят за готови. 7. Оказа се, че пътните полицаи все още нямат достъп до базата с електронните винетки. 8. Липсва кол-център, който да съдейства при възникване на проблем в процеса на покупка. Тепърва се организирал такъв. 9. Ако някой иска да плати в брой за винетка, може да го направи само в А1 и регионалните звена на АПИ. 10. Ако живеете на село и искате да платите кеш – няма да можете да си купите винетка. 11. Ако поради грешка на системата за е-винетки ви вземат пари два пъти, следва нетествана бюрократична процедура по възстановяване на сумата. Обединението настоява и за конкретни отговори от премиера Борисов за това какви са загубите, които ще понесе бюджетът от нефункционирането на системата; ще бъде ли глобена фирмата, разработила системата за електронни винетки; какви проверки и последствия ще има за отговорните за този провал длъжностни лица; как ще бъдат компенсирани тези, които вече са си купили месечна винетка за януари; получиха ли премиите си за 2018 г. отговорните в администрацията за този проект; в какви срокове системата ще заработи реално; какви мерки се вземат, за да не се случи същото и със системата за товарните автомобили. \"Демократична България\" припомня, че този провал идва \"след не по-малко срамния скандал със срива на Търговския регистър, за който все още няма нито обяснение, нито понесена отговорност\". Настоява се вицепремиерът Томислав Дончев или да обясни \"как точно с подобен капацитет ГЕРБ ще въвеждат електронно управление\", или да признае пълния провал на тази политика и да поеме лична отговорност за него.", "date": "2019.01.04", "title": "\"Демократична България\" поиска оставки в АПИ заради провала с електронните винетки"}
{"url": "https://www.faktor.bg/bg/articles/shefat-na-ds-sas-7-agenti-v-televiziyata-shte-pluvame-samo-v-koridorite", "text": "Със 7 агенти в телевизията ще плуваме само в коридорите. Ние трябва да имаме поглед в работата на всички редакции, като се започне от естрадната музика и се завърши с най-сериозните полемики. Предварително трябва да знаем какво ще се излъчва и при необходимост да се вземат необходимите мерки. Това заявява през 1974 г. тогавашният министър на вътрешните работи ген. Димитър Стоянов на среща със състава на отдел 01 на Шесто управление на ДС за борба с идеологическата диверсия, който следи интелигенцията, включително и медиите, пише сайтът  . Сайтът desebg.com публикува онлайн строго секретните бележки от изказванията на ръководството на МВР-ДС при срещата с отдел 01 на Шесто управление на ДС. Министър Стоянов, който на практика е прекият ръководител на Държавна сигурност, критикува отдела възмутен от факта, че „как може да се търпи положението в Българската телевизия и радио са има само 11 агенти”. Той подчертава, че в следващите месеци е необходимо осезаемо да се почувства вербовъчната работа. „И в радиото, и в телевизията трябва да се подбират за агенти такива хора и специалисти със здрава идеологическа стабилност, хора, с чието мнение ще можем да се съобразяваме, знаейки, че изхождаме от здрава партийна позиция”, заявява още Димитър Стоянов. Освен министър Стоянов в срещата участва неговия първи заместник ген. Григор Шопов, ген. Петър Стоянов, началник на Шесто управление на ДС, съветския съветник към Шесто управление Семашко, както и ръководителят на съветското представителство на КГБ в НРБ – ген. Иван Савченко, ген. Тодор Радулов от отдел „Военен” при ЦК на БКП и др. За някои от българските емигранти зад граница, сред които и писателят Георги Марков, Димитър Стоянов не се свени да прикани за \"по-остри мероприятия\". Документът е включен в сборника „Държавна сигурност и средствата за масова информация 1944-1991” на Комисията по досиетата, 2018 г.", "date": "2019.01.04", "title": "Шефът на ДС: Със 7 агенти в телевизията ще плуваме само в коридорите"}
{"url": "https://www.faktor.bg/bg/articles/rosen-zhelyazkov", "text": "Петък, 04 Януари, 17:03USD=1.72350 BGN GBP=2.16564 BGN CHF=1.74332 BGN НАЧАЛО • БЪЛГАРИЯ • ВИДЕО • СВЯТ • СПОРТ • БИЗНЕС • ЛАЙФСТАЙЛ Обновена на 04.01.2019 16:48 Законодателните промени ще разделят Европа, прогнозира Желязков Законодателните промени ще разделят Европа, прогнозира Желязков / БГНЕС Желязков: Пакта за мобилност ще раздели Европа Държавата твърдо застава зад протеста на българските тежкотоварни превозвачи на 10 януари в Брюксел. Това заяви транспортният министър Росен Желязков след проведена среща с бранша, предаде репортер на БГНЕС. „Нашата цел е или постигаме нашите цели или блокираме законодателните предложения в пакта за мобилност, който предстои да се разгледа в транспортната комисия на ЕП“, категоричен е министърът. „Даваме си сметка, че имаме неясно мнозинство в парламента, което трябва да бъде информирано за последиците. Законодателните промени ще разделят Европа, въвеждат се протекционистки интереси, които лавинообразно след транспортния сектор ще се разраснат и в други сектори на европейската икономика. Текстовете нарушават основните закони на Европейския съюз“, прогнозира Желязков. „Това е въвеждане на двоен стандарт и кражба на бизнес. Пряко заетите в бранша са 150 хиляди българи. Като се включат и техните семейства над 500 000 души ще се принудят да емигрират в други страни от ЕС“, отбеляза евродепутатът Ангел Джамбазки. Протестът в Брюксел ще се състои от два лъча- единият е българският, а другият ще бъде сформиран от румънски и поляци, латвийци и литовци. Евродепутатът Андрей Новаков заяви, че подготвят алтернативни текстове в промените в европейското законодателство. С тях българските евродепутати оспорват идеята шофьорите да се връщат на две седмици в България, както и да отпадне предложението да се забрани на шофьорите да спят в кабината на камионите. От бранша са категорични, че това няма да е единственият протест и ще има още следващите дни,според превозвачите, са ключови за българския транспортен бизнес.На 10 януари българският транспортен бизнес организира протест в Брюксел. Това се случва за първи път. Следващите дни и седмици ще бъдат ключови за сектора в България. Това заяви изпълнителният директор на Съюза на международните превозвачи Йордан Арабаджиев след проведена среща във връзка с поправките в пакта за мобилност. С два чартърни полета сутринта на 10 януари ще отлетят за Брюксел 360 шофьори, организирани от Съюза на международните превозвачи у нас, за да участват в протеста на пл. „Люксембург”. Транспортните превозвачи ще протестират докато в транспортната комисия на Европейския парламент се гласуват текстове, срещу които възразяват нашите превозвачи. Арабаджиев отказа да разкрие как точно ще премине протестът, както и колко български фирми ще присъстват на площада. За първи път български бизнес протестира в Брюксел, каза Арабаджиев За първи път български бизнес протестира в Брюксел, каза Арабаджиев / БГНЕС „Всички сме единодушни, че това е национална кауза и интерес. С общи усилия трябва да не допуснем тези протекционистки, лобистки текстове да унищожат един от най-работещите бизнеси в страната Браншът е убеден, че с измененията в пакета няма никакъв социален ефект за водача на всеки три или четири седмици както е записано да се връщат в“ експлоатационния център на превозвача по страната на регистрация“. Това означава, че нашите превозвачи трябва да се приберат до България, независимо, че фирмата може да има бази в Европа. Друг текст, срещу който протестират нашите фирми, е „равно заплащане за един и същи труд, на едно и също място“. Това означава шофьор, който е от определена държава да получава минималната ставка за съответната страна. Битката продължава, нещата са много динамични, непрекъснато се добавят и махат текстове. Като пример докладчиците са върнали за повторно прегласуване дали превозното средство да се връща у дома“, коментира в интервю за БГНЕС изпълнителният директор на Камарата на автомобилните превозвачи в България Димитър Димитров. В Брюксел ще бъдат само тежкотоварни превозвачи, автобусите няма да се включват в протеста, но изцяло подкрепят колегите си. Браншът е в готовност всеки един момент да излезе на улицата, когато се наложи, заяви председателят на Конфедерацията на автобусните превозвачи Магдалена Милтенова, която също е убедена, че промените в пакта ще доведат до срив в приходите на икономиката ни./БГНЕС ОБЩЕСТВО • ПОЛИТИКА • КРИМИНАЛНИ И СЪД • ИНЦИДЕНТИ ОЩЕ ОБЩЕСТВО Зимата натрупа до 25 см сняг в Смолянско Виктория и Георги са най-желните имена за новородени Свен Сьорен Байер: Кулата не е Вавилонска, това е светлинна… Глосов: Електронната система за винетките има технически… Половин метър сняг натрупа на Шипка София отбелязва 141 години свобода Борисов изиска от общините да кажат кои пътища да нямат… София празнува 141 години от Освобождението си ОЩЕ БЪЛГАРИЯ Заработи Националният предизборен щаб на ГЕРБ Националният предизборен щаб на ГЕРБ за предстоящите европейски и местни избори през 2019 година проведе първото си заседание днес. По време на заседанието беше утвърдена структурата на Националния предизборен щаб, който ще се… Над 160 снегорина чистят София През нощта в кризисните центрове на Столичната община са нощували 138 души. Снежни виелици и бури застигат страната Оранжев код е обявен за областите Добрич, Варна, Бургас и Сливен заради очаквани ветрове със скорост до 30 метра в секунда, а в Бургаско ще има и обилни снеговалежи. Ще има условия за виелици. БЕЗ ФИЛТЪР \"Дедоларизация\" или бягство от господството на долара Миналата година беше изпълнена със събития, които разделиха глобалното геополитическо пространство на два лагера: тези, които подкрепят американската валута като универсален финансов инструмент и другите, които обръщат гръб на долара. Напрежението в различни точки по света, причинено от икономическите санкции и търговските конфликти, предизвикани от Вашингтон, принудиха засегнатите държави да търсят трескаво алтернативна платежна система, тъй като настоящата е доминирана от долара. WWW.DW.COM • Тук България вече дава своя скромен принос • Радев и Борисов: две псевдоистини за България • Германия: тежка хакерска атака срещу политици • След Амберг: спокойно, Германия е правова държава • Легендата Михаел Шумахер • \"Никой не мисли за нас, болните\" България Общество Политика Криминални и съд Инциденти Свят Международна Балкани Спорт Волейбол Футбол Баскетбол БГ Футбол Тенис На скорост Боен клуб Други спортове Бизнес Икономика Енергетика Наука и IT Лайфстайл Любопитно Шоубизнес Здраве Условия за ползване За нас За контакти За реклама Copyright © 2001-2018 Агенция БГНЕС. Всички права запазени. Съдържанието на Агенция БГНЕС и технологиите, използвани в него, са под закрила на Закона за авторското право и сродните му права. Всички статии, репортажи, интервюта и други текстови, графични и видео материали, публикувани в сайта, са собственост на Агенция БГНЕС, освен ако изрично е посочено друго. Допуска се публикуване на текстови материали само след писмено съгласие на Агенция БГНЕС, посочване на източника и добавяне на линк към www.bgnes.com. Използването на графични и видео материали, публикувани в сайта, е строго забранено. Нарушителите ще бъдат санкционирани с цялата строгост на закона. За вход в Агенция БГНЕС, кликнете ТУК  Прочети още на:  Петък, 04 Януари, 17:03USD=1.72350 BGN GBP=2.16564 BGN CHF=1.74332 BGN НАЧАЛО • БЪЛГАРИЯ • ВИДЕО • СВЯТ • СПОРТ • БИЗНЕС • ЛАЙФСТАЙЛ Обновена на 04.01.2019 16:48 Законодателните промени ще разделят Европа, прогнозира Желязков Законодателните промени ще разделят Европа, прогнозира Желязков / БГНЕС Желязков: Пакта за мобилност ще раздели Европа Държавата твърдо застава зад протеста на българските тежкотоварни превозвачи на 10 януари в Брюксел. Това заяви транспортният министър Росен Желязков след проведена среща с бранша, предаде репортер на БГНЕС. „Нашата цел е или постигаме нашите цели или блокираме законодателните предложения в пакта за мобилност, който предстои да се разгледа в транспортната комисия на ЕП“, категоричен е министърът. „Даваме си сметка, че имаме неясно мнозинство в парламента, което трябва да бъде информирано за последиците. Законодателните промени ще разделят Европа, въвеждат се протекционистки интереси, които лавинообразно след транспортния сектор ще се разраснат и в други сектори на европейската икономика. Текстовете нарушават основните закони на Европейския съюз“, прогнозира Желязков. „Това е въвеждане на двоен стандарт и кражба на бизнес. Пряко заетите в бранша са 150 хиляди българи. Като се включат и техните семейства над 500 000 души ще се принудят да емигрират в други страни от ЕС“, отбеляза евродепутатът Ангел Джамбазки. Протестът в Брюксел ще се състои от два лъча- единият е българският, а другият ще бъде сформиран от румънски и поляци, латвийци и литовци. Евродепутатът Андрей Новаков заяви, че подготвят алтернативни текстове в промените в европейското законодателство. С тях българските евродепутати оспорват идеята шофьорите да се връщат на две седмици в България, както и да отпадне предложението да се забрани на шофьорите да спят в кабината на камионите. От бранша са категорични, че това няма да е единственият протест и ще има още следващите дни,според превозвачите, са ключови за българския транспортен бизнес.На 10 януари българският транспортен бизнес организира протест в Брюксел. Това се случва за първи път. Следващите дни и седмици ще бъдат ключови за сектора в България. Това заяви изпълнителният директор на Съюза на международните превозвачи Йордан Арабаджиев след проведена среща във връзка с поправките в пакта за мобилност. С два чартърни полета сутринта на 10 януари ще отлетят за Брюксел 360 шофьори, организирани от Съюза на международните превозвачи у нас, за да участват в протеста на пл. „Люксембург”. Транспортните превозвачи ще протестират докато в транспортната комисия на Европейския парламент се гласуват текстове, срещу които възразяват нашите превозвачи. Арабаджиев отказа да разкрие как точно ще премине протестът, както и колко български фирми ще присъстват на площада. За първи път български бизнес протестира в Брюксел, каза Арабаджиев За първи път български бизнес протестира в Брюксел, каза Арабаджиев / БГНЕС „Всички сме единодушни, че това е национална кауза и интерес. С общи усилия трябва да не допуснем тези протекционистки, лобистки текстове да унищожат един от най-работещите бизнеси в страната Браншът е убеден, че с измененията в пакета няма никакъв социален ефект за водача на всеки три или четири седмици както е записано да се връщат в“ експлоатационния център на превозвача по страната на регистрация“. Това означава, че нашите превозвачи трябва да се приберат до България, независимо, че фирмата може да има бази в Европа. Друг текст, срещу който протестират нашите фирми, е „равно заплащане за един и същи труд, на едно и също място“. Това означава шофьор, който е от определена държава да получава минималната ставка за съответната страна. Битката продължава, нещата са много динамични, непрекъснато се добавят и махат текстове. Като пример докладчиците са върнали за повторно прегласуване дали превозното средство да се връща у дома“, коментира в интервю за БГНЕС изпълнителният директор на Камарата на автомобилните превозвачи в България Димитър Димитров. В Брюксел ще бъдат само тежкотоварни превозвачи, автобусите няма да се включват в протеста, но изцяло подкрепят колегите си. Браншът е в готовност всеки един момент да излезе на улицата, когато се наложи, заяви председателят на Конфедерацията на автобусните превозвачи Магдалена Милтенова, която също е убедена, че промените в пакта ще доведат до срив в приходите на икономиката ни./БГНЕС ОБЩЕСТВО • ПОЛИТИКА • КРИМИНАЛНИ И СЪД • ИНЦИДЕНТИ ОЩЕ ОБЩЕСТВО Зимата натрупа до 25 см сняг в Смолянско Виктория и Георги са най-желните имена за новородени Свен Сьорен Байер: Кулата не е Вавилонска, това е светлинна… Глосов: Електронната система за винетките има технически… Половин метър сняг натрупа на Шипка София отбелязва 141 години свобода Борисов изиска от общините да кажат кои пътища да нямат… София празнува 141 години от Освобождението си ОЩЕ БЪЛГАРИЯ Заработи Националният предизборен щаб на ГЕРБ Националният предизборен щаб на ГЕРБ за предстоящите европейски и местни избори през 2019 година проведе първото си заседание днес. По време на заседанието беше утвърдена структурата на Националния предизборен щаб, който ще се… Над 160 снегорина чистят София През нощта в кризисните центрове на Столичната община са нощували 138 души. Снежни виелици и бури застигат страната Оранжев код е обявен за областите Добрич, Варна, Бургас и Сливен заради очаквани ветрове със скорост до 30 метра в секунда, а в Бургаско ще има и обилни снеговалежи. Ще има условия за виелици. БЕЗ ФИЛТЪР \"Дедоларизация\" или бягство от господството на долара Миналата година беше изпълнена със събития, които разделиха глобалното геополитическо пространство на два лагера: тези, които подкрепят американската валута като универсален финансов инструмент и другите, които обръщат гръб на долара. Напрежението в различни точки по света, причинено от икономическите санкции и търговските конфликти, предизвикани от Вашингтон, принудиха засегнатите държави да търсят трескаво алтернативна платежна система, тъй като настоящата е доминирана от долара. WWW.DW.COM • Тук България вече дава своя скромен принос • Радев и Борисов: две псевдоистини за България • Германия: тежка хакерска атака срещу политици • След Амберг: спокойно, Германия е правова държава • Легендата Михаел Шумахер • \"Никой не мисли за нас, болните\" България Общество Политика Криминални и съд Инциденти Свят Международна Балкани Спорт Волейбол Футбол Баскетбол БГ Футбол Тенис На скорост Боен клуб Други спортове Бизнес Икономика Енергетика Наука и IT Лайфстайл Любопитно Шоубизнес Здраве Условия за ползване За нас За контакти За реклама Copyright © 2001-2018 Агенция БГНЕС. Всички права запазени. Съдържанието на Агенция БГНЕС и технологиите, използвани в него, са под закрила на Закона за авторското право и сродните му права. Всички статии, репортажи, интервюта и други текстови, графични и видео материали, публикувани в сайта, са собственост на Агенция БГНЕС, освен ако изрично е посочено друго. Допуска се публикуване на текстови материали само след писмено съгласие на Агенция БГНЕС, посочване на източника и добавяне на линк към www.bgnes.com. Използването на графични и видео материали, публикувани в сайта, е строго забранено. Нарушителите ще бъдат санкционирани с цялата строгост на закона. За вход в Агенция БГНЕС, кликнете ТУК  Прочети още на:  Държавата твърдо застава зад протеста на българските тежкотоварни превозвачи на 10 януари в Брюксел. Това заяви транспортният министър Росен Желязков след проведена среща с бранша, предаде репортер на БГНЕС. „Нашата цел е или постигаме нашите цели или блокираме законодателните предложения в пакта за мобилност, който предстои да се разгледа в транспортната комисия на ЕП“, категоричен е министърът. „Даваме си сметка, че имаме неясно мнозинство в парламента, което трябва да бъде информирано за последиците. Законодателните промени ще разделят Европа, въвеждат се протекционистки интереси, които лавинообразно след транспортния сектор ще се разраснат и в други сектори на европейската икономика. Текстовете нарушават основните закони на Европейския съюз“, прогнозира Желязков. „Това е въвеждане на двоен стандарт и кражба на бизнес. Пряко заетите в бранша са 150 хиляди българи. Като се включат и техните семейства над 500 000 души ще се принудят да емигрират в други страни от ЕС“, отбеляза евродепутатът Ангел Джамбазки. Протестът в Брюксел ще се състои от два лъча- единият е българският, а другият ще бъде сформиран от румънски и поляци, латвийци и литовци. Евродепутатът Андрей Новаков заяви, че подготвят алтернативни текстове в промените в европейското законодателство. С тях българските евродепутати оспорват идеята шофьорите да се връщат на две седмици в България, както и да отпадне предложението да се забрани на шофьорите да спят в кабината на камионите. От бранша са категорични, че това няма да е единственият протест и ще има още следващите дни,според превозвачите, са ключови за българския транспортен бизнес.На 10 януари българският транспортен бизнес организира протест в Брюксел. Това се случва за първи път. Следващите дни и седмици ще бъдат ключови за сектора в България. Това заяви изпълнителният директор на Съюза на международните превозвачи Йордан Арабаджиев след проведена среща във връзка с поправките в пакта за мобилност. Прочети още на:  От бранша са категорични, че това няма да е единственият протест и ще има още следващите дни,според превозвачите, са ключови за българския транспортен бизнес.На 10 януари българският транспортен бизнес организира протест в Брюксел. Това се случва за първи път. Следващите дни и седмици ще бъдат ключови за сектора в България. Това заяви изпълнителният директор на Съюза на международните превозвачи Йордан Арабаджиев след проведена среща във връзка с поправките в пакта за мобилност. С два чартърни полета сутринта на 10 януари ще отлетят за Брюксел 360 шофьори, организирани от Съюза на международните превозвачи у нас, за да участват в протеста на пл. „Люксембург”. Транспортните превозвачи ще протестират докато в транспортната комисия на Европейския парламент се гласуват текстове, срещу които възразяват нашите превозвачи. Арабаджиев отказа да разкрие как точно ще премине протестът, както и колко български фирми ще присъстват на площада.  Прочети още на:  Държавата твърдо застава зад протеста на българските тежкотоварни превозвачи на 10 януари в Брюксел.  „Нашата цел е или постигаме нашите цели или блокираме законодателните предложения в пакта за мобилност, който предстои да се разгледа в транспортната комисия на ЕП“, Това заяви транспортният министър Росен Желязков след проведена среща с бранша, предаде  БГНЕС.  „Даваме си сметка, че имаме неясно мнозинство в парламента, което трябва да бъде информирано за последиците. Законодателните промени ще разделят Европа, въвеждат се протекционистки интереси, които лавинообразно след транспортния сектор ще се разраснат и в други сектори на европейската икономика. Текстовете нарушават основните закони на Европейския съюз“, прогнозира Желязков.  „Това е въвеждане на двоен стандарт и кражба на бизнес. Пряко заетите в бранша са 150 хиляди българи. Като се включат и техните семейства над 500 000 души ще се принудят да емигрират в други страни от ЕС“, отбеляза евродепутатът Ангел Джамбазки.  Протестът в Брюксел ще се състои от два лъча- единият е българският, а другият ще бъде сформиран от румънски и поляци, латвийци и литовци.  Евродепутатът Андрей Новаков заяви, че подготвят алтернативни текстове в промените в европейското законодателство. С тях българските евродепутати оспорват идеята шофьорите да се връщат на две седмици в България, както и да отпадне предложението да се забрани на шофьорите да спят в кабината на камионите.  От бранша са категорични, че това няма да е единственият протест и ще има още следващите дни,според превозвачите, са ключови за българския транспортен бизнес.На 10 януари българският транспортен бизнес организира протест в Брюксел. Това се случва за първи път. Следващите дни и седмици ще бъдат ключови за сектора в България. Това заяви изпълнителният директор на Съюза на международните превозвачи Йордан Арабаджиев след проведена среща във връзка с поправките в пакта за мобилност.  С два чартърни полета сутринта на 10 януари ще отлетят за Брюксел 360 шофьори, организирани от Съюза на международните превозвачи у нас, за да участват в протеста на пл. „Люксембург”.  Транспортните превозвачи ще протестират докато в транспортната комисия на Европейския парламент се гласуват текстове, срещу които възразяват нашите превозвачи.  Арабаджиев отказа да разкрие как точно ще премине протестът, както и колко български фирми ще присъстват на площада.", "date": "2019.01.04", "title": "Росен Желязков: Държавата твърдо застава зад протеста на българските тежкотоварни превозвачи в Брюксел"}
{"url": "https://www.faktor.bg/bg/articles/pretarsvan-advokat-predstavlyavame-znakovi-litsa-po-znakovi-dela", "text": "В последните години по стечение на обстоятелствата представляваме знакови клиенти по знакови дела. Нямам съответната оторизация, за да кажа имената им. Те са в една сфера, която по някакъв начинв е свързана с националната сигурност. В конкретния случай става въпрос за дружества от Военно-промишления комплекс. Претърсванията в адвокатски офиси са безпрецедентни. Това заяви в \"Лице в лице\" на Би Ти Ви адвокатът Стоян Стоянов от кантората на адвокатското сружество \"Караделиев и партньори\", която беше претърсена на 19 декември. \"Това е срамна дата в българската история. Засега такива претърсвания не са се случвали, поне в такъв мащаб\", обясни той. \"Претърсването в конкретния случай протече в няколко действия. Сутринта на 19 декември беше направен опит да се проникне в адвокатското дружество от следовател от Следствената служба, продружен от около 15 човека, униформени, представители на ДАНС, които обаче се оказа, че нямат съответното решение от съда. Категорично възразихме срещу предприемането на каквито и да е действия. Казах им , че има адвокатска тайна, неприкосновеност на кореспонденцията адвокат-клиент. Те казаха, че са объркали адреса. Оказа се, че след това са иззели счетоводна документация  от нашето счетоводство – взели са достъпни в НАП документи. Изумителното е, че освен на нашето дружество са взели на още 30 компании, клиенти на това счетоводство. Служителите на реда си тръгнаха внезапно, както и дойдоха.  Върнаха се около обяд.  Поемните лица слязоха от автомобилите на следователя, с очите си ги видях.  Би следвало тези лица да са случайни граждани, поканени да свидетелстват на обиска. Това също е абсолютно нарушение на закона \"   , заяви Стоян Стоянов Имаше и активно претърсване в домовете ни, където по стечение на обстоятелствата имаме офиси, обясни той. Абсурдността на обиска е и във факта, че книгата на акционерите, която търсеха следователите им е предадена доброволно. Поемните лица слязоха от автомобила, от който слезе и следователя. Не е ясно как е обоснован обиска. Това което извършиха срещу нас е в абсолютно нарушение на закона. Фактът, че този случай не намери никакво медийно отразяване показва, че това е атака срещу нас, за да внимаваме кои са ни клиентите, каза още Стоянов. Дойдоха да търсят абсолютно недопустимо документи, които не се съхраняват при нас. Например акционерната  книга на определено дружество, както и удостоверенията за акции на приносител.  Абсурдността на цялата ситуация е, че те търсят документи, които вече са при тях. Точно тази книга на акционерите е предадена доброволно на следствието преди година. Временните удостоверения следва да се търсят от техните собственици. Все едно аз да вляза във вас и да ви искам нотариалния акт за сградата на бТВ.  Те искат да вземат от мен електронния подпис на изпълнителния директор на въпросното дружество, който няма как да е в мен.  Претърсваха в дома ми книга по книга. От домовете си бяхме отведени на разпит за да даваме показания. Колегата Карадалиев е адвокат на едно от лицата привлечени като обвиняем по това дело. Не е ясно как е обоснован обиска. Това което извършиха е в абсолютно нарушение на закона и то в тъмната част на денонощието, което също по закон нямат право. Претърсиха и дома ми по тъмно. След претърсването трябваше да отида на разпит. Питаха ме за двама мои клиенти. Бившият тв водещ, сега адвокат Александър Пелев се оказа косвено замесен в случая.  \"Попаднах случайно в офиса на колегите по време на обиска....\", заяви той  И други наши колеги са притеснявани по дела, които водят, каза още Пелев.  \"Написахме на място пълномощно от страна на адвокат Стоянов за мен, че го представлявам като адвокат, за да ме допуснат, въпреки, че обясних, че съм техен колега.  Това беше напълно гротескна ситуация.\", заяви Пелев.  По отношение на разпитите има категоричен член в закона, който посочва, че адвокати не могат да бъдат разпитвани за техни клиенти. На адвокат Карадалиев е повдигнато обвинение за участие в ОПГ, в резултат на това той вече не може да защитава клиента си. Вероятно това е била целта.  Написахме отворено писмо до различните институции за да алармираме за тази репресия. Въпреки, че излязохме с редица публични декларации, те не получиха никаква публичност. Чрез нас се удрят нашите клиенти, това е удар срещу цялата адвокатура.  Висшия адвокатски съвет излезе с декларация, но с нея не беше поискано от никой да се предприемат някакви действия или мерки. Повод за нашето открито писмо беше и натискът, който се оказва и срещу адвокат Ирен Савова. Прокуратурата не знаем да се е самосезирала за разлепените нейни некролози, което е престъпление.", "date": "2019.01.04", "title": "Адвокат: Датата на обиска в кантората ни е срамна в българската история"}
{"url": "https://www.faktor.bg/bg/articles/vladimir-chukov-2019-a-e-pochti-tolkova-interesna-za-blizkiya-iztok-kolkoto-2018-a", "text": "2019-а година се очертава може би почти толкова динамична, колкото беше и миналата, като считам, че няма да има големи, широкомащабни военни операции. Това каза проф. Владимир Чуков пред БНР в коментар за Близкия изток и дали той ще остане рана и територия на хаос. „Излезе една неофициална статистика за 2018-а година - убити са 20 000 човека, докато предните години, тогава, когато кънтяха оръдията, имахме 100 000, 200 000, нещо от тоя сорт. /.../ Местните играчи не ги подценявайте, оказа се, че те много силно влияят на обстановката и на решенията\", каза още проф. Чуков в интервю за националното радио. Коментирайки изказването на Тръмп - „победихме „Ислямска държава\" и си тръгваме\", професорът каза: „Веднага допълваме, буквално няколко дни по-късно, във военната база в Ирак той каза „почти е победена\". Как изглежда шахматната дъска в момента и колко от нея владее всяка от големите сили с интерес в Близкия изток: „Поне с днешна дата ние имаме три части. 168 хиляди квадратни километра е Сирия, от която някъде около 60% плюс-минус, това е контрол на т.нар. „руска зона\". Там е и Иран, там е и правителството - режимът в Дамаск. Имате Турция, която директно управлява някъде около 5%, а 4% е провинция Идлиб, която е, нека да кажем, там са бунтовниците, там е опозицията, която в огромна част е протурска. Там е и фронтът „Нусра\". И има едни 30% - това са кюрдите, които всъщност ще се види тази година, 2019-а година, накъде отиват\". „2019-а година ще е почти толкова интересна като 2018-а година\", обобщи още проф. Чуков.", "date": "2019.01.04", "title": "Владимир Чуков: 2019-а ще е почти толкова интересна за Близкия изток, колкото 2018-а"}
{"url": "https://www.faktor.bg/bg/articles/chehiya-obmislya-merki-sreshtu-ruskoto-posolstvo", "text": "Мащабният руски шпионаж в Чехия грози Русия с последствия – тя ще трябва да значително да намали персонала на своето посолство там, както и броя на използваните от служителите му автомобили, пише германският таблоид \"Билд\". Въпросът ще бъде обсъден на извънредно правителствено заседание през януари. Отправна точка за обсъждането ще е вътрешният доклад на чешката служба на сигурност и информация (BIS). В него се посочва, че през 2016 и 2017 г. Русия е осъществила кибератаки срещу чешките министерства на външните работи и на отбраната (става дума за хакерските групи ATP28 и Fancy Bear). В резултат на кибератаки, които според чушките служби са извършени от Русия, под заплаха са се оказали комуникационните системи на правителството, а освен това е имало мащабно изтичане на лични данни на правителствени служители. В същото време кадровата структура на руското посолство в Прага е непропорционална – преди всичко заради голямото количество т.нар. технически персонал. Под това прикритие често се подвизават представители на специалните служби, отбелязва \"Билд\". Освен това се предполага, че голяма част от пребиваващите в Чехия или пристигащите в страната руски репортери, специалисти и олигарси също са руски шпиони. В руското посолство в Прага са регистрирани 71 автомобила с дипломатически номера. На един руски дипломат се падат почти по автомобил и половина. Всички тези коли се ползват с дипломатическа защита: съгласно международните договори, те не могат да бъдат глобявани за неправилно паркиране или превишена скорост, освен това полицията няма право да ги обискира. В руското посолство в Чехия работят 140 души, от които 53 притежават дипломатически паспорти. През 2016 г. персоналът е бил сравнително по-малоброен – 51 дипломати и 86 административно-технически сътрудници. \"Можем само да гадаем за какво се използват тези автомобили\", каза чешкият външен министър Томаш Петржичек през декември, след като излезе докладът на контраразузнаването. По думите му става дума за \"изключително голям брой автомобили\", регистрирани за нуждите на посолството. Чешкото контраразузнаване отправи миналия месец остро предупреждение, че Русия и Китай засилват шпионската си дейност в страната, като дългосрочната цел и на двете държави е подкопаване на западните демокрации. Докато китайските шпиони и дипломати съставляват \"изключително висок риск\" за чешките граждани, Москва продължава своята стратегия на хибридна война с цел да печели влияние в страните от ЕС и НАТО, се казва в доклада. Според чешките служби за сигурност, Чехия се явява част от руската хибридна стратегия, насочена срещу ЕС и НАТО. Целта ѝ е да парализира НАТО и да постигне разпадане на ЕС чрез отслабване на отделните страни членки. (източник: Медиапул)", "date": "2019.01.04", "title": "След мащабния руски шпионаж, Чехия готви строги мерки срещу руското посолство в Прага"}
{"url": "https://www.faktor.bg/bg/articles/vlado-bereanu-liviu-dragnya-upravlyava-rumaniya-smenya-pravitelstva-i-premieri", "text": "Румъния се управлява по един уникален начин – от председателя на социалдемократическата партия – Ливиу Драгня, който условно е осъден, вече има и ефективна 3-годишна присъда на втора инстанция, чака се последна инстанция да се произнесе. Този човек е  лидер на всичко, той управлява държавата в сянка, задкулисно сменя премиери. Такава картина нарисува в студиото на Би Ти Ви журналистът Владо Береану, който се опита да обясни просто кризисната ситуация в северната ни съседка. По неговите думи сега за премиер на Румъния е  поставена една откровено казано „обикновена домакиня, бивша учителка, която нищо не разбира от управление“.  И това води до обсурди в управлението, което става все по-неконтролируемо.  Беряно изрази дълбоки съмнения, че Румъния е в състояние да поеме европредседателството, първо заради сложната вътрешна ситуация и второ – заради липсата на компетентни хора, които са в състояние наистина да формулират и решават проблемите в Европейския съюз. Затова определи както напълно състоятелни критиките на шефа на ЕК Жан-Клод Юнкер, че Румъния наистина не знае за какво става дума.  Според Береану сега румънците живеят в един абсурден свят. Страната няма бюджет, опитват се отново да върнат корупцията в страната, тоест, Румъния се движи в обратна посока. Той е убеден, че много скоро, след като бъде обявена окончателната присъда на Драгня, хиляди румънци ще излязат на улицата, за да защитят демокрацията, която в момента е в дълбока криза в страната.", "date": "2019.01.04", "title": "Владо Береану: Ливиу Драгня управлява Румъния, сменя правителства и премиери"}
{"url": "https://www.faktor.bg/bg/articles/glavniyat-arhitekt-na-sofiya-tarsi-myasto-za-nov-skeyt-park-v-knyazheskata-gradina", "text": "Главният архитект на София Здравко Здравков и неговият екип проверяват какви са възможностите да бъде изграден скейт парк около паметника на Съветската армия в Княжеската градина. Задачата му е възложена от кмета на София Йорданка Фандъкова, която днес каза пред журналисти, че обсъждат и други две места в центъра на града, които да са удобни за повече млади хора. В края на 2018 г. полицаи изгониха деца, каращи скейтборд пред Националния дворец на културата, под претекст, че следят за спазването новата наредба за опазване на обществения ред на Столичната община. \"Наредбата категорично не забранява карането на скейтборд, а просто поставя някои ограничения\", посочи днес Фандъкова. Тя цитира текста от документа, в който се казва, че не се разрешава \"изпълнението на каскади с всякакъв вид средства за придвижване тип \"борд\", ролкови кънки и велосипеди\" по парапети, огради, пейки, бордове на фонтани и други места за обществено ползване\". По думите на кмета общината насърчава младите хора да спортуват, като посочи, че се финансират 3 събития годишно, посветени на екстремните спортове. Фандъкова посочи и че в София има място за каране на скейтборд - закритото пространство \"Скейт парк София\" в Студентски град. \"Вярно е, че то не е достъпно по всяко време, но търсим и други възможности\", каза кметът. Зелен площад \"Македония\" Според друг проект на главния архитект, разработен с негови колеги от България и Франция, площад \"Македония\" ще бъде променен, като по думите на Здравков ще бъде превърнат в \"линеен парк\". През април или май Фандъкова очаква да обяви обществената поръчка за ремонта на трамвайните линии по бул. \"Княз Борис III\", като в участъка влиза и площадът. Трамвайните линии ще са с озеленяване като в участъка около \"Руски паметник\" и покрай тях ще има пейки, детски площадки, пешеходна и велосипедна зона. Освен това местата за паркиране ще се запазят, автомобилите ще трябва да спират успоредно на пътните платна.", "date": "2019.01.04", "title": "Търси се място за нов скейт парк около паметника на Съветската армия"}
{"url": "https://www.faktor.bg/bg/articles/iran-prashta-boyni-korabi-v-atlanticheskiya-okean", "text": "Иран смята да изпрати бойни кораби в западната част на Атлантическия океан през март, каза командир на военноморските сили на страната, предаде \"Ройтерс\". Според него присъствието на американски самолетоносачи в Персийския залив е проблем за сигурността на ислямската република. Отговорът на това е с ирански флаг край американски води, казва контраадмирал Турадж Хасани, цитиран от държавната агенция ИРНА. Решението идва на фона на усилията на Иран да увеличи диапазона на действие на флота си по-близо до САЩ, обявен за най-голям враг от властите в Техеран. \"Атлантическият океан е далеч и операцията може да отнеме пет месеца\", обясни Хасани. Потеглянето на иранската флотилия ще започне, когато страната отбелязва новата година през март. По думите му единият от корабите ще е наскоро построеният разрушител \"Санаханд\", който има площадка за хеликоптери и който Техеран обяви, че е оборудван с противовъздушни и противокорабни ракети. Миналия месец Хасани обяви, че Иран ще изпрати два или три плавателни съда на мисия във Венецуела. Флотът на ислямската република в последните години действа по-активно в Аденския залив и Индийския океан, за да защити ирански кораби от сомалийски пирати. Съдове на Революционната гвардия обаче според различни източници са били забелязвани в далечни точки като водите на Венецуела.", "date": "2019.01.04", "title": "Ирански флаг край американски води: Иран праща флотилия в Атлантическия океан"}
{"url": "https://www.faktor.bg/bg/articles/rumanski-ministar-iska-globi-za-zhurnalisti-koito-tsitirat-neprovereni-izyavleniya", "text": "Румънският министър на финансите Еуджен Теодорович заяви, че ще инициира законопроект, който да предвижда глоби за журналисти, които цитират в своите информации „непроверени“ изявления, предаде БТА. Министърът се е разсърдил на медиите, които цитираха през последните дни изявления на сенатора от опозиционната Национално-либерална партия Флорин Къцу, посочват румънски медии. „Зиарул финанчиар“ посочва, че сенаторът, който е бивш банкер и е най-добрият икономист на опозицията, постави под съмнение данни за бюджетния дефицит на Румъния, оповестени в края на годината от Дариус Вълков - икономически съветник на премиера Виорика Дънчила. Вълков съобщи, че бюджетният дефицит през 2018 г. възлиза на 2,92% от брутния вътрешен продукт (БВП), но никой не го попитал откъде има тези данни при положение че фискалната година приключва на 25 януари. Сенаторът либерал Флорин Къцу постави под съмнение цифрата, обявена от Вълков, и заяви, че от министерството на финансите се опитват да манипулират данните. „Зиарул финанчиар“ задава и въпроса защо министърът е поискал оставката на шефа на Националната агенция за данъчна администрация (НАДА) Йонуц Миша, при положение че по данните на Вълков бюджетният дефицит е под 2% от БВП. По негово искане премиерът Виорика Дънчила освободи вчера от длъжност Йонуц Миша и назначи за нов шеф на НАДА Михаела Трикулеску.", "date": "2019.01.04", "title": "Румънският министър на финансите иска глоби за журналисти, които цитират „непроверени“ изявления"}
{"url": "https://www.faktor.bg/bg/articles/tryabva-li-moskva-da-se-strahuva-ot-protestite-v-sarbiya", "text": "За поредна седмица в събота в Белград се провеждат срещи на граждани, недоволни от управляващото правителство начело с президента Александър Вучич. Утре се очаква петият голям протест в столицата. Всичко започна с демонстрация срещу политическото насилие под мотото „Спрете кървавите ризи\", причината за която беше побой на един от членовете на опозиционния „Съюз за Сърбия“ Борко Стефанович. Инцидентът се случи в Крушевац на 23 ноември. Тогава акцията беше преименувана на „Един от петте милиона” заради изявлението на Александър Вучич, че няма да разговаря с опозицията дори и ако пет милиона граждани излязат на улицата, пише \"Фокус\". Протестите преминават без инциденти. Оценките за мащаба им са много различни - докато властите говорят едва за няколко хиляди протестиращи, опозицията твърди, че в митинга на 29 декември са участвали около 70 хиляди души. Един от участниците в протестното шествие, сътрудникът в Института за европейски изследвания в Белград Стеван Гайич, разказва пред руската информационна агенция EA Daily личните си впечатления от последния митинг в сръбската столица. „Според оценките на опозицията около 70 хиляди души са дошли на последния митинг на 29 декември в Белград, според моята лична оценка имаше не по-малко от 50 хиляди. Участвах и в предишния митинг, но този беше по-мащабен и забележим”, заяви Гайич за EADaily. В същото време, подчертава той, в митинга са участвали различни политически движения, които се противопоставят на сегашната власт. „Може да сте забелязали в тълпата и двата плаката, призоваващи за запазването на Косово като част от Сърбия, и многоцветните знамена на гей общността. Събра се целият политически спектър, всички хора, недоволни от диктатурата. Всъщност след последните местни избори в община Лучани можем да наречем властта в Сърбия диктатура. Изборите загубиха всякакво значение, както всички държавни институции под ръководството на Вучич, особено парламентът като най-висш законодателен орган”, отбеляза експертът. Според него депутатите на управляващата Сръбска прогресивна партия са измислили принципно нов подход - възпрепятстване на парламента от страна на властите. „Обикновено опозицията намира начин да възпрепятства закона, предлагайки безкрайни промени в него. И в нашия случай властите правят това, за да съкратят времето за дискусия с участието на парламентарната опозиция”, твърди Гайич. Според експерта въпреки факта, че първият митинг е иницииран от най-голямата опозиционна партия – „Съюз за Сърбия“, самите действия се провеждат без партийни символи, а лидерите на Съюза участват в тях като обикновени граждани. Непартийните лидери говорят на митинги, добави Гайич. Основните изисквания на протестиращите са свързани със свободата на медиите и осигуряването на предпоставки за провеждане на честни избори, обяснява сръбският експерт. „В Сърбия има пълна медийна блокада, опозицията няма възможност да присъства в информационното пространство. Затова тя изисква от властите да осигурят равни условия за участие в изборния процес. На местните избори случаите на кражба на гласове станаха по-чести. Това е видно и от събитията в община Лучани, където в деня на гласуването се появиха оф роуд превозни средства без номера, от които започнаха да изскачат бандити. Там пристигна и функционерът на Министерството на вътрешните работи Дияна Харкалович, за да може лично, според представителите на опозицията, да координира задържането на активисти. При такива обстоятелства провеждането на избори е наистина невъзможно. Сръбският президент в публични изказвания относно опозиционните митинги често пита: „Искат ли избори?\" \"Не, никой не иска избори, в които ще има крадливи гласове\", категоричен е Стеван Гайич. Също на предишния митинг имаше искане да се уволни министърът на вътрешните работи Небойша Стефанович заради участието им във всякакви скандали, припомни експертът. В отговор на молба на руската медия да прогнозира развитието на ситуацията Стеван Гайич изрази мнение, че Сърбия „е пресекла рубикон\" и резултатът при всички положения ще бъде болезнен. „Президентът показа, че не е готов да напусне властта с институционални методи, а моето лично убеждение е, че той е готов на много, за да запази позициите си\", смята експертът. Стеван Гайич също така предложи, че в случай на неблагоприятно развитие на събитията в Косово от гледна точка на сръбските национални интереси протестният потенциал само ще се увеличи. „Видяхме на предишния митинг, че има много повече знамена с картата на Косово и знамето на Сърбия с думите „Не трябва да се предаваме”. Темата за Косово не присъстваше първоначално на митингите, но сега тя става все по-забележима. Гражданите протестират заради липсата на демокрация и свобода на медиите, но и заради предателството на националните интереси, към които има склонност тандемът Вучич - Бърнабич (Ана Бърнабич е сръбската премиерка). Отговаряйки на въпроса дали протестите по улиците в Белград са спонтанни и дали в тяхната организация участват някакви външни сили, Гайич подчерта, че при всякакви демонстрации във всяка страна на света има поне наблюдателна роля на чуждестранните специални служби. „Поне по тази причина навсякъде има чуждестранни дипломатически мисии и техни официални представители. Но по мое мнение сръбският „Майдан“ вече се е случил през 2012 г., когато Александър Вучич, чиито съветници са Александър Сорос (заместник-председател на Фонда за подкрепа на \"Отворено общество\", син на Джордж Сорос) и Тони Блеър, дойде на власт и получи контрол над тайните служби. Това е човек, който вече е изпълнил всички основни изисквания на НАТО за Сърбия, човек, който не е в състояние да предостави дипломатически статут на няколко служители на Руско-сръбския хуманитарен център в Ниш. Този човек води Сърбия към НАТО въпреки всичките му твърдения, че страната се придържа към военния неутралитет. Неговият съветник Блеър пламенно говори не само за бомбардировките на Сърбия, но и за наземната операция на силите на НАТО. А с него Александър Вучич обсъжда зад гърба на сръбската общественост т.нар. компромис, който е нищо повече от признаване на независимостта на Косово, Косово до „Велика Албания“, а Сърбия - в НАТО“, подчерта експертът. Според Стеван Гайич в Русия има оправдан страх от перспективите от „Майдан“ заради събитията в Украйна. „Въпреки това ми се струва, че руската общественост трябва да знае - в Сърбия всичко това вече се случи през 2012 г., когато хората дойдоха на власт, следвайки политика на реализиране на интересите на Северноатлантическия съюз\", увери събеседникът на агенцията. Според експерта политиката на сегашните сръбски власти към Русия е лицемерна. „Александър Вучич знае красиви думи, които трябва да бъдат адресирани до Москва, но ако погледнем конкретни действия, можем да видим, че от 2007 г. насам няма сериозни руски инвестиции в сръбската икономика. Сърбия се отдалечава от Русия, но в същото време успокоява Москва“, коментира Гайич.", "date": "2019.01.04", "title": "Трябва ли Кремъл да се страхува от протестите в Сърбия?"}
{"url": "https://www.faktor.bg/bg/articles/balgariya-nay-predpochitanoto-ime-za-novorodenite-momicheta-prez-2018-g-e-viktoriya", "text": "Най-предпочитаното име за новородените момичета през 2018 г. е било Виктория, а за момчетата родителите залагат най-вече на Георги. Това показва статистика на Националния статистически институт за тенденциите при имената у нас за изминалата година, пише \"24 часа\". От 2007 г. досега името Виктория води първенството сред най-популярните женски имена. Челната тройка, в която Мария е на второ място, а Никол на трето, се запазва вече четвърта година без промяна. Георги също е бил първенец в класацията от 2007 г. до 2015 г. През 2016 г. и 2017 г. отстъпва пред Александър, но през 2018 г. Георги отново застава начело. В топ 3 при избора на име за мъжка рожба също са Александър и Мартин.", "date": "2019.01.04", "title": "България? Най-предпочитаното име за новородените момичета през 2018 г. е...Виктория"}
{"url": "https://www.faktor.bg/bg/articles/bsp-v-amok-darzhavata-otnovo-ya-nyama-ne-kazva-kade-horata-da-kupyat-vinetki", "text": "\"Държавата отново я няма. Отново стои и гледа безучастно - трети ден вече никой не казва къде хората могат купят винетки, къде могат да пътуват с тях и дали ще ги глобяват\", коментира зам.-шефът на транспортната комисия Георги Свиленски от БСП. Спешно правителството да вземе мерки и да успокои българските граждани за винетките, апелира зам.-председателят на парламентарната група на левицата. Свиленски напомни, че опозицията е предупреждавала още през декември, че няма готовност електронното таксуване да стартира от 1 януари. Две години въвеждаме ТОЛ-системата, а в крайна сметка, когато трябва да тръгне, се вижда, че готовност няма, критикува Свиленски. Какво пречеше да се направи пробно тестване на новата система от 15 декември, например, до края на годината, докато се продават още старите винетки, коментира соцдепутатът.", "date": "2019.01.04", "title": "БСП в амок: Държавата отново я няма, не казва къде хората да купят винетки"}
{"url": "https://www.faktor.bg/bg/articles/london-predupredi-moskva-da-ne-razigrava-diplomaticheski-shahmat", "text": "Британският външен министър Джереми Хънт предупреди днес Москва, че Лондон няма да приеме хора да бъдат използвани за дипломатически шахмат, предаде Франс прес, цитирана от БТА. Изказването на Хънт е във връзка със задържането от руските власти на обвинения в шпионаж американски и британски гражданин Пол Уилан. \"Изключително сме разтревожени за него и за семейството му\", заяви Хънт пред Би Би Си и отбеляза, че Великобритания все още не е получила консулски достъп до Уилан, който е поискал помощ от британските власти. Говорителката на руското външно министерство Мария Захарова потвърди днес, че Лондон е поискал консулски достъп до Пол Уилан, който е британски поданик. Молбата за достъп се обработва, посочи Захарова, цитирана от ТАСС. Адвокатът на Уилан съобщи вчера, че руското правосъдие е повдигнало срещу арестувания в Москва на 28 декември негов клиент, обвинение в шпионаж. Руската Федерална служба за сигурност твърди, че е арестувала Пол Уилан, докато е извършвал шпионска акция. Уилан отрича. Ако бъде признат за виновен, може да получи до 20 години затвор, отбелязва Франс прес.", "date": "2019.01.04", "title": "Лондон предупреди Москва да не разиграва дипломатически шахмат"}
{"url": "https://www.faktor.bg/bg/articles/v-portugaliya-se-ochakvat-prisadi-za-koruptsiya-zaradi-izdavane-na-zlatni-vizi", "text": "Португалия днес се очаква да приключи процес за корупция при издаването на т.нар. златни визи на богати чуждестранни инвеститори, извадил на показ спорна, но разпространена в Европейския съюз практика, предаде \"Франс прес\", цитирана от БТА. Скандалът избухна през ноември 2014 г. и принуди министъра на вътрешните работи в предишното десноцентристко правителство Мигел Маседу да се оттегли от поста. След дело, започнало през февруари 2017 г., съдът в Лисабон се очаква в края на деня да обяви присъдата срещу 17 души (включително трима китайски граждани) и четири компании, обвинени в корупция, пране на пари и търговия с влияние. Според обвинението бившият министър, съден за недобросъвестност при изпълнение на служебните си задължения и търговия с влияние, е подпомагал мрежа от висши чиновници и посредници от сферата на недвижимите имоти, за да печели от издаването на разрешителни за пребиваване на чуждестранни инвеститори, наричани златни визи. От края на 2012 г., когато беше на \"финансови инжекции\" от Европейския съюз и Международния валутен фонд и търсеше чужди капитали, Португалия предоставя такива \"разрешителни за пребиваване срещу инвестиции\" на кандидати, готови да платят поне 500 хил. евро за покупка на имот, да инвестират най-малко един милион евро или да създадат 10 работни места. До края на ноември 2018 г. страната е издала 6800 разрешителни за пребиваване на инвеститори и още 11 600 за семействата им срещу общо 4.15 милиарда евро, вложени най-вече в недвижимо имущество. Най-много такива разрешителни - над 4 хил. - са издадени на китайци, които представляват основния контингент от инвеститори, следвани от бразилците. Подсъдимите по делото, гледано в Лисабон, са завишавали изкуствено цените на някои имоти, за да достигнат изисквания праг. Бившият вътрешен министър, изглежда, е подкрепил създаването на пост \"служител на гранична полиция\" в португалското посолство в Пекин, за да се търсят кандидати за такива разрешителни за пребиваване. Португалия обаче съвсем не е единствена или най-щедра в Европа при издаването на \"златни визи\". Според доклад на неправителствените организации \"Трансперънси интернешънъл\" и \"Глоубъл уитнес\", публикуван през октомври, четири страни от ЕС (Австрия, България, Кипър и Малта) дават направо гражданство на чужди инвеститори, а дванадесет държави издават специални разрешителни за пребиваване. България, Кипър и Малта предоставят и двете. \"Това е порочна разпоредба и своеобразна проституция с гражданството, което, както се опасявах от самото начало, облагодетелства корупцията, подхранвайки цяла мрежа от посредници\", заяви пред АФП португалският евродепутат социалист Ана Гомеш. Испания води класацията по брой издадени разрешителни за пребиваване и сума на привлечените по този начин чужди капитали със средно 976 млн. евро годишно. Според докладите на \"Трансперънси интернешънъл\" и \"Глоубъл уитнес\" в последните десет години европейските страни са привлекли общо около 25 млрд. евро, приемайки над 6 хил. нови граждани и около 100 хил. жители. \"Европейското гражданство и разрешителните за пребиваване могат да се купят като луксозна стока\", отбелязват със съжаление двете организации и изтъкват, че миграцията чрез инвестиции е разрастващ се сектор, който носи милиарди евро. Недопустимо е да се говори, че мигрантите и бежанците застрашават сигурността, а после да установяваме, че риториката се променя напълно, щом става дума за богати чужденци, казва Ана Гомеш. Анализирайки подробно случаите с Кипър, Малта и Португалия, докладът на \"Трансперънси интернешънъл\" отбелязва, че в трите страни се наблюдават недостатъчен контрол и конфликти на интереси, които \"отварят вратата на Европа за корупцията\". В рамките на борбата си с прането на пари Европейската комисия се очаква да представи в началото на 2019 г. доклад за състоянието на тези разпоредби. \"Това ще е задълбочено проучване на законодателството и практиките във всички засегнати страни членки\", каза за АФП говорителят на комисията Кристиан Виганд.", "date": "2019.01.04", "title": "В Португалия се очакват присъди за корупция заради издаване на \"златни визи\""}
{"url": "https://www.faktor.bg/bg/articles/novini/svyat/angel-dzhambazki-imame-razreshenie-za-600-dushi-i-dostatachno-kamioni-za-protesta-v-bryuksel", "text": "Имаме разрешение за 600 души и достатъчно камиони, които да присъстват на протеста в Брюксел. Това каза евродепутатът Ангел Джамбазки след среща на транспортния бранш с административната власт във връзка с пакета „Мобилност 1“, предаде Агенция „Фoкус“. „Досега имаме 17 гласове за нашия интерес, а транспортната комисия е от 49 души. Продължаваме да търсим още гласове -продължаваме разговорите, за да видим дали някой ще подкрепи нашите предложения. Ще се опитаме да подпишем колкото се може повече предложения, които са изгодни за нашите превозвачи“, каза още Джамбазки и обясни, че блокираща квота няма.  „Дори и да постигнем добри резултати на 10 януари, не е ясно дали пленарната зала няма да гласува нещо различно. Така че на 10 януари няма да се случи нищо решаващо. Но тогава ще дадем ясната заявка, че не сме хората, които ще се снишават, когато искат да вземат нещо от тях. Ще покажем, че българските граждани са европейски граждани“, заяви Джамбазки. „Вече имаме разрешение за достатъчно български камиони, които да присъстват на 10 януари около площад „Люксембург“. Имаме разрешение за 600 души. На площада ще има и трибуна. Друго няма да издавам по тактически съображения“, заяви той.", "date": "2019.01.04", "title": "Ангел Джамбазки: Имаме разрешение за 600 души и достатъчно камиони за протеста в Брюксел"}
{"url": "https://www.faktor.bg/bg/articles/ruski-kriminalisti-razkriha-nyama-i-sleda-ot-vzrivno-veshtestvo-v-srutiliya-se-blok-v-magnitogorsk", "text": "Криминалисти и експерти от Следствения комитет на Русия са приключили с огледите на разрушения блок в град Магнитогорск, съобщиха от комитета. Те не са открили никакви следи от взривни вещества в иззетите фрагменти от сградата.  Разследването по случая обаче продължава. От Следствения комитет на Русия уточниха, че се работи по всички възможни версии за експлозията, избухнала на 31 декември и сринала един от входовете на 10-етажната сграда, но основната е, че се касае за взрив на битова газ.  Според експертите, обитаването на апартаментите в 10 от входовете на блока е безопасно. Не се препоръчва обаче на собствениците на жилища в два от тях да се завърнат вкъщи. На 9 януари се очаква в четири от входовете да бъде възстановено топлоподаването, но газоподаване няма да има. Междувременно на сайта на местната администрация в Магнитогорски беше публикуван пълния списък на жертвите на инцидента. 39 души загинаха под руините на блока, включително 6 деца. Сред жертвите има цели семейства.  Днес в руския град, който се намира на около 1400 километра от Москва, започват погребенията на загиналите.", "date": "2019.01.04", "title": "Руски криминалисти разкриха: Няма и следа от взривно вещество в срутилия се блок в Магнитогорск"}
{"url": "https://www.faktor.bg/bg/articles/novini/svyat/kongresmen-izbiraneto-na-donald-tramp-e-kato-tova-na-adolf-hitler", "text": "Американският конгресмен Ханк Джонсън сравни избирането на президента на САЩ Доналд Тръмп с издигането на Адолф Хитлер на власт в Германия, съобщава Еврейската телеграфна агенция. По време на проповед в баптистка църква в Атланта, Джорджия, демократът заяви, че Хитлер \"яхна вълната на национализма и антисемитизма, за да се изкачи на власт. Заменете антисемитизма с \"всички латиноси, които пресичат нашите граници, са изнасилвачи, наркодилъри и убийци. Не ви ли звучи познато\", попита Джонсън. Според него американците са избрали расист, самодържец и антиимигрант за президент на САЩ. \"Американците, особено чернокожите американци, не могат да си позволят да допуснат същата грешка относно вредата, която може да бъде сторена от мъж, наречен Хитлер, или мъж, наречен Тръмп\", предупреди демократът. По думите му \"Хитлер приемаше насилието за постигане на политически цели\" и сега Тръмп също така насърчава насилието.", "date": "2019.01.04", "title": "Конгресмен: Избирането на Доналд Тръмп е като това на Адолф Хитлер"}
{"url": "https://www.faktor.bg/bg/articles/noi-s-vazhna-informatsiya-za-vsichki-koito-imat-zapori-varhu-pensiite", "text": "Лицата, върху чиито пенсии са наложени запори по реда на чл. 446 от Гражданския процесуален кодекс, ще имат промяна в размера на удръжката, в резултат от определения нов размер на минималната работна заплата за страната, който от 1 януари 2019 г. е 560 лв. Тези лица ще получат пенсиите си след 7 януари 2019 г. в зависимост от начина на изплащането им - с пенсионен запис, ако се изплащат чрез пощенска станция, или с допълнителен превод по личната сметка, ако се изплащат чрез банка. Изплащането на пенсиите за месец януари т. г. е в стандартния времеви период - ще започне на 7 януари (понеделник) и ще приключи на 21 януари (понеделник).", "date": "2019.01.04", "title": "НОИ с важна информация за всички, които имат запори върху пенсиите"}
{"url": "https://www.faktor.bg/bg/articles/obshtestvo/uvolnyavat-hizharite-otkazali-podslon-na-premraznal-turist", "text": "Хората, които стопанисват заслона на Витоша, до който беше отказан достъп на измръзнал човек, ще бъдат уволнени. „Ще предложа смяна на управляващите на този обект. БТС има правилник за хижнта дейност, в него е записано че всички високопланински хижи трябва да осигуряват 24 часа подслон и храна на всички туристи”, заяви представител на Българския туристически съюз пред БТВ. „Пандемията нощно ходене по планините продължава, два дни преди това тези хора бяха предупредени, че няма да работи заслона. Не мога да се съобразявам с всеки, който му е хрумнало да ходи нощем по планините, всеки си носи отговорност за себе си. Не знаехме че е измръзнал човека, когато разбрахме го пуснахме”, обясни управителят на заслон Черни връх – Чавдар Ефтимов. След опит да изкачи Черни връх в новогодишната нощ мъж едва не умира от измръзване, след като му отказват достъп до заслона в планината. Той и неговите другари са посрещнати враждебно, а запис направен от Димитър Кенаров – единият от групата, разкрива моментът на категоричния отказ, даден в изключително кризисната ситуация. „Единственият начин, по който ги накархме да отворят вратата беше след като бяхме извикали планинската спасителна служба – аз им казах по телефона – моля ви, обадете се на тези хора и ги накарайте да отворят вратата”, разказва приятел на измръзналия Кирил. Вкарах човека вътре, но му бяха крещяли – беше в далечния край на стаята далече от печка, без да му предложат една чаша чай, споделя още туристът. Хипотермията не е като да си ударите пръста, един час по – късно можеше този човек да не е в съзнание, отбелязва още той.", "date": "2019.01.04", "title": "Уволняват хижарите, отказали подслон на премръзнал турист"}
{"url": "https://www.faktor.bg/bg/articles/momchil-metodiev-golemiyat-vapros-e-koi-pravoslavni-tsarkvi-shte-priznayat-novata-tsarkva-v-ukrayna", "text": "\"Томосът е документ, с който приключва процесът на учредяване на новата църква в Украйна. След учредяването на автокефалията, въпрос на самата църква е да реши как ще бъде наричан нейният предстоятел“, коментира пред БНР историкът Момчил Методиев. Той не очаква българската църква да заеме бърза позиция. „Обединителният събор, на който съществуващите църковни структури в Украйна се обединиха в една обща православна църква в Украйна, се проведе на 15 декември. На 6 януари се очаква Вселенският патриарх Вартоломей да даде томос, с който окончателно да бъде учредена автокефална православна църква в Украйна. До този момент най-силната църква там беше украинската църква към Московската патриаршия, но през последните 2 седмици след учредяването на новата църква, се наблюдава един процес на преминаване на енории от Московската патриаршия към новата православна църква. Това се очакваше, защото учредяването и признаването на новата църква вече прекратява причините тази църква да бъде наричана разколническа. Големият въпрос е доколко и кои православни църкви ще признаят новата църква в Украйна“, коментира Методиев. Той припомни, че нито една православна църква не е подкрепила крайните стъпки на Московския патриарх в тази посока. След томоса всяка енория трябва да реши на свое общо събрание към коя църква иска да бъде, посочи Методиев. По думите му тези общи събрания в някои случаи са трудни и спорни.", "date": "2019.01.04", "title": "Момчил Методиев: Не очаквам бърза позиция на българската църква за автокефалията в Украйна"}
{"url": "https://www.faktor.bg/bg/articles/voenen-politsay-namushka-s-nozh-zhena-si-v-plevensko-zavedenie", "text": "Служител на Военна полиция намушка шест пъти с нож съпругата си в централно заведение в Плевен. Инцидентът е станал вчера около 17:00 часа. По неофициална информация 48-годишен мъж и съпругата му, които обаче са в процес на развод,  са били на среща. В един момент между тях избухва скандал и мъжът извадил нож и нападнал жената. Нанесъл и 6 порезни рани, които обаче са повърхностни. Агресорът бил обезвреден от служител на МВР, който също бил в заведението, съобщава \"Нова телевизия\". Жената е без опасност за живота. Мъжът е задържан. Разследването се води от Военна прокуратура.", "date": "2019.01.04", "title": "Военен полицай намушка с нож жена си в плевенско заведение"}
{"url": "https://www.faktor.bg/bg/articles/kamion-se-zabi-v-patnicheski-vlak-na-zhp-prelez", "text": "Камион се удари в пътнически влак на железопътен прелез в Монтана. Катастрофата е станала към 10:15 при спуснати бариери поради преминаването на влака, който пътува по линията Бойчиновци-Берковица, информира бТВ. Няма пострадали пътници, шофьорът на камиона е закаран в болница за преглед.", "date": "2019.01.04", "title": "Камион се заби в пътнически влак на жп прелез"}
{"url": "https://www.faktor.bg/bg/articles/obvineniyat-ot-moskva-v-shpionazh-us-pehotinets-se-okaza-britanets", "text": "Пол Уилън, който беше задържан в Москва по подозрение в шпионаж, е не само гражданин на САЩ, но и на Великобритания, съобщи The Times под заглавие: \"Британският гражданин Пол Уилън е задържан в Русия заради \"шпионаж за Запада\"\". Всъщност 48-годишният Пол Уилън, бивш американски морски пехотинец, беше официално обвинен в шпионаж вчера, тъй като се твърди, че е получил в хотелска стая в Москва флашка, съдържаща таен списък на руски агенти. \"Служителите на американското посолство в Москва са се свързали с британските си колеги, за да ги информират за ареста на Уилън и за статута му на британски гражданин\", пише The Times. Говорител на британското външно министерство заяви, че неговите дипломати \"са подали молба за консулски достъп до задържания британец в Русия, след като са получили молба за помощ\". Името на задържания не се посочва. The Times съобщи, че Пол Уилън е роден в Канада в британското семейство на Едуард и Розмари Уилън, а по-късно се премества в САЩ. Братът на задържания - Дейвид, каза, че членовете на семейство Уилън са хора от околностите на  Бирмингам, и посещават Великобритания, за да се видят с роднини. Според The ​​Times, информацията за британското гражданство на Уилън \"ще засили допълнително напрежението в отношенията между Москва и Лондон\", които вече са влошени след събитията в Солсбъри (отравянето на Сергей Скрипал и дъщеря му Юлия - б.р.). В понеделник Федералната служба за сигурност (ФСС) съобщи за ареста на Пол Уилън, извършен на 28 декември в Москва по време на шпионска акция. ФСС образува срещу него наказателно дело по обвинение за шпионаж, което предвижда наказание лишаване от свобода за срок от 10 до 20 години.", "date": "2019.01.04", "title": "Обвиненият от Москва в шпионаж US-пехотинец се оказа британец"}
{"url": "https://www.faktor.bg/bg/articles/evrodeputatat-ot-enp-andrey-novakov-na-10-ti-yanuari-izlizam-na-protest-s-prevozvachite", "text": "\"Подкрепям недоволството на българските превозвачи на 10-ти януари, ще протестирам заедно с тях\". Това каза пред \"Фокус“ евродепутат от групата на Европейската народна партия Андрей Новаков във връзка с готвения протест от страна на българските превозвачи на 10 януари в Брюксел, заради текстове в пакета „Мобилност 1“, които според тях ощетяват бранша.  „На първо място искам да кажа, че през последните две години превърнах в кауза работата си по пакет „Мобилност“ и намирам за добро постижение, че две години успявахме да блокираме неговото приемане“, посочи той като обясни, че в момента всички българи, които работят по темата, ще се опитат с общи усилия да отхвърлят пакета или поне да предложат алтернативни текстове, които да са в интерес на българските превозвачи. „Подкрепям техния протест и ще изляза да протестирам заедно с тях. Пакетът „Мобилност“ във вида му, в който беше приет от министрите на транспорта в Европейския съюз, е едно от най-лошите законодателни предложения, които някога съм виждал“, коментира евродепутатът.  „Първо, както казах, ще изляза заедно с тях пред сградата на Европейския парламент, а след това заедно с другите българи, с които работим по темата, ще направим всичко възможно да съберем мнозинство, с което да прекараме поправки, които отговарят не само на българския интерес, но и на здравата икономическа логика“, обясни Новаков.  Според него пакетът „Маболност“ и заложените в него текстове се противопоставят на европейското законодателство, което защитава свободното движение на хора и стоки. „Една от основните ни задачи е да заличим текста, който предвижда връщането на камиона, както и да не допускаме текстове, които предвиждат връщането на водача в държавата по произход, да разрешим почивката на борда на превозното средство, защото българските камиони са едни от най-новите, с много добри условия вътре в камината. Също така ще се погрижим да направим така, че максималният брой курсове вътре в Европейския съюз, които към момента искат да се ограничи само до един, да се издейства да бъде до 4-5. Това ще е значително по-добре за българския транспортен бранш“, подчерта българският евродепутат.", "date": "2019.01.04", "title": "Евродепутатът от ЕНП Андрей Новаков: Включвам се в протеста на превозвачите в Брюксел"}
{"url": "https://www.faktor.bg/bg/articles/bnb-puska-moneta-za-plovdiv-evropeyska-stolitsa-na-kulturata", "text": "Българска народна банка (БНБ) представи сребърна възпоменателна монета за Пловдив - Европейска столица на културата. Монетата ще бъде пусната в обращение от 7 януари. Цената ѝ е 78 лева. Номиналната ѝ стойност е 10 лева. На лицето на монетата е изобразена емблемата на БНБ с годината „1879“ върху лентата; околовръст надписи: „БЪЛГАРСКА НАРОДНА БАНКА“, годината на емисията „2019“ и номиналната стойност „10 ЛЕВА“. На гърба на монетата е изобразен Античният театър в Пловдив и околовръст има надписи: „ПЛОВДИВ“ и „ЕВРОПЕЙСКА СТОЛИЦА НА КУЛТУРАТА“. Автори на художествения проект са Пламен Чернев и Преслав Чернев. В периода от 7 януари до 9 януари 2019 г. включително всеки клиент (физическо или юридическо лице) ще може да закупи от Българската народна банка до 2 броя монети, след което възпоменателната монета „Пловдив – Европейска столица на културата“ ще се продава без ограничения. Монетата ще се продава в Българската народна банка – на две каси на пл. „Княз Александър I“ № 1 и на четири каси в Касов център на БНБ на ул. „Михаил Тенев“ № 10, както и в офиси и клонове на Банка ДСК ЕАД, Първа инвестиционна банка АД, Райфайзенбанк (България) EАД и Тексим Банк АД.", "date": "2019.01.04", "title": "БНБ пуска монета за Пловдив - Европейска столица на културата"}
{"url": "https://www.faktor.bg/bg/articles/faynenshal-tayms-rumaniya-nikoga-ne-e-bila-po-korumpirana-kolkoto-prez-2018-g", "text": "В. \"Файненшъл таймс\" пише, че ротационното председателство на Съвета на ЕС ще бъде предизвикателство за Румъния и повод страната да покаже своите амбиции и постижения във вътрешността на съюза. С поемането на председателството тази седмица обаче светлината на прожекторите извади наяве и структурата на тесногръдата власт, на върха на която стои най-силният политик Ливиу Драгня, осъден вече за злоупотреба със служебно положение, пише британското издание, цитирано от румънския информационен сайт Хотнюз. Всеки, който се страхува, че Румъния може да стане феодално владение на Ливиу Драгня - най-влиятелният политик, който дърпа конците и ръководи задкулисните игри, може да намери достатъчно доказателства за това в Александрия - градът, от който произхожда лидерът на Социалдемократическата партия (СДП). Огромната вила на Драгня - с тенис игрище и басейн, се намира близо до центъра на града в един от най-бедните окръзи на страната, пише \"Файненшъл таймс\", цитиран от БТА. Недалеч от вилата се намира централата на агенцията, която бе ръководена от бившата му съпруга Бомбоника, замесена в делото, по което лидерът на СДП бе осъден на първа инстанция на три години и шест месеца затвор за злоупотреба със служебно положение, заради фиктивно назначаване на две представителки на СДП. Драгня обжалва присъдата. В другия край на града се намира комплексът \"Тел Друм\" - пътно-строителна компания, която е в основата на друго дело. Прокурорите казват, че \"Тел друм\" е била средството за забогатяване на Драгня и неговото семейство. Компанията участва в много проекти в окръга, пише \"Файненшъл таймс\". Според прокурорите една от злоупотребите на \"Тел Друм\" е била завишаване на километрите, изградени от компанията, а сигналът по това дело дойде от разследване на Европейската служба за борба с измамите (ОЛАФ). Драгня обаче отхвърля обвиненията. Журналистите от \"Файненшъл таймс\" припомнят, че Ливиу Драгня не може да стане министър-председател заради присъда по дело за изборни измами. Въпреки това той е човекът, който ръководи правителството и упражнява огромно влияние в опит да защити себе си и членовете на неговата партия от разследванията на прокурорите от Националната дирекция за борба с корупцията (НДБК). Миналия месец Драгня поиска от третия свой премиер от поемането на властта през 2017 г. - Виорика Дънчила, да вземе мерки за декриминализиране на някои корупционни престъпления. \"Защо амнистията и помилването да са богохулство?\", запита Драгня на партийно събрание. Той поиска от народните представители да започнат процедура за \"държавна измяна\" срещу президента Клаус Йоханис, който се противопоставя на мерките за смекчаване на борбата с корупцията. Макар да е лидер на лявоцентристка партия, Драгня няма никаква визия за икономически реформи. \"Той е първият румънски лидер, който няма никаква идеология\", коментира журналистът Кристиян Тудор Попеску. \"Румъния никога не е била по-корумпирана отколкото през 2018 г. Защото сега корупцията е институционализирана\", коментира пред \"Файненшъл таймс\" бившият премиер Виктор Понта (който бе изключен от СДП - бел. ред.). \"Файненшъл таймс\" отбелязва, че популярността на Драгня е намаляла още повече след появата през октомври на куфар с документи за бизнеса на лидера на СДП с \"Тел Друм\" и неговите ловни подвизи. Когато Румъния влезе в ЕС, Брюксел й наложи механизъм за наблюдение в сферата на съдебната система и борбата с корупцията. През ноември Брюксел би тревога за крачките назад, които прави Букурещ, и обърна внимание на атаките срещу правовата държава. Вдъхновени от премиера на съседна Унгария, Драгня и неговите съюзници отговориха на критиките на европейските лидери, като нападнаха ЕС, въпреки че 91 процента от румънците искат оставане на страната в блока. \"Не приемам повече лъжите, които идват от запад, и които казват, че правим закони в наш интерес\", каза Драгня през декември. В бедния окръг Телеорман в южната част на Румъния вилата на Драгня изглежда като паметник на недосегаемостта. 74-годишният местен жител Паул си спомня как Драгня е започнал да изкупува земя от съседите, за да построи огромната си къща. Старецът не е говорил от години с него, макар че са съседи. (24 часа)", "date": "2019.01.04", "title": "\"Файненшъл таймс\": Румъния никога не е била по-корумпирана, отколкото през 2018 г."}
{"url": "https://www.faktor.bg/bg/articles/balgarka-e-obvinena-za-bankova-izmama-za-2-mlrd-dovela-do-falit-mozambik", "text": "Българката Детелина Събева е сред тримата обвинени от федерален съд в САЩ за кредитна измама в особено големи размери. Заедно с Андрю Пиърс и Сурджан Сингх - двама нейни бивши колеги от банка \"Креди сюис\" (Credit Suisse), Мануел Чанг - бивш финансов министър на Мозамбик и ливанеца Жан Бустани от фирма в Абу Даби тя е заподозряна в участие в схема за измама в размер на близо 2 млрд. долара. От цялата операция в периода 2011-2016 г. те са присвоили за подкупване на официални лица и за себе си поне 200 млн. долара. Събева, която е представена като бивш вицепрезидент на поделението на Credit Suisse за глобални инвестиции, е била арестувана в Лондон в четвъртък заедно с Пиърс и Сингх. След това 37-годишната българка е пусната от съда под гаранция, докато е в ход процедура за екстрадирането на тримата в САЩ. Мануел Чанг е задържан в събота в Йоханесбург при опит да отпътува с полет за Дубай. Бустани е арестуван в сряда на международното летище \"Кенеди\" в Ню Йорк. Подробности за делата им са описани в обвинението по делото \"САЩ срещу Бустани\" (U.S. v. Boustani, 18-cr-681), повдигнато във федерален съд в Бруклин. Никой от адвокатите на петимата не коментира за медиите, а говорителка на Credit Suisse казва, че \"обвинението показва, че бившите служители са саботирали правилата на банката за вътрешен контрол, действали са за лична облага и са прикривали тази си дейност от банката\". Credit Suisse не е обвинена и обещава изцяло да сътрудничи на разследването. САЩ искат екстрадиране на бившите банкери по 4 обвинения: заговор за пране на пари, заговор за нарушаване на американския закон срещу корупционни практики в чужбина, заговор за измама с ценн икнижа и измама на инвеститори.", "date": "2019.01.04", "title": "Българка е обвинена за банкова измама за $2 млрд., довела до фалит Мозамбик"}
{"url": "https://www.faktor.bg/bg/articles/novini/svyat/mohamed-halaf-reshenieto-na-katar-da-izleze-ot-opek-e-politichesko", "text": "„Решението на Доха да излезе от ОПЕК е по-скоро политическо, отколкото икономическо или финансово. Катар не е голям износител на петрол – около 600 000 барела годишно, докато ОПЕК осигурява 44% от нуждите на света от петрол. Катар не е голям износител, който може да повлияе върху посоките на цените на петрола“. Това каза пред БНР журналистът Мохамед Халаф в коментар за излизането на Катар, най-големия износител на природен газ в света, от организацията на страните износителки на петрол (ОПЕК), на която е член от близо 60 години. Оттеглянето на Катар, трета в света с големи запаси от газ, се случва на фона на спада на цените на петрола в световен мащаб. Емирството ще се съсредоточи върху производството на газ. Анализаторите на глобалната политика са поляризирани в мнението си дали това решение ще повлияе върху пазара на енергия и дали то ще доведе до неизвестност и разбъркване на правилата. „Катар е изолирана от взимането на решението. Не иска повече Саудитска Арабия да я представлява в ОПЕК. Саудитска Арабия и Русия решават абсолютно за посоките на цените на петрола в световен мащаб“, каза още Халаф. Според него разривът между Катар и Саудитска Арабия няма да се отрази турбулентно върху ситуацията в Персийския залив.  Миналата година Саудитска Арабия, ОАЕ, Египет и Бахрейн наложиха търговско ембарго върху Катар заради обвинения във връзки и спонсориране на терористични групи. „Катар е обвинявана във финансирането на различни организации в Сирия, Ирак, Африка, дори“, подчерта Мохамед Халаф. По думите му, не е тайна, че Катар е организирала отвличания на журналисти, на представители на сините каски в Голанските възвишения, например. „Преди около две години в Ирак бяха отвлечени 26 катарци, много от тях бяха от кралското семейство. Тогава Катар даде на различни посредници, свързани н с Иран, с милициите в Сирия, с управници в Ирак, около 1 млрд. долара, за да бъдат освободени тези техни граждани. Така индиректно страната финансира тези организации. Според различните анализи на американските изследователски центрове – под натиска на САЩ и ЕС Катар е направила много по отношение на спиране на тези финанси, но все още има какво да прави в тази посока“.", "date": "2019.01.04", "title": "Мохамед Халаф: Решението на Катар да излезе от ОПЕК е политическо"}
{"url": "https://www.faktor.bg/bg/articles/kiberataka-sreshtu-merkel-nemski-polititsi-i-znamenitosti", "text": "Хакери разкриха лични данни на германския канцлер Ангела Меркел, правителството й, 405 депутати от парламента, както и на известни журналисти, телевизионни водещи и хора на изкуството. Телефонни номера, адреси, кредитни карти и дори съобщения от чатове са публикувани в социалната мрежа „Туитър”. Сред изтичането на информацията са и лична кореспонденция, фактури и дори покани са събития. Засегнати са политици от всички парламентарни партии, с изключение на тези от крайно дясната „Алтернатива за Германия”.  Сред засегнатите е и германският президент Франк-Валтер Щайнмайер, съобщава вестник  „Билд”. Разкрити са и над 3,4 Гигабайта данни и лични снимки на известния сатирик Ян Бьомерман, който преди две години разгневи турския президент Ердоган със стихотворение. Хакерите са изтеглили лични данни и кореспонденции и над 30 журналисти от обществените телевизии А Ер Де и Це Де Еф. Данните са разпространени по време на Коледните празници, но за изтичането им е установено едва преди няколко часа. Първите проверки покават, че изтичането е станало най-вероятно през програмата за имейли „Аутлук”. Според германската медия Ер Бе Бе, която разкри случая, профилът в „Туитър” има над 16 000 последователи и е регистриран в Хамбург. Германските киберспециалисти разследват случая. Не се изключва и външна намеса. Все още не я ясно каква е целта на атаката.", "date": "2019.01.04", "title": "Хакери \"удариха\" Меркел, депутати и германски знаменитости"}
{"url": "https://www.faktor.bg/bg/articles/petya-avramova-predlozhenieto-na-borisov-za-patishta-bez-vinetka-e-spravedliviyat-nachin", "text": "В закона ясно е казано, че републиканските пътища извън населените места са платени. Това, което предложи премиерът Борисов, е справедливият начин – там, където жителите на дадена община искат пътят да е освободен от винетна такса, общината да поеме разходите по поддръжката му. Това каза на брифинг в Министерски съвет министърът на регионалното развитие и благоустройството Петя Аврамова. В последните дни се появиха искания за освобождаване на определени участъци от плащане на винетна такса. С тази такса Агенция \"Пътна инфраструктура\" (АПИ) поддържа, ремонтира и строи републиканските пътища. Премиерът предложи на Националното сдружение на общините в Република България (НСОРБ), ако дадена община има желание определен пътен участък да бъде освободен от пътна такса, тя трябва да вземе решение с Общинския съвет и да бъде подадено искане към държавата, към Министерството на регионалното развитие, с което съответната общината да поеме грижата за поддръжката за определената пътна отсечка. НСОРБ пое ангажимент до няколко седмици да уведоми всички общини в България и ако някоя община има желание за освобождаване на пътни участъци от плащане на винетна такса, това желание да бъде заявено по съответната процедура с решение на Общинския съвет и АПИ ще прехвърли за поддръжка на общината този път и там няма да се заплаща пътна такса, заяви Аврамова. Северната скоростна тангента в София винаги е била проектирана като скоростен път, по който да преминава трафикът. Абсолютно логично е този път да бъде включен в платената пътна мрежа. След като има желание от Столична община и от хората в общината, тази отсечка да се ползва като булевард, при желание от Столична община и решение на Столичния общински съвет нямам нищо против тази отсечка да премине за поддържка към Столична община, каза още регионалният министър. И досега законът е позволявал подобна възможност. Има много общини, които са процедирали участъци, които са минали в собственост на общината, каза кметът на Велико Търново и председател на Управителния съвет на НСОРБ Даниел Панов. Ще направим проучване, ще уведомим премиера и до няколко седмици тези общини, които желаят, ще имат възможност да подадат искания, посочи Панов. Той добави, че доколкото е запознат, в момента искания за освобождаване на пътни отсечки от винетни такси има от жители на София, Пловдив, Асеновград и Варна. След като получаваш отсечка, която е изградена от държавата и мине в общинска собственост, естествено че общината трябва да я поддържа, подчерта Панов. Мисля, че това е едно справедливо решение и ще разгледаме варианта, предложен от премиера Борисов, каза кметът на Варна Иван Портних. Имаме финансова готовност да се справим с така поставените условия. Решението обаче е на Общинския съвет и то ще бъде разгледано на предстоящата сесия. Вярвам, че решението ще е в полза на варненци, заяви Портних.", "date": "2019.01.04", "title": "Петя Аврамова: Предложението на Борисов за пътни участъци без винетка е справедливо"}
{"url": "https://www.faktor.bg/bg/articles/shefat-na-api-shte-ima-nakazani-za-greshkata-s-vinetkite", "text": "\"Кой е допуснал грешка е въпрос на уточнение. Ако е от фирмата изпълнител, ще бъде санкционирана. Ако е от друг служител също\". Това каза в Министерски съвет председателят на УС на АПИ инж. Светослав Глосов след среща с премиера Бойко Борисов и Националното сдружение на общините, предаде \"Фокус\".  „Ще се поеме отговорност от този, който е причинил нетна щета. Не мога да отговоря в момента кой я е причинил“, заяви той. „От понеделник имаме гаранции, че вече ще работят масово всички пунктове, от които могат да се закупят винетки“, обяви Глосов. „Както сега се купуват от А1, от понеделник започват и Easypay, бензиностанции от всички вериги ще продават винетки, големи търговски вериги. В населените места, където няма вериги и пунктове, ще става през пощата“, уточни инж. Глосов. „Ако бъдете хванати на пътя без винетка, книжна или електронна, услугата ще ви бъде предоставена от патрулните ни коли. Глоба в този момент няма да има“, коментира той. „Тестването на системата се извършва от изпълнителя и наши екипи. Винаги в такава система може да има сривове“, посочи Светослав Глосов. „Има закъснение в монтажа на някои от граничните пунктове. Имаме увереност от изпълнителя, че до края на седмицата ще бъдат монтирани, ще има и възможност за продажба в кеш“, каза още той.", "date": "2019.01.04", "title": "Шефът на АПИ: Ще има наказани за грешката с винетките"}
{"url": "https://www.faktor.bg/bg/articles/karadaya-s-pozdrav-kam-dps-po-sluchay-rozhdeniya-den-na-partiyata", "text": "Лидерът на ДПС Мустафа Карадайъ поздрави съпартийци и симпатизанти по случай 29 години от създаването на партията. \"Скъпи съпартийци! Днес се навършват 29 години от основаването на Движение за права и свободи и това е повод да се поздравим за постигнатото в името на мира и на демокрацията, в името на правата и свободите в нашата Родина и да си пожелаем нови успехи. Когато създавахме партията, обществото беше разделено и разединено. Беше време за големия избор за бъдещето на България. Тогава ние избрахме мира и демокрацията пред реваншизма и омразата. Тогава ние участвахме активно и съзидателно в изграждането на основите на демокрацията – за да бъдат основите здрави и процесът да е необратим. Тогава нашият почетен председател д-р Ахмед Доган начерта перспективите за развитие, показа пътя на страната и условието за това, а именно: България да е част от евроатлантическите структури – НАТО и Европейски съюз. Вече 29 години стоим сериозно на политическата сцена, отговорни за днешния и утрешния ден, отстояваме правата и свободите на българските граждани, достойнството на всеки един човек, пазим и защитаваме демокрацията, защото твърдо вярваме, че единствено тя може да гарантира мира и благополучието, справедливостта, правата и свободите. Днес обществото отново е разединено, езикът на омразата и агресията са навсякъде и това е така не само в България, така е в Европа и в света. Като че ли демокрацията е в отстъпление, а перспективите за бъдещето са все по-тревожни и мрачни. Но ние, където и да сме, винаги оставаме отговорни, пазим устоите на демокрацията и намираме опора в евроатлантическите ценности. Намираме сили в нашата биография, в историята ни и вярваме, че без мира демокрацията е в риск. Сега, когато отново е време на омраза и разединение, ние трябва да се обединим около нашите ценности и силно и мощно да защитим мира и демокрацията. Само така можем да направим света по-добър, да гарантираме правата и свободите, да работим за по-добър живот тук и сега, да гарантираме бъдещето на нашите деца. Поздравявам ви от мое име и от името на ръководството на Движение за права и свободи с годишнината от основаването на нашата партия и ви желая здраве и много сили, дързост и вдъхновение заедно да постигаме нови победи и много успехи, за по-доброто бъдеще на България, региона и Европа!\", се казва в поздравителния адрес на Карадайъ.", "date": "2019.01.04", "title": "Карадайъ поздрави ДПС по случай рождения ден на партията"}
{"url": "https://www.faktor.bg/bg/articles/shest-zemetreseniya-razlyulyaha-turtsiya", "text": "Шест земетресения бяха регистрирани в южния турски окръг Адана, съобщава Дирекцията за управление при бедствия и извънредни ситуации (АФАД). Първият трус с магнитуд 2,9 по Рихтер е станал в 3.46 ч. местно време. Той е бил последван от пет вторични труса, най-силният от които е бил с магнитуд 3,7 по Рихтер (в 8.10 ч.). Земетресенията са били усетени в редица населени места в окръг Адана, както и в съседния окръг Османие. По първоначални данни няма ранени хора и разрушения.", "date": "2019.01.04", "title": "Шест земетресения разлюляха Турция"}
{"url": "https://www.faktor.bg/bg/articles/nikolay-nenchev-badeshteto-na-voennite-ni-samoleti-e-v-ratsete-na-ahmed-dogan", "text": "Бившият военен министър Николай Ненчев заяви в предаването \"Свободна зона\" по ТВ Европа, че сделката за американските самолети Ф-16 зависи от Ахмед Доган. По думите му, в парламента групите на \"Атака\" и на \"Воля\" вече категорично са заявили, че няма да гласуват за сделката, а БСП още от самото начало на преговорите каза, че не иска американските машини и подкрепя идеята за \"Грипен\" на президента Румен Радев.  \"Големият проблем не е в цената и в модела на самолетите, а в това, как депутатите от ДПС ще гласуват за тази сделка. Без гласовете на хората на Ахмед Доган, няма как сделката да мине през парламента\", коментира Ненчев.", "date": "2019.01.04", "title": "Николай Ненчев: Бъдещето на военните ни самолети е в ръцете на Ахмед Доган"}
{"url": "https://www.faktor.bg/bg/articles/novini/svyat/amerikanski-senatori-zayaviha-che-nyama-da-dopusnat-dmitriy-rogozin-da-poseti-sasht", "text": "Американските парламентаристи се готвят за попречат на Дмитрий Рогозин, бивш руски вицепремиер  и председател на \"Роскосмос\" да посети САЩ, съобщава Politico и припомня, че той е в списъка на руските граждани, на които са наложени санкции заради участието им в анексирането на Крим.  Рогозин е получил поканата през есента на миналата година от директора на НАСА Джим Брайдънстийн.  Междувременно сенатор Джин Шахин заплаши, че ще блокира поканата. \"Брайдънстийн трябва незабавно да оттегли поканата си, пхреди Конгресът да се намеси\", заявил Шахин. \"Рогозин е известен със своите раситски, хомофобски и антиамерикански изказвания и неговото идване в САЩ означава паци среищу фундаменталните ценности на нашата външна политика\", коментирал сенаторът и добавил, че ареста и обвинението в шпионаг на американския гражданин Пол Уилан е допълнително основания санкциите стриктно да се идзпълняват.", "date": "2019.01.04", "title": "Американски сенатори заявиха, че няма да допуснат Дмитрий Рогозин да посети САЩ"}
{"url": "https://www.faktor.bg/bg/articles/novini/svyat/kamarata-na-predstavitelite-v-sasht-odobri-byudzhet-bez-sredstva-za-stena-po-granitsata-s-meksiko", "text": "Конгресът на САЩ се събра за първи път след междинните избори през ноември.  Камарата на представителите, чийто нов състав е доминиран от демократите, одобри два законопроекта за финансиране на федералното правителство. Те обаче не предвиждат пари за изграждане на стена по границата с Мексико.  С това демократите отново се противопоставиха на американския президент Доналд Тръмп, който поиска 5.6 милиарда долара за строителството на стената, с която да се ограничи нелегалната миграция от страни предимно от Централна Америка.  Очаква се приетите законопроекти да бъдат блокирани от Сената, в който мнозинство имат републиканците.  Прездидентът Тръмп заяви, че ще наложи вето на всеки документ, който не предвижда финансирането на стената.  Нанси Пелоси от Демократическата партия, която стана председател на Камарата на представителите, заяви, че проектът за изграждането на подобна стена не отразява ценностите на Америка. Заради спора между демократите и Тръмп федералното правителство беше спряно частично. Близо 1/4 от него остава затворена и днес.", "date": "2019.01.04", "title": "Камарата на представителите в САЩ одобри бюджет без средства за стена по границата с Мексико"}
{"url": "https://www.faktor.bg/bg/articles/novini/balgariya/prof-zahariev-premenila-se-korneliya-poglednala-se-pak-v-tiya", "text": "\"Ние сме в позиция на опозиция. Това е удобната формула за Корнелия Нинова, както и за нейните предшественици. След избора ѝ за лидер на партията, се оказа, ако трябва да перефразираме поговорката - \"пременила се Корнелия, погледнала се - пак в тия. Нинова е инструмент на перспективните си интереси и политики\". Това заяви в предаването \"Свободна зона\" по ТВ Европа проф. Захари Захариев от БСП. По думите му, няма особена разлика между предшествениците на Нинова и политиката, която тя води.  \"Най-лесно е да се отрече всичко, което правителството прави и да се повтаря какъв пресъпник бил Бойко Борисов, но това поведение не е полезно, както за БСП, така и за България. Трябва да преусмислим политическото си поведение не само на \"Позитано\" 20, а и в световен мащаб и да мислим за утрешния ден\", коментира проф. Захариев. \"Сергей Станишев трябва да води листите за Европейските избори. Нинова е плод на политиката, която водеше Станишев. Абсурдбно ще е, ако лидерът на ПЕС остане извън ЕП. Лидерката на БСП ще постъпи разумно, ако използва Станишев за алиби при загуба на БСП на евроизборите\", каза още Захариев.  Водещият Георги Коритаров пък допълни, че социалистите използват историята и когато им е удобно, казват, че са столетница и наследници на БКП, а в други моменти - че са модерни партии. Коритаров припомни още, че социалистите за пръв път са разделени по политически критерии и даде за пример \"Истанбулската конвенция\".", "date": "2019.01.04", "title": "Проф. Захариев: Пременила се Корнелия, погледнала се - пак в тия"}
{"url": "https://www.faktor.bg/bg/articles/borisov-1-22", "text": "\"В рамките на няколко седмици кметовете и общинските съветници да вземат решение и да ни го изпратят писмено, за да извадим тези пътища от списъка за винетната система\". Това каза премиерът Бойко Борисов в Министерски съвет след среща с представители на Националното сдружение на общините.  „Пътища, част от републиканската пътна мрежа, например Варна - „Златни пясъци“, Варна - Аксаково или Пловдив - Асеновград. Тези общини, които искат, имат желание и финансови възможности“, заяви Бойко Борисов.  „Благодаря за разбирането. Дали са 2 или 3 седмици няма значение. Въпросът е дали да се вземе като решение. Има разделение на властите, демократично, въпросът е да ни уведомите“, обясни премиерът. „София е поискала Северната скоростна тангента. Уведомяват ни, предоставяме я за поддържане на съответната община и не се налага такса за движение по нея“, поясни Борисов. „Мисля, че е справедливо и правилно“, каза още той.", "date": "2019.01.04", "title": "Борисов: До няколко седмици общините да решат кои пътища да извадим от списъка за винетната система"}
{"url": "https://www.faktor.bg/bg/articles/senatorat-koyto-se-protivopostavi-na-amerikanskoto-nahluvane-v-irak-mozhe-da-oglavi-pentagona", "text": "Американският президент Доналд Тръмп обмисля кандидатурата на бившия американски сенатор Джим Уеб за поста министър на отбраната, съобщава TACC позовавайки се на вестник The New York Times. Според неговите информирани източници в американската администрация кандидатурата на демократа Уеб е понастоящем има по-голяма подкрепа в Белия дом, дори в сравнение с редица видни републиканци. Както беше отбелязано, представители на вицепрезидента Майкъл Пенс и изпълняващия длъжността началник на кабинета Мик Мълвейни вече се свързаха с Уеб по този въпрос. Както отбелязва The New York Times, Уеб многократно се противопоставя на американското нахлуване в Ирак, което съвпада с позицията на Тръмп, който иска да изпълни предизборното си обещание да изтегли американските войски от Сирия и Афганистан. Също така бившият сенатор, както и Тръмп, е привърженик на по-агресивни мерки срещу Китай, пише вестникът, цитиран от \"Фокус\". На 19 декември Тръмп обяви решение да започне изтеглянето на американски войски от Сирия. На 20 декември той съобщи в Twitter, че Джеймс Матис е подал оставка като ръководител на Пентагона. Първият му заместник, Патрик Шанахан, бе назначен за изпълняващ длъжността министър на отбраната. Матис съобщи, че е решил да напусне поста заради различия в мненията с президента.", "date": "2019.01.04", "title": "Сенаторът, който се противопостави на американското нахлуване в Ирак, може да оглави Пентагона"}
{"url": "https://www.faktor.bg/bg/articles/papata-katsa-s-helikopter-v-rakovski", "text": "Първо причастие от папа Франциск ще получат 40 деца от Раковски. Това ще стане при визитата на Светия отец в градчето на 6 май, който ще кацне с хеликоптер от София. \"Децата са 7-8-годишни и много се вълнуват, че този свят за тях момент ще бъде в присъствието на главата на Римокатолическата църква\", заяви отец Младен от храма \"Пресвето сърце Исусово\", цитиран от \"24 часа\". Той призна, че готвят дарове за понтифика, които обаче трябва да са съобразени с изискванията на църквата.  На 14 януари един от свещениците в Раковски отец Димитър ще посети Ватикана, за да получи подробни указания за посещението на папа Франциск. Там ще му бъде разяснено какви песни ще се пеят, времетраенето на богослужението, както и какъв трон да се изработи за светия отец. При визитата на папа Йоан Павел Втори в Пловдив през 2002 г. беше направен трон, чиито крака завършваха с лъвски лапи, припомнят очевидци. \"Готвим се усилено. Цял папа на крака ни идва, това е грандиозно събитие, което се случва веднъж в живота\", вълнува се и кметът на Раковски Павел Гуджеров. Градчето, съставено от три квартала - Генерал Николаево, Секирово и Парчевич, е населявано от най-голямата католическа общност у нас. Преди Коледа правителството отпусна на община Раковски 2,5 млн. лева за папската визита.  С парите ще бъдат благоустроени 9 улици, които никога не са виждали асфалт. В момента върви процедура за избор на изпълнител и ако няма обжалване, стартира работата. \"Ще бъдат изградени тротоари и положена настилка, тъй като в момента са на пръст\", посочи кметът.Той очаква поне 50 000 да дойдат в Раковски от страната и чужбина. Още преди да стане ясно, че Светият отец ще гостува, площадът и централната част на градчето били преобразени с 1 млн. лева. Премахната е старата настилка, оформени са градинки, направено е ново осветление и е изграден сух фонтан. Самият Гуджеров призна, че чака списък със задачи. В края на м.г. при него дошла делегация, начело с папския нунций и шефката на премиерския кабинет Румяна Бъчварова да уточнят детайли по посещението.", "date": "2019.01.04", "title": "Папата каца с хеликоптер в Раковски, ще даде причастие на 40 деца"}
{"url": "https://www.faktor.bg/bg/articles/pada-granitsata-mezhdu-albaniya-i-makedoniya", "text": "Албания и Македония може да направят крачка към опростяване на граничния контрол между двете съседни държави, предаде сръбското радио Б92.  Премиерът в Скопие Зоран Заев посочи, че той няма нищо против свободното движение на хора и стоки между двете страни. \"Аз съм голям привърженик на идеята контролът между нашата страна и Република Албания да бъде осъществяван на едно гише\", заяви той.  Министър-председателят на Македония коментира изказване на колегата си в Тирана Еди Рама. \"След като облекчихме граничния контрол по границата с Косово, ние можем да направим същото и с Гърция, Македония и Черна гора\", заяви албанският премиер в новогодишното си обръщение малко преди контролът между Албания и Косово да бъде опростен.  \"Аз бих направил същото\", заяви още Заев вчера.", "date": "2019.01.04", "title": "Пада границата между Албания и Македония?"}
{"url": "https://www.faktor.bg/bg/articles/novini/svyat/mnozinstvoto-konservatori-sa-protiv-sdelkata-na-tereza-mey-za-brekzit", "text": "Мнозинството в Консервативната партия на британския премиер Тереза Мей е против нейната сделка с Европейския съюз за Брекзит, показва проучване цитирано от Ройтерс. 59 процента от членовете на партията са против споразумението, а 38 на сто го подкрепят.  Повече от половината смятат, че сделката не зачита резултата от референдума през 2016 г., на който британците гласуваха за излизане на страната от ЕС.  Споразумението ще бъде подложено на гласуване от британския парламент през седмицата, която започва на 14 януари. Първоначално вотът бе насрочен за миналия месец, но Тереза Мей го отложи, признавайки, че сделката ще бъде отхвърлена.  Британският министър за Брекзит Стивън Баркли междувременно предупреди, че един нов референдум за членството на страната в ЕС само ще изостри още повече разделенията в британското общество. В интервю за германския вестник \"Билд\" Баркли каза, че евентуалният нов референдум не може да бъде организиран преди изборите за Европейски парламент през май. При второ допитване \"европейските избори ще трябва да бъдат произведени и във Великобритания. Това означава огромни вреди за демокрацията, защото хората гласуваха за оттегляне, но въпреки това ще трябва да гласуват отново в края на май\", подчерта Баркли. Британският министър за Брекзит предупреди, че европейците \"също нямат никакъв интерес от (втори референдум), тъй като той ще предизвика силна популистка реакция\".  Предвидено е Великобритания да напусне Европейския съюз на 29 март.", "date": "2019.01.04", "title": "Мнозинството консерватори са против сделката на Тереза Мей за Брекзит"}
{"url": "https://www.faktor.bg/bg/articles/novini/balgariya/m-konstantinov-tezi-evroizbori-shte-sa-mnogo-vazhni", "text": "\"Досега в новата история не е имало три пъти избори в една година. Ако нещата вървят нормално, очаквам да има два вота през годината – европейски и местни\", коментира математикът проф. Михаил Константинов пред Bulgaria ON AIR.  По думите му, европейските избори винаги са били лакмус за разпределението на политическите сили у нас. \"Властта ще остане стабилна, ако ГЕРБ плюс евентуален техен бъдещ съюзник, като например градската десница, имат 9 или повече депутати. Ако БСП имат 9 депутати, това е индикация, че социалистите имат някакво предимство, което може да доведе до предсрочни избори. Българите малко неглижираме еврооизборите, но този път те са важни, защото ще покажат може ли да се стигне до предсрочни избори в България\", прогнозира проф. Константинов.   \"За България местните избори са от фундаментално значение. Разгромната победа на ГЕРБ от предишния местен вот няма да се повтори, но няма как при стабилни местни структури те да имат много по-слаб резултат\", заяви още проф. Михаил Константинов. \"Прословутото машинно гласуване, за което говори президентът, в Европа го няма – има го в Индия и Венецуела\", каза още математикът.", "date": "2019.01.04", "title": "М. Константинов: Тези евроизбори ще са много важни"}
{"url": "https://www.faktor.bg/bg/articles/balgari-protestiraha-v-kyoln-sled-smartta-na-dete", "text": "Близо 800 българи протестираха пред клиника в западния германски град Кьолн заради смъртта на момиченце, съобщава френскоезичният информационен сайт Дьокотидиен (Decotidien). 4-годишната Селин починала, след като била прегледана в спешното отделение на медицинското заведение малко преди Коледа. Момиченцето, чиито родители са дошли от България, имало висока температура – близо 40 градуса според майка ѝ, 28-годишната Вероника. Лекарят, който прегледал Селин, обаче казал, че тя просто е хванала вирус, и й предписал ибупрофен, с който да бъде лекувана вкъщи, разказал бащата Норджан, също на 28 години. Впоследствие момиченцето починало. Пред БТВ бащата на починалото дете заяви, че ще съди личната си лекарка и болница за това, че не са реагирали адекватно. Почерненият мъж изляв гнева си и откровено каза, че в Германия се държат с емигрантите като с животни.", "date": "2019.01.04", "title": "Сънародникът ни в Кьолн, който загуби детето си: Ще съдя болницата, държаха се с нас като с животни!"}
{"url": "https://www.faktor.bg/bg/articles/sofiya-otbelyazva-141-godini-ot-osvobozhdenieto-si", "text": "София отбелязва 141 години от Освобождението на града от турско робство. На 4 януари с празнично биене на камбаните на централните софийски храмове, благодарствен молебен и литийно шествие ще бъде отбелязана годишнината от навлизането на руските войски под предводителството на генерал Йосиф Владимирович Гурко в София и освобождението на града. Тържествен молебен ще бъде отслужен в църквата „Света Неделя”, където се е състояла първата заупокойна служба в памет на загиналите в присъствието на генерал Гурко. От 10:30 часа от храма ще тръгне литийно шествие, което ще завърши с поднасяне на цветя и венци пред паметниците на генерал Гурко и Цар Освободител. От 11:15 часа пред паметника на Българския опълченец ще започне литературно-музикална програма и ще бъдат поднесени венци и цветя.", "date": "2019.01.04", "title": "София отбелязва 141 години от освобождението си"}
{"url": "https://www.faktor.bg/bg/articles/novini/svyat/nansi-pelosi-gotova-da-zadeystva-protsedura-po-impiychmant-sreshtu-tramp", "text": "Новият председател на долната камара на Конгреса на САЩ Нанси Пелоси не изключи възможността за задействане на процедура по импийчмънт срещу президента Доналд Тръмп, предаде Асошиейтед прес. В същото време демократката Пелоси уточни, че това зависи от резултатите от разследването на специалния прокурор Робърт Мълър за евентуален таен сговор между кампанията на Тръмп и Русия по време на президентските избори в Съединените щати през 2016 г. Въпросът дали да бъде задействана процедурата по импийчмънт не бива да зависи от политически причини, подчерта тя в интервю за американската телевизия Ен Би Си. На междинните избори в САЩ през ноември демократите установиха контрол над Камарата на представителите. Именно долната камара на Конгреса може да задейства процедура по отстраняване на президента. Републиканците на Тръмп обаче запазиха мнозинството си в Сената, което на практика обрича всеки опит за импийчмънт на неуспех. По-рано Пелоси предупреди, че евентуалното задействане на процедурата би всяло разделение. Демократите избягваха да споменават думата \"импийчмънт\" по време на кампанията за междинните избори поради опасения, че това може да има обратен политически ефект, отбелязва АП. Самият Тръмп отрича да е извършил нещо нередно. Вчера, първия ден от работата на новия Конгрес, двама демократи от Камарата на представителите внесоха проекти за задействане на процедура за отстраняване на президента. Този ход на Брад Шърман от Калифорния и Ал Грийн от Тексас е чисто символичен, поне засега, отбелязва АП. Той обаче е знак за Нанси Пелоси, че някои представители на Демократическата партия може да подкрепят задействане на процедура за импийчмънт срещу президента. Също вчера демократите в правната комисия към Камарата на представителите внесоха законопроект за защита на Робърт Мълър от уволнение. Президентът на САЩ многократно е критикувал разследването, водено от специалния прокурор срещу него.", "date": "2019.01.04", "title": "Нанси Пелоси готова да задейства процедура по импийчмънт срещу Тръмп"}
{"url": "https://www.faktor.bg/bg/articles/novini/balgariya/speshna-sreshta-na-prevozvachite-s-darzhavnata-administratsiya-i-evrodeputati", "text": "Спешна среща на браншовите организации на превозвачите у нас с представители на държавната администрация и евродепутати. Поводът - организираният от тях международен протест в Брюксел във връзка с пакета „Мобилност\". На 10 януари родните превозвачи ще изкажат недоволството си в центъра на белгийската столица. Те настояват Комисията по транспорт и Европейският парламент да се вслушат в гласа им и да приемат предложените три поправки в пакета, отнасящи се до нощните почивки на шофьорите, регламента за техните командировки и задължението им да се връщат в България на всеки 4 седмици. Превозвачите разчитат на подкрепа от страна на държавата и се надяват да успеят да съберат блокиращо мнозинство в европарламента заедно с други 12 държави от Източна и Югоизточна Европа.", "date": "2019.01.04", "title": "Спешна среща на превозвачите с държавната администрация и евродепутати"}
{"url": "https://www.faktor.bg/bg/articles/novini/svyat/v-bosilegrad-otnovo-na-protest-zaradi-zamarsyavane-na-okolnata-sreda", "text": "Жители на Босилеград излизат по обед на втори протест заради замърсяване с тежки метали на реките и почвите в региона. В края на декември местните алармираха, че двете мини за оловно-цинкова руда и бакър в селата Караманица и Мусул изливат отпадъчни води с тежки метали в река Драговищица, която се влива в българското течение на Струма. Според хората водата, почвата и въздухът в региона са замърсени, а институциите и в Сърбия, и в България бездействат. Миналата седмица, министър Нено Димов отговори, че замервания се правят постоянно и според тях няма индикации за отклонения от нормата. Въпреки това той поиска писмена информация по случая от сръбския си колега.", "date": "2019.01.04", "title": "В Босилеград отново на протест заради замърсяване на околната среда"}
{"url": "https://www.faktor.bg/bg/articles/novini/svyat/kraynodyasna-partiya-v-germaniya-organizira-patruli-sreshtu-imigranti", "text": "Крайнодясна партия организира патрули в германски град. Доброволните отряди били свикани, за да защитават населението от имигранти. Първият от тях вече тръгна по улиците на Амберг в Бавария.  Повод за формирането на отрядите беше инцидент в навечерието на Нова година. Четирима младежи от Иран и Афганистан без повод нападнали няколко души на улицата. Предполага се, че са били пияни. Сериозно пострадали няма, а четиримата са задържани.   Въпреки това, малка, крайнодясна формация обяви в социалните мрежи, че свиква доброволци. Облечени в червени жилетки няколко от тях обикаляха улиците. Те обявиха, че ще създадат \"зони на сигурност\" в града.  Според кметът на Амберг патрулите били от хора, пристигнали от други градове. Той предупреди, че обиколките им могат да провокират излишно напрежение.", "date": "2019.01.04", "title": "Крайнодясна партия в Германия организира патрули срещу имигранти"}
{"url": "https://www.faktor.bg/bg/articles/novini/balgariya/neno-dimov-zaradi-zelenite-gubim-po-1-mln-lv-na-den", "text": "„Марк Жирадели е придобил „Юлен” някъде през 2015 – 2016 г., водил е разговори и преговоир още от 2012 г. – това е бил дълъг процес. За конфликт на интереси не съм компетентен да отговаря дали има”, обясни в предаването „Тази сутрин” по bTV министърът на околната среда и водите Нено Димов. Ще поискаме независим международен консултант, който да прегледа всичките точки по концесионния договор с „Юлен”, посочи още той.  Витоша има същите проблеми, каквито има и Банско, отбеляза министърът на околната среда и водите. „Витоша е абсолютно замряла като курорт, тя трябва да бъде върната на софиянци, но и възможността да имаме зимна младежка олимпиада също е шанс да развием България като ски дестинация”, каза Нено Димов.  „В планинските и полупланинските райони живеят най-бедните хора в страната, това е начин местните общности да използват ресурса, който им е даден. В Доломитите, който е национален парк на Италия и под егидата на ЮНЕСКО, има над 1200 км писти и стотици съоръжения”, посочи като пример Нено Димов. „Зелените атакуват и проект в Миджур, за който има окончателно решение от Висшия административен съд за разрешаване за строеж на ски зона, която е свързана с общината – един от най-бедните райони, във Видин и Монтана. Тук виждаме един целенасочен опит на тези политици да провалят всички възможни инвестиционни намерения в България. „Има поредица от проекти, които са забавени – магистрала „Струма”, магистралата от Русе до Велико Търново, както и други спорове, от това България губи по 1 милион лева на ден”, заяви още министър Нено Димов.", "date": "2019.01.04", "title": "Нено Димов: Заради \"зелените\" губим по 1 млн. лв. на ден"}
{"url": "https://www.faktor.bg/bg/articles/novini/balgariya/premierat-i-kmetovete-obsazhdat-kade-da-ima-vinetki-i-kade-ne", "text": "За днес е насрочена извънредна среща на премиера Бойко Борисов с Националното сдружение на общините у нас. На срещата ще бъде обсъден механизъм за освобождаване от винентна такса на определени участъци от пътната мрежа. Преди ден беше решено Северната скоростна тангента в София да остане безплатна за преминаване и за него да не се купува електронна винетка или да се плаща тол такса. По данни на сдружението на общините проблеми като този има на много места в страната.", "date": "2019.01.04", "title": "Премиерът и кметовете обсъждат къде да има винетки и къде – не"}
{"url": "https://www.faktor.bg/bg/articles/163-snegorina-chistiha-stolitsata-prez-noshtta", "text": "163 снегорина са работили през тази нощ в София, съобщават от общината. Обработени със смеси против заледяване са всички улици, по които се движи масовият градски транспорт, Южната дъга, централните улици в районите и част от вътрешнокварталните улици. Почистват се подходите към подлезите и спирките. Към момента няма проблеми и забавяне на градския транспорт. В кризисните центрове на Столичната община са нощували 138 души. От \"Московска\" 33 призовават шофьорите да излизат на пътя само с добре оборудвани за зимата автомобили и да шофират със съобразена с пътните условия скорост. И напомнят на управителите на търговски обекти и етажна собственост да почистят прилежащите към сградите им тротоари.", "date": "2019.01.04", "title": "163 снегорина чистиха столицата през нощта"}
{"url": "https://www.faktor.bg/bg/articles/predi-obyad-valezhite-shte-zapochnat-da-otslabvat-i-spirat-zastudyavaneto-shte-prodalzhi", "text": "Днес преди обяд валежите ще започнат да отслабват и спират, най-късно, в Рило-Родопската област и югозападните райони. В Източна България ще духа силен, в югоизточните райони и бурен вятър от север-североизток, който след обяд ще отслабва. Застудяването ще продължи и максималните температури ще са между минус 3° и 2°. Атмосферното налягане ще се повишава и след обяд вече ще е по-високо от средното за месеца. Над Черноморието ще бъде предимно облачно и ще има валежи от сняг, по Южното Черноморие - преди обяд значителни. Ще е ветровито - през нощта и преди обяд със силен до бурен вятър от север-североизток. След обяд валежите ще спират, вятърът ще отслабва. Максималните температури ще са между 0° - 2°. Вълнението на морето ще бъде 4 - 5 бала. Температурата на морската вода е около 7°. Над планините ще е облачно с валежи от сняг. Ще духа силен временно бурен вятър от север-североизток и ще има условия за навявания. По-късно през деня валежите ще отслабват и спират, най-късно в масивите от Югозападна България, вятърът ще отслабва. Температурите още ще се понижат и максималната на височина 1200 метра ще е около минус 7°, на 2000 метра – около минус 12°.", "date": "2019.01.04", "title": "Преди обяд валежите ще започнат да отслабват и спират, застудяването ще продължи"}
