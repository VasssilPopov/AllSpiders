{"url": "https://www.faktor.bg/bg/articles/tomislav-donchev-za-alo-banov-sam-predizbornata-kampaniya-ne-pochna-po-pravilniya-nachin", "text": "Предизборната надпревара започна. Но не започна по правилния начин. Право на опозицията е да критикува, да процедира сигнали, но в аванс да се произнася присъда е малко прекалено. Това заяви вицепремиерът Томислав Дончев, цитиран от Дарик.  С тези думи той коментира излизането в публичното пространство на твърденията на депутатката от БСП Елена Йончева, станали известни като Ало, Банов съм.  \"Когато има сигнал за нещо нередно, се възлага на всички контролни органи да извършат проверка. Приемали сме всякакви сигнали – дори малоумно звучащи. Опозицията казва: „Тези са хайдути”. Ние казваме: Това не е вярно”. Има си органи, които решават”, каза още Дончев за обвиненията на Йончева срещу министъра на културата Боил Банов. „Досега не съм видял кампания да е спечелена с подобни инструменти, с негативен пиар. Технологията е ясна, утвърдена. Не бих казал, че е висока технология”, коментира той. „Изборите ще бъдат спечелени от този, който бъде посочен от българските граждани. Този, който е по-добър. Надявам се това да сме ние”, каза вицепремиерът.", "date": "2019.01.31", "title": "Томислав Дончев за \"Ало, Банов съм\": Предизборната кампания не почна по правилния начин"}
{"url": "https://www.faktor.bg/bg/articles/tomislav-donchev-prekaleno-e-v-avans-da-se-proiznasya-prisada", "text": "Когато има сигнал за нещо нередно, обезателно се възлага на всички контролни органи. Приемали сме всякакви сигнали, дори и малоумно звучащи. Не мога да казвам в аванс кой сигнал е адекватен. Има служители по нередностите, има одитори и там, където има, и там, където няма сигнали. Това каза вицепремиерът Томислав Дончев пред NOVA по случая. Припомняме, че вчера лявата депутатка Елена Йончева извади записи от март 2016 г. на разговори на министъра на културата Боил Банов, според които той опитва да спести огромна неустойка на фирмата, правила ларгото в София. \"Кой е виновен, дали нещо е правилно или нередно, не решаваме ние с вас в телевизионното студио. Има си органи, които решават. Тези институции решават кой е виновен и кой не. Тази кампания за европейските избори не започва по правилния начин. Трябва да се състезават идеи и цели и хората да решават кой е по-подготвен. Право на опозицията е да критикува, но в аванс да се произнася присъда, е прекалено. Досега не съм видял кампания да е спечелена с негативен пиар\", добави той.  \"Интеграцията не се ползва с подкрепата на голяма част от българските граждани. Като един допълнителен сюжет върви, че малцинствата са с особени правила. В ушите на хората нещата изглеждат така: \"Вие, политиците, отреждате права, защото са ви електорат\". Имаме нужда от дебат по темата, обществото да вземе решението. Образованието безспорно е ключът. Не трябва да допускаме нито едно дете да не е в клас. Човек без базисна грамотност, той е неинтегрируем на пазара. В момента се формират екипи, които обикалят махалата, където детето не е в клас. Ако имат нужда от помощ, тя се осигурява. Законодателно нещата не са както трябва. В конституцията образованието звучи като право, а според мен то трябва да е задължение. Не може всичко да се свърши отведнъж. Има теми, които не са обект на обществен консенсус. Подобна мярка трябва да включва доза репресия по отношение на родителите на детето. Фундаментални права не можем да ограничаваме. В България има 36 начина да се отпуснат социални плащания. Някои хора имат по няколко от основанията и се взимат немалко пари. Редно е да има праг. Социалната политика от лекарство се превръща в отрова, те нямат стимули да се трудят\", каза вицепремиерът.  \"Изборите ще бъдат спечелени от този, който посочат българските граждани. Изборите са оценка за кандидатите, не са само технология. Темата за лидерството в ГЕРБ не стои. Лидерството дава посоката. Мен за какъв ли не са ме спрягали, този въпрос стои отвън, не отвътре\", добави Дончев.", "date": "2019.01.31", "title": "Томислав Дончев: Прекалено е в аванс да се произнася присъда"}
{"url": "https://www.faktor.bg/bg/articles/putin-za-ukrainskata-avtokefaliya", "text": "Въпреки че Русия не се стреми да се намесва в църковните работи на Украйна, тя си запазва правото да стори \"всичко\", за да защитава свободите на хората, включително религиозните вярвания. Това предупреди руският президент Владимир Путин на среща с главите на няколко православни църкви в Москва, съобщават руските медии. \"Руското правителство смята, че всякаква намеса в църковните дела е забранена. Ние зачитаме и ще зачитаме независимостта на църковния живот, особено в съседна суверенна страна\", коментира още Путин. Въпреки това си запазваме правото да реагираме и да сторим всичко, за да защитим правата на човека, включително свободата на религията.  По думите на руския държавен глава, \"продължаващият разкол в Украйна\" нямал нищо общо с вярата, тъй като служел само и единствено на интересите на политиците и сеел само \"омраза и нетолерантност\". \"Извършва се крещяща намеса в църковния живот, сякаш нейните инициатори са се научили от атеистите от миналия век, които изгониха вярващите от храмовете, нападаха и преследваха духовенството\", настоя Путин. Изявленията на руския президент звучат меко казано неискрено, като си спомним заклинанията, които отправиха както руския патриарх Кирил (Гундяев) и митрополити от Руската православна църква. А като имаме предвид, че държава и църква в путинова Русия са нещо почти еднозначно, трудно може да повярваме, че именно Русия ще защити правата и религиозните свободи на украинци, който отдавна искат да се еманципират от Кремъл е освободят от тежките зависимости от Русия", "date": "2019.01.31", "title": "Путин като проповедник: Разколът в Украйна няма нищо общо с вярата, сее само омраза и  нетолерантност"}
{"url": "https://www.faktor.bg/bg/articles/zashtiten-svidetel-posochi-koy-stoi-zad-pogroma-na-makedonskiya-parlament", "text": "Бившият македонски премиер Никола Груевски е организирал погрома в парламента на страната, предаде сръбското радио Б92. От прокуратурата за борба срещу организираната престъпност и корупция заявиха, че защитен свидетел е посочил Груевски за основен виновник за баталните сцени в Собранието на 27 април 2017 г. \"Според показанията бившият министърът-председател е имал среща с ръководители на специални служби и лично Груевски е дал указания да се предизвика погрома\", каза прокурор Вилма Рускоска по време на заседание по делото 27 април. Парламентът в Скопие се превърна в бойно поле, след като десетки граждани нахлуха в сградата. Поводът за акцията бе избирането на етническия албанец Талаат Джафери за лидер на депутатите. Той е от Демократическия съюз за интеграция, коалиционен партньор на Социалдемократическия съюз на Македония на сегашния премиер Зоран Заев. Груевски е член на най-голямата опозиционна сила в югозападната ни съседка ВМРО-ДПМНЕ. В момента той се укрива от правосъдието в Унгария.", "date": "2019.01.31", "title": "Защитен свидетел разкри кой лично е дал указания за погрома на македонския парламент"}
{"url": "https://www.faktor.bg/bg/articles/solomon-pasi-nyama-da-pravya-partiya-izborat-na-f-16-e-sdelkata-na-veka", "text": "Категорично нямам идея за нови партии, поне в близките години. Но съм готов да подкрепя партии, които ще поведат България към Европа и към Запада. Това обяви в студиото на Би Ти Ви бившият външен министър  Соломон Паси. Коментарът му бе по повод изявление на проф. Мирчев, че новата партия, за която заговори президента Радев, ще бъде оглавявана именно от Паси.  За мен е важно не дали ще има нова партия, а каква ще е каузата на тази партия. Ако издигне идеята България да стане член на Г-20, това би било стратегическа цел. Трябва да имаме визия и постоянство, за да я постигнем. Лично аз виждам потенциал в държавата и ако имаме лидерство, което гледа 20 години напред, България може много да се приближи до тази невъзможна засега цел, защити позицията си Паси.  По думите му президентът е сериозен човек и подобен слух не може да излезе от неговите уста, че той ще оглавява някаква партия. Това, което уважавания професор Мирчев е споменал, е вопъл от ляво за прозападност, защото истинското прозападно, което съществува в БСП, не може да се прояви.  Соломон Паси коментира и сделката за нов изтребител Ф-16, като съвсем ясно заяви, че това е най-добрият вариант за страната ни.  Изборът на Ф-16 е сделката на века, това е следващият огромен стратегически проект след членството ни в НАТО и ЕС. Тя  очертава потенциал за сътрудничество в областта на авиацията и на космонавтиката. Голяма част от пилотите на Ф-16 стават и космонавти. Но аз питам - коя е онази велика битка, спечелена от шведски генерал. Изтребителите не може да се купуват по закона за  обществените поръчки – така се прави за колите.  Всички които са антиамерикански и антизападно настроени искат да подменят многофункционалния Ф-16 с един самолет - Грипен, който е добър само за еърполисинг. Решението за Ф-16 е най-доброто, то трябва да бъде политическо, категоричен бе бившият външен министър.", "date": "2019.01.31", "title": "Соломон Паси: Няма да правя партия, изборът на Ф-16 е сделката на века"}
{"url": "https://www.faktor.bg/bg/articles/novini/balgariya/vapros-kam-radev-zaliva-feysbuk-shte-pochetete-li-zhertvite-na-komunizma", "text": "Потребители на фейсбук масово споделят постер с директен въпрос към президента Румен Радев: „Ген. Радев, на 1 февруари ще почетете ли паметта на 47 генерали и висши офицери, герои от няколко войни, убити на тази дата в 1945 година от слугите на Москва и заровени в безименни ями като кучета”. Задаването му е резонно, защото утре България официално ще отбележи за пореден път Деня за почит и възпоменание към жертвите на комунизма. Тази година се навършват 74 години от първите присъди на т. нар. Народен съд. 1 февруари 1945 г. е денят, в който посрещат смъртта регенти, депутати, офицери, министри, общественици.  Две години подред Радев демонстративно отказва не само да участва, но и да почете с думи или жест този черен ден. Напротив – президентът апелира към гражданите да изоставят темата за миналото и да мислят за настоящето. В същото време обаче държавният глава пише приветствия до участниците в партизанското движение и създаването на терористичната армия НОВА, участва на русофилски и антибългарски събори. Така Радев не само  но се превръща в източник на фалшифициране на историята. Подобна е позицията и на вицепрезидента Илияна Йотова, която цинично твърди, че жертвите и на комунизма и на фашизма(какъвто в България никога не е имало и е измислен за оправдание на комунистическите престъпления, б.р.) са все жертви. Йотова обаче не пропуска  сбирка, възпоменаваща комунистически събития. Само преди месец тя почете лично паметта на убитите ястребинчета, но никога до сега не е стъпвала на остров Белене, на лагера край Ловеч, пред мемориала на жертвите на комунизма в София. Президентът Росен Плевнелиев няколко години подред изпращаше гвардейската рота пред паметника на жертвите на комунизма в парка пред НДК, както и видео послания в памет на невинните жертви. Ще наруши ли мълчанието си утре Румен Радев или ще продължи да се държи като тясно партиен президент, прикриващ престъпленията на един осъден от историята режим?", "date": "2019.01.31", "title": "Въпрос към Радев залива фейсбук: Ще почетете ли жертвите на комунизма?"}
{"url": "https://www.faktor.bg/bg/articles/germaniya-frantsiya-i-velikobritaniya-izmisliha-kak-da-zaobikolyat-sanktsiite-na-sasht", "text": "Германия, Франция и Великобритания са регистрирали официален механизъм за заобикаляне на санкциите на САЩ срещу Иран, съобщи ДПА. Трите държави подготвят канал за парични преводи, наречен Инструмент за подкрепа на паричния обмен. ЕС вече призна, че е близо до реализиране на инструмента за плащане. Специалният механизъм има за цел да заобикаля санкциите на САЩ срещу Иран. Това ще стане чрез директни плащания между компаниите, а не чрез банки. Според източници механизмът е базиран в Париж. Надзорният орган ще бъде ръководен от британец. Трите държави ще имат представители от своите външни министерства. Смята се, че има желание и други страни – членки на ЕС да се присъединят. Мехнизъмът ще бъде установен до няколко седмици, въпреки че САЩ призоваха да не бъде реализиран такъв.", "date": "2019.01.31", "title": "Германия, Франция и Великобритания измислиха как да заобиколят санкциите на САЩ"}
{"url": "https://www.faktor.bg/bg/articles/rumen-radev-razgovarya-s-premiera-na-portugaliya-za-paket-mobilnost", "text": "Икономическото и социално сближаване в Европейския съюз няма алтернатива и България и Португалия ще продължат да работят за съхраняване на кохезионната политика като фактор за преодоляване на различията в Европа. Това беше общата позиция на президента Румен Радев и на министър-председателя на Португалската република Антонио Коща, които проведоха среща днес в Лисабон, съобщиха от прессекретариата на държавния глава. Двамата обсъдиха редица въпроси от дневния ред на ЕС, сред които дебата за бъдещето на Европа, европейската перспектива на Западните Балкани, както и възможностите за развитие на икономическите връзки между България и Португалия. Президентът Радев е поставил въпроса за т.нар. пакет Мобилност 1 по време на всички свои срещи в Лисабон, стана ясно от думите му пред журналисти, след края на разговорите с премиера Антонио Коща. „Португалската страна напълно разбира какви негативни ефекти ще има този пакет върху страни, които са отдалечени от Централна Европа по чисто географски признак. Разбира се, ще гласуват според динамиката на процеса в комисиите в Европейския парламент, но напълно оценяват негативните последствия“, посочи държавният глава. В отговор на журналистически въпрос президентът посочи, че Португалия може да бъде пример за държава, която отстоява своите интереси в еврозоната - страната предлага да има отделен бюджет за еврозоната, който да бъде от помощ на тези държави, които са по-изостанали в своето икономическо и социално развитие, така че да запазват и развиват своята конкурентоспособност. Румен Радев коментира още, че България си е поставила за стратегическа цел пълноценна интеграция в европейските структури, което включва членство в Шенген и еврозоната. „Слепият ентусиазъм обаче невинаги е полезен“, заяви още президентът и посочи като пример споделения от министър-председателя Антонио да Коща опит на Португалия, която след приемането на еврото е имала и период на икономически трудности и призова България да се поучи и от проблемите, които са срещнали държавите, въвели еврото преди нас. „Еврозоната – да, но трябва да имаме много задълбочена и откровена оценка на риска и много ясни предварителни мерки как да минимизираме потенциалните рискове пред българската икономика и българските граждани. Ако трябва да бързаме за нещо, това е увеличаване на административния капацитет и повишаване на доходите, както препоръча еврокомисарят Валдис Домбровскис. В противен случай знаете негативите от кого ще се изнесат – от българските граждани“, категоричен беше Румен Радев. През втория ден от посещението си в Португалия държавният глава Румен Радев разговаря и с председателя на Асамблеята на Португалската република Едуардо Феро Родригеш и представители на парламентарната група за приятелство с България. В Лисабон българският държавен глава се срещна и с кмета на града Фернандо Медина, който на церемония в двореца „Пасош до Консельо де Лижбоа” връчи на Румен Радев Почетния ключ на града. По-късно президентите на България и Португалия заедно разгледаха стария град в Лисабон.", "date": "2019.01.31", "title": "Радев разговаря с премиера на Португалия за пакет \"Мобилност\""}
{"url": "https://www.faktor.bg/bg/articles/tsvetanov-ot-bsp-prodalzhavat-svoyata-kampaniya-s-falshivi-novini", "text": "От БСП продължават своята кампания с фалшиви новини, като вчера дори си позволиха да разгласят непроверена информация с много съмнителен произход. Това написа в профила си във Facebook заместник-председателят на ГЕРБ и лидер на парламентарната група на ГЕРБ Цветан Цветанов. \"Ние обаче няма да им влезем в тона, защото днес страната ни се нуждае от партии и политици с отговорно поведение\", посочи още той. \"Поздравявам колегата от ПГ на ГЕРБ Тома Биков за негово изказване от парламентарната трибуна, с което за пореден път опроверга манипулациите на Корнелия Нинова и политика Елена Йончева\", допълни Цветанов.", "date": "2019.01.31", "title": "Цветанов: Няма да влезем в тона на БСП, страната ни се нуждае от политици с отговорно поведение"}
{"url": "https://www.faktor.bg/bg/articles/valeri-simeonov-vapros-s-povishena-trudnost-e-dali-shte-se-yavim-zaedno-na-izborite-dayte-mi-zhoker", "text": "Въпрос с повишена трудност е дали ще се явяваме заедно на изборите, дайте ми жокер. Жокерът може да е г-н Касабов. Аз не съм водил с никого разговори за съвместно явяване, за разлика от колегите ми в малката коалиция. Скептичен съм обаче, че ще се явим заедно. И проблемът не са листите. Става дума за нарушена етика и морал, а в такъв случай е трудно да се явим заедно на избори. Това коментира в студиото на БНТ лидерът на НФСБ Валери Симеонов. Той открехна завесата за отношенията в малката коалиция.  Не мога да ви кажа дали сме в развод в коалицията. Ние, от НФСБ, както и от ВМРО правим усилия да я запазим. Ще ви дам факти – НФСБ и ВМРО са подложени на почти ежедневни атаки от страна на Сидеров и медиите на „Атака“ с болшевишки плам. Но не се казва нито дума за някоя друга опозиционна партия, например ДПС. Факта е също, че постоянно сме бойкотирани от ръководството на „Атака“, а Сидеров съм виждал само три пъти в парламента от два месеца и половина, след като се върнах като депутат. Мога да кажа, че ние сме направили крачка назад от нашата програма, за да продължава да върви работата на държавата и мисля че работата върви, трябва да сме откровени, коментира Симеонов. Бившият вицепремиер коментира и отложения за 6 месеца закон за горивата. По думите му големият картел командори закона, а изпълнителната власт е наясно, че той е пълен с недостатъци.  Тъй като беше пропуснат срока – 20 януари, да влезе в сила този закон, сега се прави политически маньовър – да се даде възможност наредба да действа 6 месеца, докато се преработи закона. Дано не започне да духа политическия вятър, и законът да започне да действа в този си вид. Сега НС си е свършило работата, от тук всичко е в ръцете на министъра на икономиката. Аз вярвам в неговите добри намерения, посочи Симеонов.", "date": "2019.01.31", "title": "Симеонов: В НФСБ и ВМРО сме подложени на почти ежедневни атаки от страна на Сидеров и медиите му"}
{"url": "https://www.faktor.bg/bg/articles/politsaite-ot-4-to-rpu-zadarzhani-za-reket-se-topyat-edin-drug", "text": "Специализираната прокуратура ще опита да докаже, че четиримата съпроцесници от 4-то РПУ са организирана престъпна група (ОПГ) по смисъла на чл. 321 от НК. Петият полицай, за когото отначало стана ясно, че е задържан - Антони Апостолов, вече от подсъдим е станал свидетел на прокуратурата. Всичко това се изясни днес в Апелативния спецсъд, пред който застанаха трима от тях - Красимир Кръстев, Марио Дринцолов и Радослав Томов, пише КлубZ.бг. Четвъртият обвинен - Георги Найденов, е в МВР болница и има наложена парична гаранция от 12 000 лв. Съществуват обаче гласни доказателства, че например ръководителят на Икономическа полиция Красимир Кръстев е бил в толкова лоши отношения с Радослав Томов и в такъв сериозен конфликт, че дори двамата не разговаряли в кабинета без присъствието на трети служител. Именно Томов сега е човекът, който е \"светнал\" при ареста на 23 януари с белязани 2000 лв. в него, дадени от собственик на наргиле бар. А шефът на сектора Кръстев е имал само 30 лв. джобни. Днес ясно се очертаха два лагера - \"помилваният\" от прокуратурата Антони Апостолов и Радослав Томов, който заявил в обясненията си в присъствието на адвокат, че \"схемата\" се ръководи от Кръстев и Дринцолов. Разприказвалият се полицай обявил дори, че двамата получавали облаги от собственици на автокъщи, като шефът без пари ходел и сменял личните си автомобили - нещо, което автотърговците засега не потвърждават. Днес адвокатът на шефа на сектора Кръстев - Иво Найденов, заяви, че \"един служител, който иска да се облагодетелства, той борави много успешно с името на своя началник\". Тезата на него и колегата му - защитник на Дринцолов, е, че именно свидетелите на прокуратурата, които \"се принесли в жертва на прокуратурата\", са вземали пари. \"На медиите се показват от страна на обвинението едни скъпи часовници и пари. Тези скъпи часовници и пари са на свидетеля Томов и Апостолов. Моля ви да се направи нещо! 23 години съм служител на МВР...\", с глъхнещ глас каза Кръстев. И ако четвъртият обвиняем Георги Найденов се оказа здравна развалина, то днес за Красимир Кръстев и Марио Дринцолов бяха извадени такива за плачевно финансово \"здраве\". Оказа се, че на шефа на Икономическа дори бойлерът му е на изплащане, тъй като жена му работи в лизингова фирма. На рождения си ден Кръстев получил и телефон - също на лизинг. Адвокат Лъчезар Таков пък днес внесе документи и за Марио Дринцолов - договор за кредит, както и че на лизинг е купувано дори кухненското му оборудване. И двамата адвокати се обединиха, че всъщност пари пряко от търговци и собственици на кафенета е искал именно \"другият лагер\" - Антони Апостолов и Радослав Томов. И че е злоупотреба от страна на прокуратурата да ги превръщат в свидетели, като кредитират за верни техните показания, които били очевидна защитна теза. Любопитно е, че дори адвокатката на Радослав Томов заяви, че свидетел № 1 на прокуратурата Антони Апостолов \"е бил най-активният в групата, но е пощаден\". Съставът на АСНС остави и тримата в ареста. Съдиите общо взето дублираха основните аргументи на първоинстанционните си колеги - че е налице обосновано предположение за извършването на тежко умишлено престъпление от длъжностни лица.", "date": "2019.01.31", "title": "Полицаите от 4-то РПУ, задържани за рекет, се топят един друг"}
{"url": "https://www.faktor.bg/bg/articles/ikonomika/biznes/d-margaritov-v-es-pravilata-pri-onlayn-targoviyata-sa-na-mnogo-visoko-nivo", "text": "\"Kитaй може и да не бъде част oт пpeгoвopитe зa ycтaнoвявaнe нa нoви глoбaлни пpaвилa зa yпpaвлeниe нa пaзapa зa eлeĸтpoннa тъpгoвия. Πpeгoвopитe, ĸoитo започнаха нa Cвeтoвния иĸoнoмичecĸи фopyм в Дaвoc, цeлят cъздaвaнeтo нa ocнoвeн мeждyнapoдeн peжим зa мoдepнa тъpгoвия, нaмaлявaнe нa тpaнcгpaничнитe пpeчĸи пpeд eлeĸтpoннaтa тъpгoвия и нaмaлявaнe нa paзxoдитe\", каза пред Bulgaria ON AIR председателят на Комисията за защита на потребителите Димитър Маргаритов. По думите му, такъв регламент ще даде повече сигурност за потребителите, чиято липса сега е основен проблем. \"Това, което липсва и е идеята на СТО и ЕС да обединят усилията си, е да се гарантира на потребителите, че от където и да пазаруват, те ще имат еднаква сигурност, че няма парите им да отидат на вятъра, че ще могат да се възползват от правото си на отказ в определен срок, че ще имат допълнителна сигурност за това кой стои насреща и до колко офертите, които се предлагат, отговарят на истината\", каза Маргаритов. Председателят на КЗП обясни, че у нас и в Европейския съюз правилата при онлайн търговията са на много високо ниво, но не така стоят нещата, когато става въпрос за търговци от страни извън ЕС.", "date": "2019.01.31", "title": "Д. Маргаритов: В ЕС правилата при онлайн търговията са на много високо ниво"}
{"url": "https://www.faktor.bg/bg/articles/gladomorat-nadvisva-nad-berlinale-2019", "text": "Премиерната пресконференция на 69-тото Берлинале нямаше как да не бъде белязана от известно меланхолично настроение. С това издание на фестивала завършва една цяла епоха – след 18 години на своя пост изключително популярният и оригинален във всяко отношение директор Дитер Кослик закача легендарния си червен шал на пирона и се превръща от медийна звезда в частно лице.  Преди година и половина 80 германски кинодейци, критици и кинаджии (мнозина от тях почувствали се пренебрегнати през годините  от журитата на фестивала) публикуваха открито писмо до министърката на културата, в което изказаха съмнение, че Кослик има качествата да води и занапред Берлиналето към добро бъдеще. Интригата се разви бързо и макар официалната версия да е, че Кослик още преди това сам е поискал да се оттегли от длъжността си, той така и не може да дочака като директор 70-тото юбилейно издание на фестивала догодина. На вчерашната пресконференция въпреки притихналата отначало зала Кослик бързо завладя и аудиторията, и сцената, блесна както винаги с остроумни импровизации и с редкия си талант с малко думи да представи колоритно и журито, и очакваните световни звезди, да предаде квинтесенцията на селекционираните за програмата филми.  Което не е никак лесно предвид на общо 400-те заглавия в различните секции и подпрограми на Берлинале – от официалната фестивална програма с 23 филма през Панорама и Форум, младежката секция Генерация до поредицата Кулинарно кино... Както и досега Берлинале ще бъде преди всичко фестивал за публиката – броят на кинозрителите, които успяват да се преборят за място в някоя от прожекциите, расте постоянно и стабилно надхвърля 500 000 всяка година. Новината, че се е наложило увеличение цената на билетите от 12 на 13 евро, едва ли ще намали сериозно броя на чакащите по цяла нощ на опашки пред фестивалните каси. Директорът не пропусна да напомни, че за цената на един билет на някой от другите големи световни фестивали (Кан или Венеция) човек може да влезе на шест прожекции на Берлинале. Президентка на журито за конкурсната програма тази година ще бъде френската актриса Жюлиет Бинош, носителка на многобройни призове от всички големи световни фестивали. За Златната и сребърните мечки ще се състезават 17 премиерни филма. Сред филмите, които се очакват с определен интерес са „Златната ръкавица“ на турско-германския режисьор Фатих Акън (носител на Златна мечка през 2004 г. за „Срещу стената“), „Слава на Бог“ на Франсоа Озон, както и македонско-хърватският „Господ съществува, името ѝ е Петруния“ на режисьорката Теона Стругар Митевска. Това първо участие на македонски филм в официалния конкурс на Берлинале предизвиква основателна гордост сред западните ни съседи. Действието се развива в Щип и основната интрига произтича от нечувано в тамошното патриархално общество събитие: на Богоявление кръстът, хвърлен във водата, за да се преборят за него местните бабаити, е хванат и изваден от една девойка, Петруния. Това води до големи политическо-църковни конфликти в раздираното от кавги тамошно общество. Не можем да скрием, че от цялата програма вниманието ни е концентрирано отсега в един единствен филм – „Мистър Джоунс“, на голямата полско-американска режисьорка Агниешка Холанд. Филмът е продукция на Полша, Великобритания и Украйна. „Мистър Джоунс“ е журналистът от Уелс Гарет Джоунс, чието дело и съдба са ни възхищавали от години, откогато за пръв път научихме това почти напълно забравено от днешния свят име.  Джоунс завършва през 1929 г. Оксфорд с отличие и три филологически дипломи – руски, немски и френски. Веднага става външнополитически съветник на бившия премиер Лойд Джордж и по негово поръчение пътува между 1932 и 1933 г. три пъти в Съветския съюз. Сблъскал се като прозорлив и нехипнотизиран от болшевишката пропаганда човек с ужасната съветска действителност, Гарет Джоунс  се впуска при третото си пътуване по пешеходен конспиративен маршрут през украинските села. Пролетта на 1933 г. е най-страшният период от изтреблението с глад на милиони украинци – т.н. Голодомор (гладомор). Джоунс е пряк свидетел на невиждани масови страдания и си води подробен дневник за всичко видяно. Успява да се завърне в Лондон и публикува в английски и американски вестници единствените автентични репортажи за украинската трагедия.  Събитията в Германия през пролетта и лятото на 1933 г. обаче са приковали цялото внимание на обществеността и репортажите на Джоунс остават без силен ефект. Освен това срещу него и срещу свидетелството му от болшевишкия ад тръгват на публицистичен поход съветски интелектуални агенти в тогавашната западна преса. Те злепоставят уелския журналист като клеветник и лъжец и отричат какъвто и да е глад в СССР. Особено активно е първото перо на \"Ню Йорк Таймс\", носителят на наградата Пулицър Уолтър Дюранти, чест гост в Москва, приеман от Сталин и правил лакейски интервюта с него. До ден днешен флагманът на американската журналистика \"Ню Йорк Таймс\" не намира сили да осъди своя легендарен автор и да отдаде справедливото на Гарет Джоунс и неговата блестяща журналистика. През 1935 г. Гарет Джоунс заминава като репортьор в Китай, във Вътрешна Монголия, като, както много по-късно се установява, сред организаторите на пътуването му са скрити дългогодишни съветски агенти. Ден преди да навърши 30 години безстрашният и съвестен свидетел на епохата е отвлечен от „китайски бандити“ и убит „при неизяснени обстоятелства“... На вчерашната пресконференция фестивалният директор Кослик препоръча със силни думи филма на Агниешка Холанд, който показвал категорично истинския облик на сталинизма, отнел живота на три милиона украинци и Съветския съюз - като „престъпна държава“. В списъка на останалите филми от официалния конкурс се числят филми от Китай (два), Канада, Италия, Монголия, Испания, Австрия и пр., за които предварително много малко може да се каже.", "date": "2019.01.31", "title": "Гладоморът надвисва над \"Берлинале-2019\""}
{"url": "https://www.faktor.bg/bg/articles/sport/petar-popangelov-edinstveniyat-balgarin-stapil-na-nay-visokoto-myasto-na-pochetnata-stalbichka-v-svetovnata-kupa", "text": "Петър Попангелов навършва 60 години днес и едно е сигурно - заслужава поклон до земята за своето упорство, труд и малко късмет, с които успя да постави България на картата на един от най-красивите, атрактивни, трудни и опасни спортове, коментира бТВ.  Статистиката говори сама. Попангелов е единственият българин, който се е качвал на най-високото място на почетната стълбичка след старт от Световната купа (в Ленгрис, Германия през 1980 г.). Освен това има 6 втори и 4 трети места в най-престижната верига по ски алпийските дисциплини. Участвал е на 4 олимпийски игри (1976, 1980, 1984, 1988 г.). През 1977 г. българинът печели Европейската купа в Боровец. В това изброяване не влизат стотиците му медали от родни и балкански шампионати.  Цялата \"бяла магия\", в която живее Попангелов, започва когато той е на 2 години и 11 месеца. През декември 1962 г. той, увит старателно в топли дрехи и в раница на гърба на баща си, чието име носи, се озовава на 2389 м надморска височина. На хижа \"Мусала\" той е в компанията на най-добрите скиори за онова време, сред които са Петър Попангелов-старши и вуйчо му Михаил Попангелов. Заниманията на малчугана първоначално са да се забавлява на снега и да се научи да ходи със ските.  И това се повтаря всяка зима! Докато малкият скиор не пораства до юноша, който няма конкуренция. Първото му официално състезание е през 1966 г. На старт за купа \"Пионер\" той печели второ място. Логично идва и правото му той да бъде български представител на Европейската и Световната купа. Треньор е баща му, който не показва никаква милост в тежките тренировки. Така се стига и до успехите - онази Европейска купа, която той печели в Боровец през 1977 г. През същата година става 10-и в първия си старт за Световната купа в Берхтесгаден, Германия. Изведнъж на пистите се появява момчето, с което се съобразяват големи имена като Ингемар Стенмарк, Боян Крижай, братята Фил и Стив Мер и Марк Жирардели. То кара в някакъв много странен стил, явно познат само отвъд \"Желязната завеса\". Екипировката му не е на ниво, дори понякога застрашава живота му. Към пистите се придвижва с руски автомобил УАЗ и от България му осигуряват прехрана за по-дългите лагери - суджуци, луканки и лютеница. И въпреки това той лети по склона като мълния! И постига небивали победи! Най-големият му успех идва през 1980 г. в Ленгрис, Германия. Тогава той е първи в старт от Световната купа!  4 пъти Попангелов участва на най-големия спортен форум в света - олимпийските игри. При дебюта си в Инсбрук през 1976 г. става 26-ти в гигантския слалом. В Лейк Плесид е 6-ти в слалома. Повтаря същото класиране и в Сараево 4 години по-късно. В Калгари през 1988 г. пък е 16-ти. Когато Попангелов кара ски, всички у нас гледат! Това разказват съвременници на най-добрият български скиор. Всички очакват от него победа! Той се превръща в герой за своите връстници и с право! Само че никой не знае колко болка и контузии се крият зад успехите. На 7 ноември 1985 г. той получава сериозна травма. По време на тренировка в Австрия се удря в предпазна ограда. Налага се да извадят далака му. Операцията е тежка, възстановяването още повече. Вече на 26 години той прави опит да се върне на пистата, но силите му са към края. След приключването на кариерата му вълнението, емоциите и аплодисментите стихват! Само че приятелствата остават. Петър продължава да е в добри отношения с Алберто Томба, Боян Крижай и Ингемар Стенмарк. Те често се чуват и сега и си спомнят славните времена. Оставил ските и щеките, Попангелов не се отделя от пистата. Той обаче не се захваща с треньорска работа. Занимава се с хотелиерство на Боровец. Съпругата му Зоя и дъщерите му Петра и Даяна също са добри скиорки, но не приемат спорта за своя професия. Попангелов обаче завинаги ще е там! В историята на българския спорт! Той е първият, който утъпка пистата към големите върхове, по която вече е време да се спуснат новите родни таланти.", "date": "2019.01.31", "title": "Петър Попангелов - единственият българин, стъпил на най-високото място на почетната стълбичка в Световната купа"}
{"url": "https://www.faktor.bg/bg/articles/zlatna-treska-trese-tsentpalnite-ban-i", "text": "Зa пoвишeнoтo тъpceнe нa злaтo минaлaтa гoдинa cпoмoгнaxa нaй-гoлeмитe пoĸyпĸи нa цeнтpaлнитe бaнĸи oт пoлoвин вeĸ и eвpoпeйcĸитe инвecтитopи, ĸoитo ycилeнo тъpcиxa yбeжищe, cпopeд Cвeтoвния cъвeт зa злaтoтo (WGС), пишe Вlооmbеrg. Tъpceнeтo нa злaтo в cвeтoвeн мaщaб ce e пoвишилo c 4% дo 4 345,1 тoнa, тъй ĸaтo цeнтpaлнитe бaнĸи ca ĸyпили нaй-гoлeмитe ĸoличecтвa oтĸaĸтo CAЩ пpeĸъcнaxa oбвъpзвaнeтo нa дoлapa c злaтoтo пpeз 1971 г. Πoĸyпĸитe нa ĸюлчeтa и мoнeти cъщo ce пoвишиxa, a eвpoпeйcĸитe инвecтитopи зacилиxa изĸyпyвaнeтo нa бopcoвo тъpгyвaни фoндoвe (ЕТF), oтчacти пopaди пoлитичecĸaтa нecигypнocт, предавда money.bg. Цeнтpaлнитe бaнĸи нe ca ĸyпyвaли тoлĸoвa злaтo oт 5 гoдини. Ocoбeнo тeзи в Изтoчнa Eвpoпa. Te ce oпитвaт дa \"дoгoнят\" нивoтo нa peзepвитe в зaпaднитe дъpжaви \"Πpитecнeниятa oтнocнo зaбaвянeтo нa cвeтoвния иĸoнoмичecĸи pacтeж, зacилeнoтo гeoпoлитичecĸo нaпpeжeниe и нecтaбилнocттa нa финaнcoвитe пaзapи\" пoдĸpeпиxa тъpceнeтo нa злaтo, ĸaзвa Aлиcтъp Xюит, pъĸoвoдитeл нa oтдeл \"Πaзapнa инфopмaция\" в Cвeтoвния cъвeт зa злaтoтo. \"He виждaм pиcĸoвeтe, oт ĸoитo инвecтитopитe и цeнтpaлнитe бaнĸи ce пpитecнявaт дa изблeднeят cĸopo и oчaĸвaм злaтoтo дa ocтaнe пpивлeĸaтeлнo пpeз 2019 г.\" Цeнитe нa злaтoтo в ĸpaя нa гoдинaтa ce пoвишиxa в peзyлтaт нa пpитecнeния oĸoлo Бpeĸзит, пoнижeниятa нa фoндoвия пaзap и oчaĸвaниятa зa пo-мaлĸo aгpecивнa пapичнa пoлитиĸa нa CAЩ. Teндeнциятa пpoдължaвa и тoзи мeceц, ĸaтo пoвишeниятa пpи цeнитe нa ĸюлчeтaтa дocтигa нaй-виcoĸoтo cи нивo oт мaй. Дaнни зa тъpceнeтo и пpeдлaгaнeтo зa 2018 г. -Tъpceнeтo нa цeнтpaлнитe бaнĸи ce e пoвишилo c 74% дo 651,5 тoнa, ĸoeтo e втopoтo нaй-виcoĸo дoceгa, ce ĸaзвa в дoĸлaд нa WGС. -Tъpceнeтo нa ĸюлчeтa и мoнeти e нapacнaлo c 4% дo 1 090,2 тoнa, ĸaтo пoĸyпĸитe нa мoнeти ca нa 5-гoдишeн вpъx. -Глoбaлният пpитoĸ в ЕТF e пaднaл c 67%, нo пpeз гoдинaтa e нapacнaл в Eвpoпa. Koи дъpжaви yвeличиxa и нaмaлиxa нaй-мнoгo злaтнитe cи peзepви пpeз гoдинaтa? Oбщo, цeнтpaлнитe бaнĸи дъpжaт 33 637 тoнa Дoĸaтo инвecтициитe в злaтo ca ce пoвишили зapaди oт пo-cлaбитe иĸoнoмичecĸи пepcпeĸтиви, зaбaвянeтo нa pacтeжa в Kитaй и пo-виcoĸитe цeни зaпoчнaxa дa нaвpeждaт нa тъpceнeтo нa бижyтa тaм. Πoĸyпĸитe ca пaднaли пpeз чeтвъpтoтo тpимeceчиe и вepoятнo щe ce пpoдължaт дa пaдaт, ĸaзвa Xюит. Cпopeд цeнтpaлнитe бaнĸи cтpaни ĸaтo Pycия и Kaзaxcтaн тpябвa дa пpoдължaт дa ĸyпyвaт злaтo, дoĸaтo ЕТF-итe вepoятнo щe видят пoвeчe вxoдящи пoтoци, ĸaзвa тoй.", "date": "2019.01.31", "title": "Златна треска тресе цeнтpaлнитe бaнĸи"}
{"url": "https://www.faktor.bg/bg/articles/temenuzhka-petkova-1-3", "text": "Третата фаза на пазарния тест по проекта за разширение на газопреносната мрежа приключи успешно. Това каза министърът на енергетиката Теменужка Петкова по време на заседание на Комисията по енергетика в отговор на въпрос на депутата от ГЕРБ Валентин Николов за „Турски поток“, предаде Агенция „Фокус“. „31 януари беше крайният срок, в който трябваше да приключи третата фаза на пазарния тест, свързана с възможността за изпълнение на проект „Разширение на газопреносната инфраструктура на територията на България от турско-българска граница до българо-сръбска граница““, обясни тя. „Имаме добра новина. Третата фаза на пазарния тест в рамките на вчерашния ден приключи успешно. На 100% беше реализиран капацитетът, който беше обявен на вход от турско-българска граница. Съответно на 100% беше реализиран капацитетът на българо-сръбска граница. Процедурата приключи успешно“, обяви Теменужка Петкова. „В резултат на тази процедура е налице 10% от техническия капацитет, който е на вход от Турция. Ще бъде предоставен, както предвиждат европейските правила за разпределение от платформата за разпределение на капацитет“, посочи тя. „Малко над 20% от капацитета в посока Сърбия също ще бъде разпределен, така както предвиждат европейските правила, на платформата за разпределение на капацитет“, допълни министърът. По думите й процедурата е била проведена по всички изисквания на европейските правила и на българското национално законодателство. „Наличието на този свободен капацитет означава, че ще имаме възможност да реализираме допълнителни приходи извън резервирания капацитет в рамките на третата фаза на пазарния тест. Отделно от това се гарантира по безспорен начин изискването на европейското законодателство за свободен достъп на всички търговци и желаещи до тази инфраструктура“, заяви Петкова и уточни, че приходите, които ще бъдат реализирани възлизат малко над 360 млн. на година. „За целия период на експлоатацията се очаква да са малко над 7 млрд. лв.“, допълни тя. „Добрата новина е, че процедурата е успешна, на база тази успешна процедура „Булгартрансгаз“ ще вземе финалното икономическо инвестиционно решение и би трябвало да пристъпи към подписване на договорите за капацитет с компаниите, които участваха там. Участваха три компании в третата фаза на пазарния тест“, каза още Теменужка Петкова.", "date": "2019.01.31", "title": "Теменужка Петкова: Третата фаза на пазарния тест по проекта за „Турски поток“ приключи успешно"}
{"url": "https://www.faktor.bg/bg/articles/ministar-avramova-nyama-signali-do-mrrb-za-zloupotrebi-vav-vrazka-s-largoto", "text": "В МРРБ не са постъпвали сигнали за злоупотреби и схеми с „Ларгото“. Това каза пред журналисти министърът на регионалното развитие Петя Аврамова във връзка с „Ларгото“ ,предаде „Фокус“. „Предвид течащо съдебно дело, с което Министерство на културата иска неустойка и е предявило такава към изпълнителя на проекта, управляващият орган ще изчака окончателно решението на съда преди да предприеме действия по казуса и по визираното закъснение в срока“, заяви министърът.  „Управляващият орган ще предостави всички необходими документи. Прокуратурата проверява случая. След решението на съда относно предявените искове на Министерство на културата и управляващия орган ще предприеме съответните действия“, допълни Петя Аврамова.", "date": "2019.01.31", "title": "Министър Аврамова: Няма сигнали до МРРБ за злоупотреби във връзка с \"Ларгото\""}
{"url": "https://www.faktor.bg/bg/articles/sasht-proyavyava-interes-kam-izgrazhdaneto-na-aets-belene", "text": "САЩ с интерес да строят АЕЦ \"Белене\". Това стана ясно от думите на енергийния министър Теменужка Петкова пред медиите по време на заседанието на парламентарната енергийна комисия. Интерес проявява \"Дженеръл Електрик\". През декември 2018 г. е изпратено писмо за намерение. Компанията предявява интерес към турбините на новата централа. Припомняме, подобен интерес бяха заявили и китайски и корейски компании. Изграждането на АЕЦ \"Белене\" включва два блока с мощност 1000 MW по проект А92 от трето поколение.", "date": "2019.01.31", "title": "САЩ проявяват интерес към АЕЦ \"Белене\""}
{"url": "https://www.faktor.bg/bg/articles/firmata-remontirala-largoto-otreche-da-sa-oproshtavani-neustoyki", "text": "От фирмата, ремонтирала Ларгото, отрекоха да са им опрощавани неустойки. Никога не били водили подобни разговори с Министерството на културата, тъй като не е имало повод за тях, предава бТВ.  От фирмата обявиха, че имат пет акта за спиране на работата за 59 дни и с тях са предали обекта преди крайния срок. За всеки акт е имало конкретен повод.  Обектът бил много сложен за изпълнение и по време на дейностите е имало поводи за спиране на работата, но за тях не са пускали актове.  „Ние не сме и търсили такъв разговор, защото сме в правото си и с документите доказваме, че няма нужда от някаква защита да плащаме неустойка”, каза инж. Росен Колелиев, управител на \"Пътища и мостове\".", "date": "2019.01.31", "title": "Фирмата, ремонтирала Ларгото: Не са ни опрощавани неустойки"}
{"url": "https://www.faktor.bg/bg/articles/hasan-ademov-do-septemvri-tryabva-da-se-vavede-elektronnata-sistema-v-zdraveopazvaneto-za-da-sprat-izmamite", "text": "Бившият министър на МВР Богомил Бонев публикува статус в социална мрежа Фейсбук по повод ситуацията около последното разкритие на Елена Йончева. Според него БСП я е употребило. \"Продължават очакванията, че Елена Йончева ще вади нови компромати. Даже от БСП използват лексиката на жълтите медии: ”очаквайте нова порция…” Елена Йончева не трябва да вади нищо повече, ако разбирате минимално от комуникация с обществеността и медиите. Не я жертвайте повече! Достатъчно беше абсурдното обвинение на прокуратурата за пране на пари“, написа Бонев. „Кой точно реши да я направи камикадзе с пресконференцията и инфото за Банов, ще видим. Но тя беше похарчена. Казвам го с огромно съжаление. Защото разбирам от тези работи… Ще продължи още малко инерцията от подкрепата заради налудните обвинения на прокуратурата и след това всичко ще се спихне. БСП, не ми се ще да ви казвам, но сбъркахте. Подведоха ви по най-баналния начин.\"", "date": "2019.01.31", "title": "Богомил Бонев във Фейсбук: Кой реши да направи Елена Йончева камикадзе?"}
{"url": "https://www.faktor.bg/bg/articles/prokuraturata-s-frapirashti-podrobnosti-za-aresta-na-shefa-na-telk-lovech", "text": "Председателят на ТЕЛК - Ловеч, д-р Донка Минкова е била задържана и привлечена като обвиняема за подкуп, както и един от посредниците в даването на суми към служители на ТЕЛК. Задържането е станало тази сутрин и е за 72 часа. Това съобщи окръжният прокурор на Ловеч Валентин Вълков на съвместен брифинг с Ивайло Спиридонов, директор на ГДБОП, предаде БТА. Предстои на задържаните да им бъде поискана постоянна мярка \"задържане под стража\". Задържането е във връзка с досъдебно производство за подкуп, образувано преди година в Окръжна прокуратура - Ловеч, след оперативна разработка на ГДБОП, касаеща длъжностни лица на ТЕЛК - Ловеч. В рамките на досъдебното производство вчера /30 януари/ са били извършени претърсвания и изземвания на много документи, компютри, телефони и немалко сума пари от 17 адреса в Ловешка област. Действията са касаели дейността на ТЕЛК - Ловеч. В задържания посредник са били намерени 13 хиляди лева. Той ще бъде привлечен като обвиняем в няколко престъпления, заяви Вълков. Той добави, че към момента се провеждат разпити на множество свидетели, една част от тях от ромски произход, които в последните две години са получавали неправомерно решения от ТЕЛК - Ловеч, с определен, в повечето случаи завишен, процент на инвалидност. В голяма част от случаите при лицата, които са получавали такива решения, не са били налични заболявания. Според окръжния прокурор десетки лица са се ползвали от такива решения на ТЕЛК. През следващите дни, след преценка и анализ на събраните доказателства, ще се прецени колко още лица ще бъдат привлечени като обвиняеми, в това число един или двама лекари. Ще бъдат назначени експертизи от съответните специалисти, които ще преразгледат решенията на ТЕЛК - Ловеч. Валентин Вълков добави, че в схемата е замесена цялата комисия на ТЕЛК - Ловеч, която е от четирима човека, както и още един-двама лекари. При единия вариант лицата, които имат нуждата от ТЕЛК, са се обръщали към посредник и срещу определена сума пари процентът им се е завишавал. При другия вариант посредници набират такива лица, предимно от ромски произход, насочват ги, казват им за какви суми става въпрос и тези пари се дават на съответната лекарска комисия, обясни Вълков. Тарифите варират от 200 до хиляда лева, а в страната и до 2500 лева, каза Ивайло Спиридонов. Той заяви, че ГДБОП ще продължи тези реализации и в следващите месеци, като предстои да бъдат обявени още по-фрапиращи случаи за лица, които злоупотребяват със средства за лица с увреждания и от други области. \"Тази дейност е превърната в бизнес. Тук не говорим вече за лица, които биха искали за придобият такива пенсии. Тук говорим за посредници, които отиват и предлагат на лица да станат такива. По този начин се източват огромни средства от фондове на държавата, които са за подпомагане на хора с увреждания. Има цели села, огромни махали, които се издържат по този начин\", посочи Ивайло Спиридонов и добави, че такива ТЕЛК решения се проверяват в цялата страна.", "date": "2019.01.31", "title": "Прокуратурата с фрапиращи подробности за ареста на шефката на ТЕЛК - Ловеч"}
{"url": "https://www.faktor.bg/bg/articles/gledat-myarkata-na-stayko-staykov-pri-zakriti-vrata", "text": "Мярката за неотклонение на Стайко Стайков се гледа при закрити врата. Причината за това е, че на заседанието ще бъдат изнесени данни за здравословното състояние на Стайков, които са от личен характер. Към момента защитниците на Стайков все още се запознават с материалите по делото. Очаква се решението на съда да бъде произнесено след 19 часа. Прокурорът по делото Ангел Кънев обясни, че на Стайко Стайков е повдигнато и второ обвинение за данъчни престъпления за близо половин милион лева. Първоначалното обвинение на Стайко Стайков бе за участие в организирана престъпна група (създадена с цел разпространение на акцизни стоки без бандерол, пране на пари и данъчни престъпления). Ще бъде поискана петорна съдебно медицинска експертиза и ядрено-магнитен резонанс, които да покажат здравословното състояние на Стайков. Мярката за неотклонение не може да бъде пречка за неговото лечение, каза още Кънев, но отказа да коментира какво точно е заболяването на Стайков, като уточни само, че то е тежко. Прокурорът бе попитан и дали наистина е заплашван от сина на Миню Стайков, но отново отказа коментира и заяви, че към момента се е концентрирал изцяло към настоящето дело, пише novini.bg.", "date": "2019.01.31", "title": "Гледат мярката на Стайко Стайков при закрити врата, състоянието му е тежко"}
{"url": "https://www.faktor.bg/bg/articles/pargov-kato-vrachka-sled-izborite-kogato-bsp-vzeme-vlastta-shte-predlozhim-nov-byudzhet-na-sofiya", "text": "ГЕРБ грешат в това, че продължават модела „Софиянски\" на бюджетиране, ние ще предложим алтернативен бюджет след изборите. Това каза пред журналисти председателят на БСП - София Калоян Паргов, предаде „Фокус\". „Бюджет 2019 е копие на Бюджет 2018 - продължение на едни политики, които наблюдаваме 10 години, за които нито един проблем на София не е решен. Решихме ли проблема с недостига на места в детски заведения? Транспортната схема удовлетворява ли всички като достъпност? Имаме ли преодолян проблем с трафика и задръстванията? Светнаха ли крайните квартали като виенски квартали с хубави улици, хубави плочки и в хубави градинки? Това ли е политиката? Как да подкрепим такава политика? ГЕРБ грешат в това, че най-после трябва да има програмно бюджетиране в Столична община, а не да продължаваме модела „Софиянски\" на бюджетиране. Защото този бюджет е една чисто счетоводна сметка, а не е концентриран израз на политики, какъвто трябва да бъде\", заяви Паргов. На въпрос защо БСП - София не са направили алтернативен бюджет, Паргов отговори, че такъв ще бъде направен догодина след изборите. „Удобно г-жа Фандъкова и колегите от ГЕРБ говорят за алтернатива, но тя е точно това програмно бюджетиране. Когато имаш програма за справяне с детските градини, те трябва да намират числовите изражения. Може ли някой да каже кои са тези квартали, в които имаме недостиг, за да планираме там изграждането?\", коментира той. Паргов посочи, че има 250 млн. лв. рекорден преходен остатък. „И в това удариха рекорда. Това са спестени пари на данъкоплатците или неусвояването е в следствие на некадърност и на несвършена работа? Това са пропуснати ползи. Или може би има нещо положително в това, защото пак щяхме да се натъкнем на схемата „ремонт на ремонта\" или „контрол на контрола\", което явно ще продължи и през тази година, като гледам как са я подкарали\", каза още той. Лидерът на БСП - София коментира, че столицата има нужда от нов бюджет и от нова философия, която да обедини и подреди всички програми и стратегии. „Това е разликата, която ние ще покажем в рамките на следващата година като бюджетиране. А не както подхождат още от времето на Стефан Софиянски - дали е Минко Герджиков зам.-кмет по финанси, или Дончо Барбалов, разлика няма\", заяви Паргов. Той коментира, че за ГЕРБ е практика като замирише на избори да правят рекордни бюджети. „И големи неудачи да представят за големи постижения - те са майстори в това. И този бюджет ще бъде отново бюджетът на лентичките с надеждата, че някой пак ще се излъже\", коментира Паргов.", "date": "2019.01.31", "title": "Паргов врачува: След изборите (когато БСП вземе властта) ще предложим нова философия за бюджет на София"}
{"url": "https://www.faktor.bg/bg/articles/italianskata-ikonomika-e-v-retsesiya", "text": "Италианската икономика е в рецесия от края на миналата година, показват данните на Евростат, цитирани от Би Би Си, предаде БГНЕС.  За последното тримесечие на 2018 г. икономиката се е свила с 0.2%, след като се повиши с 0.1% през предишното тримесечие. Италианският премиер Джузепе Конте заяви, че тези контракции най-вероятно ще продължат и през 2019 г. Междувременно от данните се вижда, че икономическият растеж на икономиката на ЕС все още е в застой. Растежът на икономиката на еврозоната е 0.2% за последното тримесечие на миналата година, което отговаря на очакванията на експертите. Данните показват, че икономиката на целия съюз бележи ръст от 0.3% за същия период.", "date": "2019.01.31", "title": "Италианската икономика е в рецесия"}
{"url": "https://www.faktor.bg/bg/articles/putin-izchezva-prikrivat-go-s-konservi-1", "text": "В близките 10 дни президентът на Руската федерация Владимир Путин ще престане да се появява пред публика.  Несменяемият руски лидер има сериозни  планове, твърдят руски издания.  За изчезването на Путин съобщи влиятелнотото  «После выборов», като се позовава на собствените си сигурни източници в Кремъл. По данни на изданието, Путин ще изчезне, но, уви, само през следващите 10 дни. Този факт властите ще опитат да скрият от населението с помощта на вече добре отработени схеми, които са използвали многократно. Това са т.нар. «консерви». Какво значи това?  «В информационното пространство се задействат «консерви» — \"новини\"  за негови срещи с губернатори, които всъщност са проведени през януари»,  обяснява «После выборов». От там уверяват, че през тези 10 дни Путин ще премине през «оздравителни процедури». Най-вероятно се имат предвид пластични операции, на които 66-годишният Путин се подлага редовно. Важно е да се отбележи, че това далеч няма да е  първото загадъчно изчезване на Путин. Такива \"забежки\", рзбира се, се крият старателно от властите, както и всичко, което касае личния му живот. Неотавна изпрлува истината за главоломното падане на рейтинга на Путин. \"Народная любов\" към президента изчезва заради икономически проблеми, най-вечце заради пенсионната реформа. Вчера  Владимир Путин се срещна с  проруския президент на Молдова Игор Додон, вероятно последната му реална среща преди да изчезне. Руският държавен глава заяви, че от това какъв ще е новият състав на парламента в Молдова зависи до голяма степен развитието на отношенията с републиката; \"У нас 65% от населението смятат Русия за приятелска държава и се надяваме, че мнението на хората отчетливо и ясно ще проличи в следващия парламент\", заяви Додон. Додон благодари на Путин за \"последователната позиция на Руската федерация за признаване на суверенитета и териториалната цялост на Република Молдова\", което е точно обратното на истината. Според молдовския президент, той има добър диалог с ръководството на Приднестровието. А то е под руско командване.", "date": "2019.01.31", "title": "Путин изчезва, прикриват го с \"консерви\""}
{"url": "https://www.faktor.bg/bg/articles/evroparlamentat-prizna-huan-guaydo-za-legitimen-prezident-na-venetsuela", "text": "Европейският парламент призна лидера на опозицията Хуан Гуайдо за легитимен временен президент на Венецуела до произвеждането на нови, честни и прозрачни президентски избори, предаде \"Ройтерс\". Евродепутатите одобриха незаконодателна резолюция, в която признават Гуайдо за временен лидер и призовават всички правителства в ЕС да последват примера им. Резолюцията бе приета с 439 гласа за, 104 против и 88 въздържали се. \"Удоволствие е да се каже, че Европейският парламент признава Хуан Гуайдо за легитимен президент на Венецуела. Това е първата европейска институция, която го направи, и молим всички държави членки и върховният представител (на ЕС по външната политика и сигурността - бел.ред.) да направят същото възможно най-скоро, за да имаме единна и силна позиция\", каза председателят на европарламента Антонио Таяни, цитиран от \"Ел Мундо\". Европейският парламент заявява пълната си подкрепа за Националното събрание, което е единственият легитимен демократичен орган на Венецуела и чиито правомощия трябва да бъдат възстановени и зачитани, включително прерогативите и безопасността на неговите членове, предаде пресслужбата на институцията. Евродепутатите осъждат жестокото насилие, довело до смъртни случаи, и настояват властите във Венецуела да прекратят нарушенията на правата на човека, а извършителите на нарушенията да бъдат подведени под отговорност. Европарламентът подкрепя призива на генералния секретар на ООН за независимо и пълно разследване на извършените убийства. Евродепутатите осъждат задържането на журналисти, които отразяват обстановката в страната и призоват за незабавното им освобождаване. По-рано днес Могерини също настоя венецуелските власти незабавно да освободят задържаните чуждестранни журналисти. Двама френски журналисти и трима техни колеги от испанската агенция ЕФЕ бяха арестувани във Венецуела. Двама чилийски журналисти пък бяха експулсирани от страната, след като бяха арестувани по-рано тази седмица. Шест страни от ЕС - Испания, Португалия, Франция, Белгия, Германия и Великобритания - обявиха в събота, че ще признаят Хуан Гуайдо за временен президент, ако до 8 дни президентът Николас Мадуро не свика избори. Мадуро първоначално категорично се обяви против този европейски ултиматум, но по-късно, след като в интервю за РИА \"Новости\" отхвърли идеята за президентски избори, допусна предсрочни парламентарни \"като добра форма на политическа дискусия\".", "date": "2019.01.31", "title": "Европарламентът призна Хуан Гуайдо за „легитимен президент“ на Венецуела"}
{"url": "https://www.faktor.bg/bg/articles/panos-kamenos-rusiya-i-blalgariya-zamrazyavat-prespanskiya-dogovor", "text": "Председателят на партията „Независими гърци“ и бивш министър на отбраната на Гърция Панос Каменос е убеден, че договорът за новото име на Македония никога няма да бъде приложен. Той ще бъде „замразен\", защото Русия ще отвори въпроса пред Съвета за сигурност на ООН и защото не е взета предвид позицията на България по въпроса за „македонския език“. Съответното Каменос заяви в интервю за гръцкия телевизионен канал SKAI, цитирано от македонския информационен портал 365, предава \"Фокус\". „Ние сме тези, които ще формират следващото правителство. Трябва да има преки избори, за да се отмени тази грозна сделка”, подчерта Каменос, визирайки Преспанското споразумение.  Съгласно думите му, гръцкото правителство не е имало мандата да го подпише, но също така е убеден, че договорът никога няма да бъде приложен. Според него споразумението ще бъде „замразено\", защото Русия ще го блокира в Съвета за сигурност на ООН. Каменос също е уверен в помощта от България. „Те не взеха предвид позицията на България, която не приема македонския език\", поясни лидерът на „Независими гърци“. Каменос изрази недоволство от опитите на правителството на премиера Алексис Ципрас да разбие парламентарната група на партията му, като предлага министерски кресла на изключените депутати Елена Контура и Василил Кокалис. Двамата подкрепиха Преспанския договор.", "date": "2019.01.31", "title": "Панос Каменос: Русия и България замразяват Преспанския договор"}
{"url": "https://www.faktor.bg/bg/articles/radev-prikani-portugalskiya-biznes-za-poveche-investitsii-v-balgariya", "text": "Увеличаването на двустранния стокообмен между България и Португалия е обща цел за институциите от двете държави, но освен търговията, устойчиви резултати могат да бъдат постигнати чрез увеличаване на взаимните инвестиции, създаване на смесени фирми и съвместно производство за трети пазари. Това заяви държавният глава Румен Радев на работна среща в Лисабон с представители на португалски компании, които планират да инвестират или да разширят присъствието си в България, съобщиха от Прессекретариата на държавния глава.  Според президента със своите традиции и опит в информационните технологии, комуникациите, енергетиката, туризма и производството на храни българските фирми могат да бъдат партньори на португалския бизнес за реализацията на нови проекти.  България и Португалия не са големи пазари, но имат потенциал да обединят усилията си, за да увеличат износа на своите фирми в Европа и други региони, посочиха представителите на бизнеса. Една от португалските компании е закупила заводи у нас за производство на стъклен амбалаж и планира да инвестира още 300 млн. евро за разширяване на своите мощности, както и да създаде свой регионален управленски и счетоводен офис. Като основно преимущество на България в рамките на ЕС представителите на бизнеса откроиха качествените специалисти, които обаче все по-трудно се намират в страната ни поради демографската криза и емиграцията.  Да бъде създадена електронна платформа за обмен на информация между агенциите за насърчаване на инвестициите в двете държави, както и да бъдат организирани повече общи бизнес и информационни форуми за представяне на възможностите пред бизнеса, също беше обсъдено по време на разговорите.  В срещата участваха изпълнителният директор на Българската агенция за инвестиции Стамен Янев, изпълнителният директор на „Национална компания индустриални зони“ Антоанета Барес, управителят на Агенцията за инвестиции, износ и търговия \"Португал глобал\" Антонио Силва, президентът на Португалската търговско-промишлена палата Бруно Бобоне, началникът на португалския клон на Европейската инвестиционна банка Ким Крейлгард, ръководители на фирми в сферата на туризма, енергетиката, комуникациите, производството на храни и опаковки.  Преди това президентът Румен Радев разговаря с председателя на Асамблеята на Португалската република Едуардо Феро Родригеш. Българският държавен глава беше посрещнат с церемония в двореца „Сао Бенто“.", "date": "2019.01.31", "title": "Радев прикани португалския бизнес за повече инвестиции в България"}
{"url": "https://www.faktor.bg/bg/articles/karakachanov-iztsyalo-podkrepyam-zakonovite-deystviya-na-politsiyata-pri-zadarzhaneto-na-chetirimata-dushi-v-stolipinovo", "text": "Изцяло подкрепям законовите действия на полицията при задържането на четиримата души в пловдивския квартал „Столипиново“. Това се посочва в позиция на министър Красимир Каракачанов, заместник министър-председател по обществения ред и сигурността и министър на отбраната, съобщиха от пресцентъра на Министерство на отбраната.  „При полицейска акция на 30 януари на територията на циганския квартал „Столипиново“ в град Пловдив и на територията на град Асеновград служители на реда от РПУ – Пловдив задържаха близо половин килограм хероин. Въпросното количество хероин далеч надхвърля рамките на „Столипиново“ и очевидно е било предназначено за продажба в целия град Пловдив и околността, включително и на малолетни и непълнолетни\", посочва министър Каракачанов. По думите му е приложена физическа сила при задържането на четиримата арестувани с наркотика в съответствие с член 85 от Закона за МВР, разрешаващ употреба на сила и помощни средства в случаите на съпротива срещу действията на органите на реда. „Никакви опити на наркобароните в „Столипиново“ и на използваните от тях наркозависими да изопачават действителността и да говорят лъжи за действията на полицията няма да попречат на прилагането на закона. Тези лъжи ще зарадват единствено добре платените т.нар. правозащитници, за които безнаказаността на престъпниците е по-важна от здравето и живота на децата ни.  Като вицепремиер по вътрешния ред и сигурност категорично подкрепям действията на полицията, доказващи необходимостта от пълно прилагане на закона с цел защита на живота и здравето на българските граждани\", каза още Каракачанов. Според него българската общественост трябва да знае, че само през 2018 г. има извършени 254 нападения срещу полицаи. „На тази арогантна беззаконност, голямата част от която генерирана от престъпни босове в циганските махали, ще бъде сложен край. Още веднъж заявявам, че изцяло подкрепям законовите действия на полицията и прилагането на закона с цялата му сила. Възползвам се от случая да изкажа служебна благодарност на министъра на вътрешните работи Младен Маринов и на директора на ОД на МВР – Пловдив ст. комисар Атанас Илков за добрата им работа по случая\", посочи министър Каракачанов.", "date": "2019.01.31", "title": "Каракачанов: Изцяло подкрепям полицията при задържането на четиримата души в „Столипиново“"}
{"url": "https://www.faktor.bg/bg/articles/rumen-gechev-ne-e-vazmozhno-kam-momenta-da-spechelim-palno-mnozinstvo", "text": "Боил Банов е невинен до доказване на противното, но изнесените данни и записи са шокиращи. Това заяви проф. Румен Гечев от БСП в предаването \"Плюс-минус\" по Нова телевизия.  \"Как служител от министерство може да рекетира министъра си и той не реагира. Банов сам казва, че е рекетиран, но не е и реагирал. Банов се е прострелял право в сърцето с тази реплика, той се е унижавал. Как се рекетерира невинен човек\", каза още той.  \"Въпросът не е само за сумата от 700 000 хил. лева, а и за милиардите, които се губят в държавата ни\", допълни проф. Гечев.  \"Скандалите ги правят не опозицията, а управляващите. Ние сме единствената партия, която предложи \"Визия за България\" на обществено обсъждане. Партия ГЕРБ няма дори програма за евроизборите\", коментира той.  \"Не е възможно към момента да спечелим пълно мнозинство, за коалиции се говори след изборите\", завърши проф. Румен Гечев.", "date": "2019.01.31", "title": "Румен Гечев: Боил Банов се простреля право в сърцето с една реплика"}
{"url": "https://www.faktor.bg/bg/articles/amerikanskoto-razuznavane-preduprezhdava-za-potentsialen-konflikt-na-balkanite", "text": "Разузнаването на САЩ предупреждава за потенциален конфликт на Балканите, съобщава Радио \"Свободна Европа\". Медията цитира доклад, публикуван от американската разузнавателна общност, в който се посочва, че възможността за открит конфликт и влиянието на Русия са основните предизвикателства пред сигурността в Западните Балкани. Според доклада, Русия ще се опита да използва етническото напрежение и корупцията на Балканите, за да предотврати напредъка на региона към техните евроатлантически интеграционни процеси. \"Западните Балкани почти със сигурност ще останат в риск от насилие и евентуално отворен военен конфликт през 2019 г. Русия ще се стреми да използва етническото напрежение и високите нива на корупция, за да възпрепятства способността на страните в този регион да се движат към ЕС и НАТО\", се казва в Световната оценка на заплахите на американската разузнавателна общност.", "date": "2019.01.31", "title": "Доклад: Използвайки етническото напрежение и корупция, Русия търси конфликт на Балканите"}
{"url": "https://www.faktor.bg/bg/articles/episkopatat-na-gruzinskata-tsarkva-podkrepya-ukrainskata-avtokefaliya", "text": "Противно на всички твърдени в руската пропаганда и предпазливата официална позиция на Грузинската православна църква, все повече и повече нейни епископи открито изразяват подкрепата си за Украинската православна църква, съобщава сайтът cerkvarium.org/ru. Решението за признаване на ПТСУ ще бъде решено от Синода на грузинската църква, който се състои от 46 управляващи епископи и ръководител на ГПК -патриарх на цяла Грузия. Всъщност Синодът в Грузия е аналог на Епископския съвет. В момента, грузинските епископи направиха своите коментари, призовавайки ръководството на църквата им да проявят кураж и най-накрая да подкрепят Украйна, а  грузинските политици - да се отърват от малодушието. Първият, който поздрави Украинската православна църква за получаването на автокефалия е митрополит на Шемокмед Йосиф (Киквадзе): „Вярвам, че Украйна заслужава да има автокефална църква, тъй като от векове се бори за независимост и автокефалия. Техните стремежи допълнително ще укрепят християнското православно единство. \" Той също говори доста остро срещу „духовното робство” на украинците и подчинеността им на Русия.  В подобен дух са и изявленията на митрополитите Цилканский и Душетский Зосима (Шиошвили), Потийский и Хобийский Григол (Бербичашвили).", "date": "2019.01.31", "title": "Епископатът на грузинската църква подкрепя украинската автокефалия"}
{"url": "https://www.faktor.bg/bg/articles/andrey-kovachev-i-mladezhite-ot-gerb-sofiya-shte-pochetat-zhertvite-na-komunisticheskiya-rezhim", "text": "Зам.-председателят на Групата на ЕНП в ЕП и евродепутат от ГЕРБ Андрей Ковачев и представители на младежката структура на ГЕРБ в София ще почетат паметта на жертвите на комунистическия режим. Това ще се случи утре, 1 февруари 2019 г. (петък), от 11:00 часа пред Мемориала на жертвите на комунистическия режим в България. Андрей Ковачев ще поднесе венец от името на всички евродепутати от ГЕРБ/ЕНП. Младежи ГЕРБ-София също ще положат цветя на паметника, намиращ до НДК. През 2011 година правителството на Бойко Борисов определи 1 февруари като Ден за признателност и почит към жертвите на комунистическия режим.", "date": "2019.01.31", "title": "Андрей Ковачев и младежите от ГЕРБ-София ще почетат жертвите на комунистическия режим"}
{"url": "https://www.faktor.bg/bg/articles/bivshiyat-izpalnitelen-direktor-na-ktb-izleze-ot-natsionalnoto-sledstvie", "text": "Бившият изпълнителен директор на Корпоративна търговска банка (КТБ) Георги Христов излезе днес следобед от сградата на Националното следствие с вече повдигнато обвинение. Обвинение за присвояване в особено големи размери получи и другият изпълнителен директор на фалиралата Корпоративна търговска банка Александър Панталеев, съобщи Би Ти Ви. Според Георги Христов то е свързано с делото срещу Елена Йончева. Специализираната прокуратура твърди, че Христов е извършил присвоителна дейност, като е отпуснал кредит от 25 милиона евро на фирма „Шип инвест”. Фирмата е искала парите за придобиване на акции от капитала на Русенската корабостроителница, уточни Георги Христов. По какъв начин обвинението е свързано с Елена Йончева? „Извън протокола следователката обясни, че да, това е крайният бенефициент на част от парите. Как стига до там, не ми беше обяснено, нито ми бяха предявени доказателства”, отговори той. Христов беше категоричен, че няма представа какво не е било наред с кредита, отпуснат след решение на Управителния съвет, като посочи, че акциите са били придобити и заложени, като към 20 юни 2014 г. кредитът е бил обслужен. Подобно на своя колега Александър Панталеев, и на Георги Христов му е наложена 50 000 лв. гаранция, която ще обжалва. От прокуратурата отказаха коментар.", "date": "2019.01.31", "title": "Директор на КТБ: Част от кредита, за който ме обвиняват, стигнал до Елена Йончева не знам как"}
{"url": "https://www.faktor.bg/bg/articles/zaplashvaniyat-ot-angelov-direktor-na-agentsiya-v-mon-mozhe-i-az-da-sam-zapisvan", "text": "Директорът на Изпълнителна агенция \"Оперативна програма \"Наука и образование за интелигентен растеж \" Кирил Гератлиев също е бил заплашван от Ангел Ангелов, който и в момента е експерт в Агенцията. Според Гератлиев причината за заплахите било разкритието, че Ангелов изнася конфиденциална информация за европроекти. Дали да уволни Ангел Ангелов, Кирил Гератлиев ще реши след разговор с него, предаде БНТ. Според Кирил Гератлиев всичко започнало на 29 ноември 2018 г. На заседание на Комитета за наблюдение на програмата станало ясно, че представителят на Съюза за стопанска инициатива Иво Костов притежава непублична информация за европроекти. \"Очевидно има данни за това, че се действа и се злоупотребява, когато някой е вътре в администрацията и работи в колаборация с някой отвън. Аз не мога да дам повече детайли как\", обясни Гератлиев. Според Гератлиев 12 души от Агенцията са имали достъп до изтеклия файл. Финансови щети нямало, но заради потенциален конфликт на интереси, Гератлиев се насочил към експерта, оценяващ проекти - Ангел Ангелов. Предприел мерки, като го изолирал от управлението на проектите и го преместил в друг кабинет. \"Той дойде при мен притеснен и в самия кабинет ме заплаши, че ще срути Оперативната програма, ще срути Изпълнителната агенция, такъв род заплахи\", обясни Гератлиев. \"Подозирам, че и аз съм записван, но няма от какво да се притеснявам. Всичко, което се случва в Агенцията, се проверява по няколко пъти, на няколко различни нива\", допълни той. Гератлиев каза още, че Ангелов е назначен с конкурс в Министерството през октомври 2016 година от тогавашния министър Меглена Кунева. Той го наследил като служител от Главна дирекция \"Структурни фондове\" след създаването на самостоятелната Агенция за оперативната програма. Колкото до това ще бъде ли уволнен Ангелов, Кирил Гератлиев заяви: Какво решение съм взел аз няма как да го споделя с вас в момента, аз трябва да седна първо да поговоря с г-н Ангелов, този разговор трябва да се случи между мен и него, аз съм неговият работодател. В момента Ангел Ангелов не е на работа.", "date": "2019.01.31", "title": "Шефът на Ангелов в МОН: Заплаши ме в самия кабинет, че ще срути Изпълнителната агенция"}
{"url": "https://www.faktor.bg/bg/articles/sadat-pusna-stayko-staykov-pod-domashen-arest-za-da-se-zapazi-negoviyat-zhivot-i-zdrave", "text": "Специализираният съд пусна под домашен арест сина на бизнесмена Миню Стайков – Стайко, за да „се запази неговият живот и здраве“. Припомняме, че м ярката за неотклонение на Стайко Стайков се гледаше при закрити врата. Причината за това е, че на заседанието ще бъдат изнесени данни за здравословното състояние на Стайков, които са от личен характер.    Днес Специализираната прокуратура поиска определяне на мярка за неотклонение „Задържане под стража“ на Стайко Стайков. Стана ясно, че му е повдигнато ново обвинение – за данъчни престъпления за близо половин милион лева. Първоначалното обвинение на Стайко Стайков бе за участие в организирана престъпна група, създадена с цел разпространение на акцизни стоки без бандерол, пране на пари и данъчни престъпления.   „Обвиняемият Стайко Стайков от 29 януари има и второ обвинение, освен за участие в ОПГ, има обвинение и за извършване данъчни престъпления, за укриване на данъци в размер на приблизително половин милион лева“, каза пред журналисти прокурор Ангел Кънев преди началото на заседанието по мярката за неотклонение. Той посочи и че в настоящото производство ще поискат от съда да назначи и петорна съдебно-медицинска експертиза с ядрено-магнитен резонанс.   Бизнесменът Миню Стайков е с наложена мярка за неотклонение „задържане под стража”. Той бе задържан при акция на Специализираната прокуратура в офисите на „Винпром Карнобат“ ООД, „Сис Индустрийс“ ООД и „Топаз Мел“ ООД. Тогава на няколко лица бяха повдигнати обвинения за участие в организирана престъпна група, създадена с цел продажба на акцизни стоки без бандерол, извършване на данъчни престъпления и пране на пари. По-късно бе наложен запор над дружествените дялове и банкови сметки на бизнесмена, както и възбрана над множество негови недвижими имоти в цялата страна – земеделски земи, жилища, сгради.", "date": "2019.01.31", "title": "Съдът пусна Стайко Стайков под домашен арест, за да „се запази неговият живот и здраве“"}
{"url": "https://www.faktor.bg/bg/articles/desi-i-rumen-radevi-razgledaha-stariya-grad-na-lisabon-s-tramvay", "text": "Българският президент Румен Радев и съпругата му Десислава Радева се качиха на трамвай в Португалия. А в България държавният глава и половинката му ги пази НСО от народната \"любов\". Държавният ни глава и първата ни дама разгледаха Стария град на Лисабон. В португалската столица Радев се срещна с кмета на града Фернандо Медина, който на церемония в двореца „Пасош до Консельо де Лижбоа” връчи на Румен Радев Почетния ключ на града. През втория ден от посещението си в Португалия държавният глава разговаря и с председателя на Асамблеята на Португалската република Едуардо Феро Родригеш и представители на парламентарната група за приятелство с България, съобщиха от пресцентъра на президентството.", "date": "2019.01.31", "title": "Радеви си правят пиар с трамвай в Португалия, а в България НСО ги пази от народа"}
{"url": "https://www.faktor.bg/bg/articles/tir-skasa-mantinela-na-metri-ot-benzinostantsiya-na-am-struma", "text": "Катастрофа затрудни движението край граничен пункт \"Кулата\". Камион се преобърна на магистрала \"Струма\", скъса мантинелата и разсипа кучешка храна край шосето. Инцидентът стана привечер. Шофьорът на камиона е загубил управление и се е ударил в мантинелата. Превозното средство се преобърнало на метри от бензиностанция. По чудо няма жертви при инцидента.", "date": "2019.01.31", "title": "ТИР скъса мантинела на метри от бензиностанция на АМ „Струма”"}
{"url": "https://www.faktor.bg/bg/articles/politika/hlyab-i-pasti/strahuvayte-se-ot-chekistite-kogato-vi-nosyat-darove", "text": "За Роснефт и Кремъл беше много изгодно да елиминират силен конкурент от световния петролен пазар, за да вдигнат цената на черното злато Владимир Семаго, бивш член на Държавната дума и заместник-председателят на Руско-венецуелския бизнес съвет, призна: \"Ние сме много отговорни за икономическото положение във Венецуела. Направихме им фалшиви предложения, дадохме им фалшиви насоки и всъщност ние докарахме до голяма степен страната до днешното положение\". Но защо „ние“,  не беше ли   В страната има не само продоволствена криза, хиперинфлация и пълен срив, но и катастрофален спад в добива на петрол. През 1998 г. Венецуела произвежда 3,5 милиона барела дневно. Оттогава цените на петрола са се увеличили многократно, а това предполага, че и производството трябва да расте. Въпреки това то е намаляло наполовина,  до 1,5 милиона барела на ден. През последните години Русия и по-специално корпорацията „Роснефт” помага на Венецуела и нейната държавна петролна компания PDVSA; даде й заеми, създаде съвместни предприятия. Въпреки това, производството на петрол през цялото това време падаше. Хитростта на управляващите руски чекисти е добре известна. Достатъчно е да си припомни как шефът на Роснефт - Сечин, преди провокацията с подкупа, баламосваше и омайваше с подаръци Улюкаев, демонстрирайки показна загриженост за здравето на своя \"приятел\". На Роснефт и Кремъл им беше много изгодно да елиминират един силен конкурент от световния петролен пазар, за Разбира се, кризата в петролната индустрия на Венецуела е преди всичко следствие от действията на некомпетентния и крадлив местен лидер \"мадур\". Въпреки това, със съглашателството в петролната индустрия на Венецуела, Сечин и Ко може съвсем съзнателно да са допринесли за нейния срив.  Дори тогава, когато помогнаха на безумния режим да остане на власт, наред с другите неща, тези същите хора отстраниха своя конкурент на световния пазар. Това е съвсем в стила на руските силоваци: да внедриш свои хора в управлението на фирмата, от която се нуждаеш, да я заробиш с огромни кредити и след нейния неизбежен фалит да я откраднеш за себе си. Чекистите са доста добри тактици, но некомпетентни стратези. Помагайки на „мадурите“ да разоряват  страната си, те не проумяха, че самите те тласкат към  гибел венецуелския режим. Когато той окончателно падне, производството на венецуелски петрол ще започне да расте, ще започнат да падат цените на петрола на световния пазар и инвестираните руски пари ще се изпарят.  Чудя се дали венецуелците разбират, че Мадуро и неговите съдружници са не само узурпатори на властта, корумпирани чиновници, наркодилъри, но и национални предатели, които са продавали огромното си петролно богатство на руски конкуренти?", "date": "2019.01.31", "title": "Страхувайте се от чекистите, когато ви носят дарове"}
{"url": "https://www.faktor.bg/bg/articles/novini/balgariya/aleksandar-dzherov-s-rechta-si-radev-narushi-konstitutsiyata-skaran-e-s-pravata-koito-mu-dava", "text": "\"Румен Радев забравя, че е президент, а не партиен лидер. Той трябва да бъде над всички и да помирява властите, а не да ги разединява. Държавният глава не е обвинител и няма такива качества. Президентът не отговаря на такива изисквания. Ако е държавен глава на място, трябва да внимава какво говори. Така не се върши работа\". Това заяви пред Faktor.bg известният юрист и бивш депутат от СДС Александър Джеров по повод равносметката, която си направи Румен Радев като президент.  \"Конституцията не му дава правата, които сам си приписва. Речта му, изложението му беше нередно. Некоректното при него е, че се държи над властите. Той трябва да гледа как да възможностите заедно да се работи в полза на хората. Това е неговата задача. Не е негова работа да се занимава с партии и да подкрепя нови партийни проекти. Радев малко е скаран с правата, които има конституцията и излиза извън правата, които има\", каза още Джеров.", "date": "2019.01.31", "title": "Александър Джеров: С речта си Радев наруши конституцията, скаран е с правата, които му дава"}
{"url": "https://www.faktor.bg/bg/articles/novini/svyat/samolet-natovaren-s-kesh-e-izletyal-ot-karakas-za-moskva", "text": "Американският следовател Касто Окандо, който разследва свързани с Виницуела теми твърди, че преди няколко дни самолет Gulfstream, собственост на турския милиардер Тургай Чинер е бил натоварен с чанти, пълни с пари и е отлетял за Москва. \"Полет 4BD283, на самолет собственост на турския милиардер Тургай Чинер, е пристигнал във Венецуела без пътници, в него са качени черни чанти, пълни с пари. За това се съобщава в доклад на американското разузнаване\", напика Окандо в профила си в Twitter. The Bell отбелязва, че става дума за самолет, излетял от Внуково на 23 януари, същия ден е кацнал в Каракас и се е върнал в Москва на 25 януари. Час след приземяването си във Внуково самолетът отлетял за Турция. Изданието отбелязва, че историята на полетите на самолета през последните 7 дни е изтрита от няколко сайта, проследяващи полети. Припомняме, че Хосе Гера, депутат от венецуелския парламент обвини ръководството на Централната банка в опит да изнесат от страната част от държавния златен запас, съобщава  Voice of America. По думите на Гера, златото ще бъде изнесено от Венецуела с руски самолет, собственост на руската авиокомпания Нордуинд.  \"Ние получихме информация от служители на банката, че Boeing 777, който дойде от Москва сега се намира на летището и с него се готви изнасянето на 20 тона злато от държавния златен резерв. Поискахме обяснение от ръководството на Централната банка. Това злато не е собственост на Калисто Ортеги (директорът на банката), то е на венецуелския народ\", заяви той от парламентарната трибуна. Правителството на Николас Мадуро опита да изнесе от Великобритания 31 тона злато, които са депозирани 15% от държавния златен запас на сотйност около 1 млрд. долара. Депутатът Гера съобщи, че самолетът от Москва е пристигнал В Каракас почти веднага след отказа на Лондон да предаде златото на Мадуро. Междувременно самолетът се е върнал тази нощ в Русия.", "date": "2019.01.31", "title": "Самолет натоварен с кеш е излетял от Каракас за Москва"}
{"url": "https://www.faktor.bg/bg/articles/valeri-simeonov-s-deystviyata-si-ninova-nakraya-shte-pravi-yoncheva-v-zatvora", "text": "\"Елена Йончева пускаше фалшиви новини за оградата с Турция. Пускаше снимки от оградата ни с Турция, след това отиват наши хора и виждат на същия ден, че оградата си е там\". Това заяви в парламента лидерът на НФСБ Валери Симеонов.   \"Става въпрос за объркана, противоречива и изпълнена с лъжи журналистка. Хванали сте един човек, който не знае какво прави и какво говори. Най-накрая, г-жо Нинова, ще пратите вашия човек в затвора. Действията на прокуратурата са оперетни. Тя вчера пресоли манджата и си гледа имиджа. От БСП правите от трибуната на парламента заключения които не са доказани\", заяви Симеонов. Преди това Корнелия Нинова заяви, че държавата е разтресена от скандал за корупция при управляващите.", "date": "2019.01.31", "title": "Валери Симеонов: С действията си Нинова накрая ще прати Йончева в затвора"}
{"url": "https://www.faktor.bg/bg/articles/t-bikov-kam-bsp-vkupom-se-ovargalyate-v-kalta-samo-i-samo-korneliya-ninova-da-sbadne-detskata-si-mechta", "text": "БСП се превръща в пощенска кутия с целта всички вкупом да се овъргалят в калта само и само Корнелия Нинова да сбъдне детската си мечта и да стане министър-председател, обяви депутатът от ГЕРБ Тома Биков в отговор на декларацията на соцлидерката. Надявам се да се излекувате от тази лудост, в която сте влезли, защото тя е опасна за държавата. Не знам с кой акъл Елена Йончева ви се връзва да я употребявате, обърна се той към социалистите. Насред възмущението си от атаката на Нинова от левия сектор на залата му подвикнаха да пие една студена вода. \"Ами, ще пия една вода, щом ми казвате\", вметна Биков и продължи да громи, предава Канал 3. Не приемаме морализаторския тон на г-жа Нинова, докато не отговори на въпросите за нейното минало, отсече депутатът от ГЕРБ и припомни корупционните скандали от 2007 г., \"когато се въртяха \"фронтиери\" и \"Р.овчовци\". \"Ние няма да се поддадеме на вашия рекет, няма да ви отговорим по начина, по който го правите вие. В тази пропаст на сеене на омраза ще паднете най-напред вие, защото сте най-близо до нея, предупреди ги Биков. Никой не е спечелил от черен пиар, това е клише. Вашата цел е да влезем всичките заедно в калта, да се овъргаляме едно хубаво, защото от това чисти хора няма да излязат\", очерта тъмното им общо бъдеще Тома Биков.", "date": "2019.01.31", "title": "Тома Биков към БСП: Вкупом се въргаляте в калта, за да сбъдне Корнелия Нинова детската си мечта да е премиер"}
{"url": "https://www.faktor.bg/bg/articles/chernomorets-stanva-bez-tsentralniya-si-plazh-zaradi-novo-pristanishte", "text": "Черноморец е останал без централния си плаж заради новопостроено рибарско пристанище, алармират местните. То е изградено по европроект за 10 млн. лв. Вместо обаче да се подобрят условията и курортното селище да привлече още повече туристи, каменистият вече плаж прави точно обратното.   \"След построяването на пристанището се случи една катастрофа. Десетки камъни бяха довлечени от течението на плажа. Има и заблатяване, защото няма естествено течение\", обясни Иван Георгиев пред Bulgaria ON AIR. Местните са категорични, че ако не се вземат мерки туристите от Черноморец ще се отдръпнат все повече и местните ще останат без препитание. \"Събрани са около 340 подписа. Сезирахме редица институции, от Министерския съвет, назначи се проверка. Надяваме се да има и действия\", коментира Яна Николова от инициативния комитет. Хората твърдят, че когато се започва един строеж, архитектите и строителите трябва да се съобразят с всички екологични оценки. Никои обаче в случая не е взел под внимание течението и изложението на плажа.", "date": "2019.01.31", "title": "Черноморец остава без централния си плаж заради ново пристанище"}
{"url": "https://www.faktor.bg/bg/articles/yoncheva-gotova-da-vnese-v-prokuraturata-signal-po-aferata-alo-banov-sam", "text": "\"Готови сме да внесем в прокуратурата сигнал по аферата\"Ало, Банов съм\", заяви пред журналисти в парламента депутатът от левицата Елена Йончева след изявленията на отделните парламентарни групи по казуса в пленарната зала. Тя изрично подчерта, че прави изявление. Говорителят на ПГ на \"БСП за България\" припомни, че държавното обвинение вчера се е самосезирало в момента, когато социалистите са изнесли информация \"по тази афера\". Тя добави, че чака от прокуратурата да се свържат с нея и ще предостави цялата информация, с която разполага. Драгомир Стойнев се възмути от истерията, според него, по казус, който трябва да се провери от институциите, и по който опозицията има съмнения \"за впечатляваща корупция\". И сега - истерия, цял ден слушаме какви ли не изявления, дава се акъл как да работят институциите, реагира той на опитите журналистите да попитат Йончева дали е проверила източника си на информация. Г-жа Йончева е изключително коректна, дава информация очаква да бъде поканена в прокуратурата възможно най-скоро, за да даде пълната информация, каза още Стойнев.", "date": "2019.01.31", "title": "Йончева дава съвети на прокуратурата, ядосва се, че държавното обвинение не я търси"}
{"url": "https://www.faktor.bg/bg/articles/vmro-buntat-sreshtu-karakachanov-e-bil-predvozhdan-ot-islyamisti", "text": "ВМРО излезе с остра позиция във връзка с действията на полицията в ромските квартали в Пловдив и Асеновград. Припомняме, вчера в пловдивския квартал \"Столипиново\" имаше засилено полицейско присъствие и напрежение между местните жители и униформените заради  спецакцията \"дрога\", при която са задържани 4 души и близо 1 килограм наркотични вещества.  Около 500 души се събраха пред заведението в квартала, където е извършено претърсването.  Цеганите твърдят, че полицията е влязла в заведението, като е изпочупила всичко наред, дори съобщават, че има и бити. В Асеновград също е имало струпване на цигани пред Районното управление заради задържано лице. В позицията на ВМРО спрямо действията на полицията се посочва, че вследствие на арестите в квартала е имало протест на цигани, които поискали оставката на военния министър Красимир Каракачанов. Според ВМРО бунтът срещу Каракачанов е бил предвождан от ислямисти. \"Циганизацията и радикализацията трябва да спрат\", пишат те. Според тях налагането на ред и законност в гетата е част от програмата за справяне с циганизацията, която Каракачанов ще представи официално пред МС в рамките на следващата седмица.  Концепцията е готова и обхваща широк пакет от мерки, които да поставят началото на реална интеграция на циганския етнос - \"процес, който умишлено беше спъван последните 30 години\", категорични са патриотите. ВМРО: Ние, Патриотите от ВМРО, сме категорични, че полицията е действала законно и професионално. Воеводите цитират данни на МВР, според които акцията е била срещу група цигани, които се занимават с наркоразпространение. Арестувани са 4 души и е открит над половин килограм хероин. В опит да избягат от органите на реда те нахлуват в близка механа. Последват провокации и опит за предизвикване на безредици от страна на циганите, предвождани от общинския съветник Айри Мурад. \"Лицето Мурад е от партията на Орхан Исмаилов - НПСД, която е част от новата \"родолюбива\" коалиция на Веселин Марешки. Той е скандално известен в Пловдив с проповядването на радикален ислям, насаждането на междуетническо напрежение и опити за злоупотреби с общински средства. Айри Мурад открито проповядва, че жените не трябва да работят и трябва да носят бурки. В интервю пред национална медия преди време той даже се похвали, че извежда жена си веднъж седмично, кара я да ходи забулена и не ѝ позволява да работи. Държим да подчертаем, че същият този \"родолюбец\" - коалиционен партньор на друг отявлен подобен, за какъвто се представя Марешки, снощи застана начело на етнически бунт срещу вицепремиера Каракачанов и държавата\", пишат още от ВМРО. Заради това воеводите подават сигнал до ДАНС срещу провокатора Айри Мурад за извършване на антидържавна дейност и разпространение на радикален ислям.", "date": "2019.01.31", "title": "ВМРО: Бунтът срещу Каракачанов е бил предвождан от ислямисти"}
{"url": "https://www.faktor.bg/bg/articles/vezhdi-rashidov-zhelaya-na-elena-yoncheva-dobar-pat-no-ne-po-tozi-nachin-kam-golyamata-politika-zashtoto-tam-ima-nyakakva-higiena", "text": "\"Желая на Елена Йончева добър път, но не по този начин към голямата политика, защото там има някаква хигиена\". Това каза народният представител от ПГ на ГЕРБ и председател на Комисията по културата и медиите във връзка с разследването „Ало, Банов съм“.  Рашидов посочи, че не иска да напада никого. „Лично уважавам като журналист Елена. Ние сме били добри приятели, стари“, каза още Рашидов. „Аз съм държал да има хигиена във всички европейски средства. Затова днес имаме 10 театъра, ремонтирани, училища по изкуствата, 6 нови музея“, допълни Рашидов. На въпрос дали него някой го е изнудвал със записи, депутатът обясни, че записите ги е видял от медиите. Попитан дали Боил Банов е казвал, че е бил рекетиран, Рашидов заяви: „Боил Банов не е споменал, защото е горд човек. Защо трябва като ученичка всичко да ми докладва. Боил Банов е работлив човек, работил съм прекрасно с него. Не мога да кажа нищо лошо. Не говоря, че заставам зад някого. Заставам винаги зад закона. Това ме кара днес да бъда спокоен“, допълни Рашидов.", "date": "2019.01.31", "title": "Рашидов: Желая на Йончева добър път, но не по този начин към голямата политика, защото там има хигиена"}
{"url": "https://www.faktor.bg/bg/articles/novini/svyat/germaniya-ponizhi-silno-prognozite-za-ikonomicheskiya-si-rastezh", "text": "Πpaвитeлcтвoтo нa Гepмaния oбяви пpepaзглeждa пpeдишнитe cи пpoгнoзи зa pacтeжa нa бpyтния вътpeшeн пpoдyĸт нa cтpaнaтa пpeз 2019 гoдинa. Pязĸoтo нaмaлявaнe нa oчaĸвaнитe тeмпoвe ce oбяcнявaт c изocтpянe нa външнитe pиcĸoвe пpeд иĸoнoмиĸaтa зapaди тъpгoвcĸитe ĸoнфлиĸти в cвeтa и излизaнeтo нa Beлиĸoбpитaния oт Eвpoпeйcĸия cъюз. Mиниcтъpът нa иĸoнoмиĸa Πeтep Aлтмaйep в cpядa пpeдcтaви дoĸлaд нa пpaвитeлcтвoтo c oцeнĸa нa мaĸpoиĸoнoмичecĸитe пoĸaзaтeли зa пocлeднитe няĸoлĸo гoдини и пpoгнoзaтa зa тeĸyщaтa гoдинa. Cпopeд тeзи oцeнĸи тeмпa нa pъcтa нa БBΠ нa Гepмaния пpeз 2019 г. щe дocтигнe eдвa 1 пpoцeнт в cpaвнeниe c пpeдишнaтa пpoгнoзa нa пpaвитeлcтвoтo зa pacтeж нa иĸoнoмиĸaтa oт 1,8 нa cтo. Πpeз 2018 гoдинa , пo пpeдвapитeлни дaнни, гepмaнcĸaтa иĸoнoмиĸa e нapacнaлa c 1,5%. B пepиoдa 2016-2017 г. тeмпoвeтe нa pacтeж нa бBΠ ca били 2,2 нa cтo. B cлyчaй, чe нoвaтa пpoгнoзa нa пpaвитeлcтвoтo ce ocъщecтви , тo тeмпoвeтe нa нaй-гoлямaтa eвpoпeйcĸa иĸoнoмиĸa щe ce oĸaжaт нaй-ниcĸи oт 2013 гoдинa нacaм. Aлтмaйep зaяви, чe ceгaшният циĸъл н a pacтeж, ĸoйтo пpoдължaвa вeчe дeceт гoдини e нaй-дългият зa Гepмaния oт 1966 гoдинa нacaм. И тoвa пoтвъpждaвaлo eфeĸтивнocттa нa cлeдвaния иĸoнoмичecĸи ĸypc. Иĸoнoмичecĸият миниcтъp oтбeлязa зacилвaнeтo нa външнитe pиcĸoвe и пo дyмитe мy, зaбaвянeтo нa тeмпa нa pacтeж нa БBΠ \" щe зacтaви Гepмaния дa пoвиши ĸoнĸypeнтocпocoбнocттa нa иĸoнoмиĸaтa cи\".", "date": "2019.01.31", "title": "Германия понижи силно прогнозите за икономическия си растеж"}
{"url": "https://www.faktor.bg/bg/articles/diplomat-venetsuela-e-prekaleno-vazhna-za-putin-i-toy-shte-podkrepya-maduro-dokray", "text": "Колкото по-дълбока е кризата във Венецуела, толкова нарастват шансовете цената на петрола на международните пазари да се поддържа висока. Това заяви в предаването „12+3“ на БНР бившият български дипломат в южноамериканската страна проф. Лазар Копринаров. Той допълни, че е скептичен относно успешни преговори между президента Николас Мадуро и опозицията, водена от самообявилия се за държавен глава Хуан Гуайдо.   „Има вече такъв опит, и то неуспешен, през 2017 година на територията на Доминиканската република. Николас Мадуро води преговори с опозицията, като основен посредник беше бившият испански премиер Сапатеро. В тези преговори опозицията излезе измамена. Преговорите дадоха време на Мадуро да се съвземе. От тази гледна точка не смятам, че реалният сценарий през следващите дни и седмици е водене на преговори. Добре е да знаем кои се посочват като посредници – Русия, Иран, Мексико, Уругвай – все страни, на които опозицията няма доверие. Заради това мисля, че опозицията ще откаже да води преговори“, смята Лазар Копринаров и допълни, че опозицията иска преходно правителство, а не други временни отстъпки. „Нещата са поставени ребром – имаме държава с двама президенти. Такова нещо е невъзможно в нормалния  свят. Единият е узурпатор, а другият може да бъде определен като самозванец. Единият няма място в бъдещето“, допълни бившият дипломат. Той коментира и твърденията на Николас Мадуро, че САЩ са поръчали убийството му на колумбийската мафия. „Фидел Кастро правеше през седмица-две такива изявления – че САЩ се готвят да го убият. Мадуро върви по същия път. Колумбия, особено след избора на един десен президент (Иван Дуке – б.р.), е радикално настроена в търсенето на изход на ситуацията във Венецуела. За мен обаче е твърде невероятно да има такъв заговор. Колумбия най-малкото е заинтересована от ситуацията, защото над 1,5 милиона венецуелци са потърсили убежище там. В Европа влязоха малко повече от 1 милион емигранти и до какви политически трусове доведе това? А тук става дума за 1 милион в една страна, която си има своите вътрешни проблеми“, заяви Копринаров и допълни, че масовата емиграция на венецуелци вече е създала проблеми в региона. „Русия ще защитава Мадуро докрай, защото за Путин залогът е изключително голям. Това е ключът към Южна Америка, а регионът е твърде важен в глобалната енергетика. Колкото по-дълбока е кризата там, толкова нарастват шансовете да се поддържат високи цените на петрола“, допълни Лазар Копринаров.", "date": "2019.01.31", "title": "Путин иска да държи ключа към Южна Америка, залогът е много голям"}
{"url": "https://www.faktor.bg/bg/articles/v-imeto-na-zakona-uvolniha-distsiplinarno-politsay-napadnal-i-bil-sluzhitel-v-benzinostantsiya", "text": "Дисциплинарно уволнен е служител от състава на Областната дирекция на МВР в Пазарджик, съобщиха от ведомството. Става дума за автоконтрольор от Велинград, заснет през декември от охранителните камери да напада и бие с юмруци служител на бензиностанция в курорта. По време на побоя полицаят е на дежурство и униформен. Скандалът избухна, след като пострадалият Иван Китанов разпространи клипа в социалните мрежи и подаде сигнал на спешния телефон 112. Шефът на дирекцията комисар Йордан Рогачев е разпоредил незабавна проверка, като материалите от нея са докладвани и на прокуратурата. Спрямо униформения е образувано дисциплинарно производство за извършеното от него грубо нарушаване на етичните норми за поведение на държавните служители в МВР. След приключване на производството със заповед на комисар Рогачев на полицая е наложено най-тежкото дисциплинарно наказание - уволнение.", "date": "2019.01.31", "title": "В името на закона: Уволниха дисциплинарно полицай, нападнал и бил служител в бензиностанция"}
{"url": "https://www.faktor.bg/bg/articles/obshtestvo/zakon-i-red/aresti-pri-aktsiyata-sreshtu-narkodilari-v-stolipinovo", "text": "Специализирана полицейска акция срещу разпространението на наркотици се проведе късно снощи в пловдивския квартал \"Столипиново\". По неофициална информация има четирима арестувани, сред които известен местен дилър. Задържането им е предизвикало недоволство сред местните жители. Според тях полицаите са превишили правата си и са се държали грубо с посетителите на заведение по време на претърсването. От полицията в Пловдив не дадоха информация по случая, само уточниха, че напрежението в квартал \"Столипиново\" е овладяно бързо. Подробности се очаква да бъдат изнесени по-късно днес. По същото време полицейска акция срещу наркоразпространението е била проведена и в Асеновград.", "date": "2019.01.31", "title": "Арести при акцията срещу наркодилъри в \"Столипиново\""}
{"url": "https://www.faktor.bg/bg/articles/sadebni-izpalniteli-vlyazoha-v-imot-na-banevi", "text": "Съдебни изпълнители ще влязат всеки момент с помощта на ключар в имота на Николай и Евгения Баневи в столичния квартал \"Бояна\", съобщи Нова телевизия. Целта е да бъде описано имуществото на бизнесмените, които са в ареста по обвинение за пране на над 1 млрд. евро и други престъпления, свързани с източването на притежаваните от тях предприятия.  Имаме вземане от кредитор, който желае да бъде удовлетворен от продажбата на недвижимо имущество, обясни помощник частния съдебен изпълнител Атанаска Петканова. Тя отказа да разкрие подробности, но призна, че сумата е за над милион лева.", "date": "2019.01.31", "title": "Съдебни изпълнители влязоха в имот на Баневи"}
{"url": "https://www.faktor.bg/bg/articles/stepan-polyakov-ne-anatemosvayte-elena-pitayte-ya-za-ekselskata-tablitsa-ili-pone-sergey", "text": "Писателят-пътешественик Степан Поляков публикува във „Фейсбук“ размисли за финансирането на филмите на Елена Йончева. Той е автор и продуцент на над 50 документални филма, снимани из цял свят, та разбира нещо от тези работи. Ето какво пище Поляков: \"Ако някой иска да разбере как се финансират филми, не трябва да пита за фактурите на вече похарчените пари. Това е тъпо и нищо не може да излезе от него. Трябва да поиска бюджетирането им. Има една екселска таблица, която в тези среди, обикновено кръщават с файла \"budget''. Ирония на Съдбата е, че строго математическата дисциплина \"Бюджет на Филм\", отговаря на журналистическата Алфа и Омега - \"Кой, Кога, Къде, Как, Какво и Защо\". Ако вземете въпросната екселска таблица $budget$ и по нея си отговорите на тези журналистически въпроси, ще получите КАКВО? Амбициозна журналистка от съветски произход с бивше гадже съветски премиер на БГ. Награда 700 000! Формулата е магическа. Не анатемосвайте Елена, питайте я за екселската таблица. Или поне Сергей /той ги пази тия листчета/\"", "date": "2019.01.31", "title": "Степан Поляков: Не анатемосвайте Елена, питайте я за екселската таблица. Или поне Сергей"}
{"url": "https://www.faktor.bg/bg/articles/ohraniteli-shte-pazyat-speshnite-meditsi-v-gorna-oryahovitsa", "text": "Охранители ще пазят лекарите от Спешна помощ – Горна Оряховица от утре. Вече е сключен договор с частна фирма и се очаква служителите ѝ да са на дежурство в болничната структура още утре вечер. Това съобщи д-р Виолета Пашова, началник на Спешното отделение в Горна Оряховица. Тя уточни, че оставките на медиците все още остават депозирани, но има нагласа те да бъдат оттеглени при изпълнение на исканията им.  От 18.00 до 06.00 часа сутринта ще има физическо присъствие при нас, а през останалото време от денонощието на всеки час екип на охранителната фирма минава, за да види каква е обстановката. Организацията на полицията в Горна Оряховица е такава, че те патрулират известно време и известно време стоят на едно място. И сега това място, на което ще почиват или изчакват, ще е на територията около лечебното заведение, обясни още д-р Пашова. Тя увери, че работата на спешните медици със структурите на МВР винаги е била на много високо ниво и служителите на полицията се отзовават навременно и адекватно, ако има някакви проблеми.", "date": "2019.01.31", "title": "Охранители ще пазят спешните медици в Горна Оряховица"}
{"url": "https://www.faktor.bg/bg/articles/mazh-pochina-ot-virus-dashterya-mu-se-bori-za-zhivota-si", "text": "55-годишен мъж е починал след усложнения от вирусно заболяване в Областната болница в Пазарджик, съобщи директорът на лечебното заведение д-р Васил Вълчев, цитиран от \"Фокус\". По думите му мъжът е бил докаран по спешност в Спешното отделение на болницата, след като е боледувал няколко дни вкъщи. Потърсил е лекарска помощ, когато се е почуствал много зле. \"Пациентът е пристигнал в много тежко състояние, с усложнения от прекарано вирусно заболяване и с придружаващи заболявания\", уточни д-р Вълчев. Въпреки усилията на лекарите, мъжът е починал. Той допълни, че в болницата е приета в критично състояние и 26-годишната дъщеря на мъжа, която е с пневмония. В Интензивния сектор на Второ детско отделение на лечебното заведение са настанени и две деца с тежка пневмония. \"Едното дете е на 8 месеца, с тежка пневмония и с мускулна атрофия като придружаващо заболяване. Другото е на 2 години, също е с бронхопневмония и детска церебрална парализа. Грипната инфекция винаги е била много сериозна всяка една година. Има и така наречените мълниеносни форми на грип, като при тях усложненията стават много бързо и са с фатален край\", уточни началникът на детското отделение в МБАЛ-Пазарджик д-р Валентин Данчев. Вчера от лечебното заведение съобщиха, че 2-годишно момиченце от Велинград е починало от грип, вследствие на което е развило тежка двустранна пневмония. Детето е пристигнало в Пазарджик без сърдечна и дихателна дейност. \"Въпреки усилията ни момиченцето почина няколко часа по-късно. Ако бяха довели детето ден по-рано, можеше да го спасим\", допълни д-р Данчев. Той допълни, че при първите оплаквания трябва да започне прием на противовирусни препарати, но не и на антибиотици, ако не са настъпили усложнения. \"При влошено състояние, суха, честа и дрезгава кашлица и затруднено дишане, майките да не лекуват сами децата си, а веднага да потърсят лекарска помощ\", посъветва медикът.", "date": "2019.01.31", "title": "Болен от грип почина, дъщеря му се бори за живота си"}
{"url": "https://www.faktor.bg/bg/articles/arestuvaha-predsedatelya-na-telk-v-lovech", "text": "Задържан е председателят на ТЕЛК в Ловеч. В момента текат процесуално-следствени действия. Подробности ще даде окръжният прокурор Валентин Вълков на брифинг в 14.30 часа.  „Има открити нарушения при издаването на решения за трайно намалена работоспособност по реда на Наредбата за медицинската експертиза. В момента анализираме порочните практики, които са установени\", заяви Ананиев на брифинг в Министерския съвет след среща между министър-председателя Бойко Борисов преди седмица. На срещата присъства още и зам.-главният прокурор Иван Гешев.  Бяха обсъдени данните от извършените от МВР и прокуратурата следствени действия във връзка с нерегламентираното издаване на решения за трайно намалена работоспособност. Министърът е запознал присъстващите с напредъка по изпълнението на проекта за изграждане на Националната здравна информационна система и с текущото провеждане на обществени поръчки за изработване и внедряване на компонентите й. С въвеждането на системата ще заработят редица контролни механизми, които ще възпрепятстват порочните практики, е казал Ананиев. Стартирането на електронната здравна система чрез въвеждане на електронна здравна карта, електронна рецепта и електронно направление, е едно от основните искания на представителите на гражданската инициатива „Системата ни убива“.", "date": "2019.01.31", "title": "Арестуваха председателя на ТЕЛК  в Ловеч"}
{"url": "https://www.faktor.bg/bg/articles/strasburg-balgariya-da-zaplati-na-emiliya-maslarova-8000-evro", "text": "България ще трябва да заплати на бившия министър на труда и социалната политика Емилия Масларова 8000 евро по заведеното от нея дело в Страсбург, съобщи БНР. Решението на съда бе оповестено преди малко. Според него, България е нарушила презумпцията за невинност и правото на защита на бившия социален министър.", "date": "2019.01.31", "title": "Емилия Масларова осъди  България в Страсбург за 8000 евро"}
{"url": "https://www.faktor.bg/bg/articles/parvan-simeonov-predi-10-ina-godini-borisov-dade-vdahnovenie-v-politikata-koeto-oshte-otekva", "text": "„Сега се търси нов Борисов и докато не се намери, ще стои старият“, каза днес пред БНР Първан Симеонов – изпълнителен директор на „Гълъп интернешънъл“. „Който разсъждава аритметично, на тези избори ще загуби. Защото целият западен свят търси ново вдъхновение в политиката, каза политологът пред БНР. „Дългосрочно ще спечели този, който даде вдъхновение в политиката. Онова вдъхновение, което преди 10-ина години даде Борисов и което още отеква“ добави Първан Симеонов преди представянето на книгата „Политическият процес и общественото мнение в България през 2018 г.“ довечера. Според него един от основните изводи в книгата е, че 2018-а е била  година на две половини. „В първата беше европейското председателство, имаше известна бодрост, а във втората - като че ли тревогата се завърна“. Първан Симеонов посочи, че в нея има уникални данни за масовите оценки за икономиката и личните финанси всеки месец от началото на този век, които показват, че в края на 2017-а и началото на 2018-а тези показатели са били на исторически добри нива. След което отново са потеглили в тревожна посока. „Рязкото противопоставяне на управляващи и опозиция постоянно ражда напрежение“, каза той, но отбеляза, че в същото време се забелязва една „парадоксална“ статичност на доверието към властта на фона на голямата динамика на политическия процес. „Създава се усещане за общество, което хем е неспокойно, хем е бурно и хем е в застой“, посочи още Първан Симеонов.", "date": "2019.01.31", "title": "Първан Симеонов: Преди 10-ина години Борисов даде вдъхновение в политиката"}
{"url": "https://www.faktor.bg/bg/articles/okonchatelno-zakonat-za-gorivata-vliza-v-sila-sled-6-mesetsa", "text": "Парламентът прие окончателно промените в спорния Закон за горивата. Въпреки, че той вече действа, депутатите отложиха с 6 месеца влизането в сила на Наредбата за прилагането на закона. Парламентът задължи шофьорите на моторни превозни средства и самоходни машини да зареждат с гориво само от бензиностанции, които са регистрирани по Закона за горивата. От ДПС критикуваха начина, по който се правят промените в Закона за горивата и иронизираха усилията на ГЕРБ да прокарат измененията. \"Наредбата кога ще влезе в сила, кога няма да влезе, вече мача е свирен. Законът е в действие. Министерският съвет е проспал през цялото време, че група народни представители са се борили със сивия сектор, а те са мълчали“, каза Рамадан Аталай: Всички легални търговски обекти, които продават горива, ще се вписват безплатно в специален регистър, това приеха депутатите.  Депутатът от \"Обединените патриоти\" Емил Димитров поясни за кои обекти ще важи безплатната регистрация: \"В малките населени места има обекти, за които тези 20 000 бяха много. В момента няма никаква административна или финансова тежест. Регистрацията ще бъде безплатна. 400 000 обекта са регистрирани. Благодарение на това, че ние конкретизирахме кои са земеделски, с всичките изисквания, те се обособиха като обекти. Конкретизирахме и кои да са обектите, така наречените ведомствени, вътрешни обекти. Това са строители, миньори, преработватели на отпадъци, транспортни фирми, концесионерски обекти. Всички легални обекти, които търгуват с горива в България, ще бъдат вписвани безплатно, без банкова гаранция. Тя беше 200 000, падна на 20 000, сега е нула. Всички могат да се регистрират в момента, в който поискат. Проблем остава за едни обекти, които не са нито земеделски, защото е ясно кои са земеделски, нито са вътрешни, а до този момент не са решили да се регистрират. Те ще имат проблем, защото може би никога през живота си не са били регистрирани и сега има дълга процедура\".", "date": "2019.01.31", "title": "Окончателно: Законът за горивата влиза в сила след 6 месеца"}
{"url": "https://www.faktor.bg/bg/articles/market-links-v-momenta-gerb-sabira-29-9-ot-glasovete-a-bsp-21-4", "text": "„Евроизборите са през май месец, но очевидно кампанията за тях вече започва. Според последното проучване на „Маркет линкс” ГЕРБ в момента събира 29,9% от гласовете, а БСП – 21,4%”, обяви пред БТВ Добромир Живков от агенцията. Изследването показва, че ДПС – със 7,9%, изпреварва „Обединени патриоти”, които взимат 6,7%. За „Демократична България” биха гласували 5,1%. Нагласата на българските граждани за участие в парламентарни и в избори за европейски парламент е много различна, напомни Живков. Активността на парламентарните е между 48% и 50%, а на евроизборите – около 36% и 37%, уточни той. Проучването на електоралните нагласи е направено миналата седмица и не отчита последните скандали, обясни представителят на „Маркет линкс”.", "date": "2019.01.31", "title": "Социолози вадят нови данни за евроизборите: ГЕРБ води с повече от 8% на БСП"}
{"url": "https://www.faktor.bg/bg/articles/novini/balgariya/denitsa-sacheva-angelov-reketira-i-segashniya-si-shef-v-mon-lobira-za-opredeleni-firmi-da-pechelyat-evropari", "text": "Ангел Ангелов, който е работил в Министерството на културата и е рекетирал със записи Боил Банов, както самият министър съобщи, днес работи в МОН по оперативна програма, която се занимава с еврофондове. Това съобщи зам.-министърът на образованието Деница Сачева пред БТВ.  По думите ѝ, на новото си работно място той отново заплашвал и рекетирал началника си Кирил Гератлиев. Ангелов постъпил в образователното министерство през 2016 г. след конкурс. Сачева разказа, че бившият служител на Банов днес лобирал за определени фирми, които трябвало да печелят поръчки с европари. Ако не станело на неговата, Ангелов \"топил\" началниците си, че го репресират и са предубедени спрямо него. Сачева заяви, че неведнъж са пукани гумите на колата на сегашния му началник в МОН, но не каза, дали има връзка между двата случая.", "date": "2019.01.31", "title": "Деница Сачева: Ангелов рекетира и сегашния си шеф в МОН, лобира за определени фирми"}
{"url": "https://www.faktor.bg/bg/articles/sotsialisti-zapochnaha-da-govoryat-za-avtentichnostta-na-zapisa-s-banov", "text": "Депутатът Пенчо Милков от БСП гостува в БТВ. По време на разговора той не можа да обясни защо от партията му не са пратили записите, които вчера като на кино-премиера ни пусна колежката му Елена Йончева срещу културния министър Боил Банов.  Той направи странната констатация, че гражданите трябвало да взимат пример от левицата. \"Не е важно как сме получили записа, той е получен от Елена Йончева. Не е важно и, дали Ангел Ангелов е бил информаторът на Йончева, ако записът е автентичен. Ние не разкриваме информаторите си. От нас трите записа, които са около 16 минути, не са манипулирани\", коментира Миков. Той на няколко пъти уточни, че все пак експерти трябва да кажат дали записите са автентични. Очевидно и от БСП, въпреки уж пълното доверие към Йончева, все пак се правят \"застраховки\" за всеки случай.", "date": "2019.01.31", "title": "Социалистите се застраховат, заговориха за автентичността на записите на Йончева"}
{"url": "https://www.faktor.bg/bg/articles/novini/svyat/ognyan-zlatev-brekzit-bez-sdelka-e-nay-loshiyat-variant-i-za-dvete-strani", "text": "Всички ръководители на европейските институции препотвърдиха своето мнение, че споразумението за Брекзит не подлежи на предоговаряне. Това е позицията и на Европейския съюз - темата коментира в сутрешния блок на БНТ Огнян Златев - ръководител на представителството на ЕК в България. По думите му сегашното споразумение е най-доброто, което може да се постигне на този етап. Вариант за Брекзит без сделка е най-лошият и за двете страни. Факторът време вече играе своята роля, ЕК се готви за този сценарий, каза Златев. Той допълни, че ако до 29 март няма никакво споразумение, Великобритания няма да участва в европейски избори, тъй като това ще означава твърд Брекзит. При такъв сюжет самолетите от Лондон няма да имат право да кацат на европейски летища. Трябва да има изградени КПП-та. Комисията е предложила 88 временни решения, с които да се минимизират негативите от Брекзит без сделка.", "date": "2019.01.31", "title": "Огнян Златев: Брекзит без сделка е най-лошият вариант и за двете страни"}
{"url": "https://www.faktor.bg/bg/articles/haralan-aleksandrov-vse-poveche-polititsi-se-darzhat-kato-prokurori", "text": "\"Границата между политика и корупционни скандали е силно размита. Това е проблем на цялостната ситуация в българското общество. Все повече виждаме политици, които се държат като прокурори. Всичко това ще доведе до напускане на територията на здравия разум\", посочи социалният антрополог Харалан Александров пред Bulgaria ON AIR.  Коментарът му идва след днешното обвинение в корупция, което Елена Йончева отправи към министъра на културата. Депутатът от БСП показа запис, с който твърди, че Боил Банов е ощетил държавата със 700 хиляди лева по проекта за Ларгото в София, докато е бил заместник-министър на Вежди Рашидов. От ГЕРБ отхвърлиха обвинението и го определиха като фалшива новина. \"Нарушена е границата между журналистика и политика\", отбеляза Александров и прогнозира, че ще наблюдаваме все повече скандали, тъй като те давали конкурентно предимство на БСП. Според него БСП води целенасочена и успешна стратегия да вкара ГЕРБ \"в територията на разрушителното\". \"ГЕРБ никога не са били силни в пиара. Колкото повече битката е пропагандна, толкова повече точки печели БСП\", каза социалният антрополог. Александров смята, че държавният глава Румен Радев успява да се позиционира като сериозна алтернатива на управлението, напускайки ролята на президента като обединител.  \"Да бъдеш обединител в тази ситуация е изключително трудно, защото различните групи говорят различни езици. Най-разрушителните човешки страсти се мобилизират за целите на политическата битка. Разполагаме с много експерти по омразата, ненавистта и насъскването\", каза още Александров.", "date": "2019.01.31", "title": "Харалан Александров: Преобразяването на политиците в прокурори води до напускане на здравия разум"}
{"url": "https://www.faktor.bg/bg/articles/novini/balgariya/yu-moskov-za-elena-yoncheva-tova-ne-e-zhurnalistika-tova-e-kal", "text": "„Цяла седмица слушахме как Елена Йончева ще представи свое разследване, в което ще разкрие корупционни схеми в Министерски съвет. Но това не се случи. Елена Йончева знае какво е Министерски съвет. В това, което изнесе няма министър, има зам. - министър. Тогава Боил Банов е бил зам. - министър. Имало корупция. Няма една дума обаче, един факт, които да насочват в тази посока. Ако има нещо, то е престъпление по служба“, коментира журналистът Юлий Москов пред Bulgaria ON AIR изнесените данни от депутатката от БСП Елена Йончева за министъра на културата Боил Банов. „Факт – има някакъв проблем. Този проблем в съда ли е? В съда е и е на втора инстанция. Тогава къде е проблемът?“, добави той. „Много е лесно да излизаш от леглото на министър – председателя и да се правиш на журналист“, каза още Москов. „Тя не е направила никакво разследване. На нея са ѝ занесли един запис, правен с мобилен телефон и тя не си е мръднала пръста. Къде е журналистиката? Тя не показа един лист. Това е кал. Това е хвърляне на тиня“, заяви Юлий Москов. \"За тази партия простотията е характерна. Тя не изненадва вече никой\", заключи журналистът.", "date": "2019.01.31", "title": "Ю. Москов за Елена Йончева: Това не е журналистика, това е кал"}
{"url": "https://www.faktor.bg/bg/articles/novini/balgariya/-za-i-protiv-dvoynoto-uvelichenie-na-izvanredniya-trud", "text": "\"\"Нашият Кодекс на труда в момента е един от най-добрите в ЕС. Дори има директива от Европейската комисия, в която се въвеждат реформи, които към днешна дата се съдържат в Кодекса ни\", заяви пред БНТ Ваня Григорова от КТ \"Подкрепа\". \"Това, което се опитваме да направим в момента с въвеждането на двойното увеличение на извънредния труд, е да копираме робския закон на Орбан, който е абсолютно същия и който доведе до масови протести в Унгария. Така че ние няма отстъпим от нашата позиция и няма да позволим извънредният труд да се увеличи от 150 на 300 часа, защото това би било повече печалба за работодателите, но не и повече справедливост и равнопоставеност за работниците\", коментира Григорова. \"Необходимо е извънредния труд да премине от 150 на 300 часа. И ако се стигне до такова решение, то ще става със съгласието на служителя, който, ако пожелае, може да откаже. Едва ли при един евентуален отказ работодателят му ще го уволни, тъй като всички знаем какво е нивото на безработица у нас, знаем, че пазарът на труда търси кадри, така че няма такава опасност. В крайна сметка няма и европейски акт, който да забранява извънредния труд\", заяви Жасмина Саръиванова от Българската стопанска камара.", "date": "2019.01.31", "title": "\"За\" и \"против\" двойното увеличение на извънредния труд"}
{"url": "https://www.faktor.bg/bg/articles/prashtat-britanska-deputatka-v-zatvora-za-previshena-skorost", "text": "Британски депутат стана първият действащ член на парламента за близо три десетилетия, който е вкаран в затвора. Адвокатът Фиона Онасаня е осъдена заради това, че е излъгала полицията за фиш за превишена скорост, информира Би Би Си. Онасаня отрича да е била зад волана, когато нейният автомобил е засечен да се движи със скорост 66 километра в час при ограничение от 50 километра през юли 2017 г. Депутатът от Питърбъро е изхвърлен от Лейбъристката партия след издаването на присъдата. Тя е осъдена на три месеца затвор. Съдът чу доказателства, според които Онасаня е карала с превишена скорост и се е занимавала с мобилния си телефон, докато е шофирала. Тя е първият действащ депутат, вкаран в затвора от Тери Фийлдс, който през 1991 г. беше осъден на 60 дни затвор за неплатени данъци в размер на 373 британски лири. Онасаня обяви, че ще обжалва решението. Нейният брат е осъден на 10 месеца затвор по същите обвинения. Тя беше избрана за депутат от Лейбъристката партия през юни 2017 г. - шест седмици преди да извърши нарушението.", "date": "2019.01.31", "title": "Пращат британска депутатка в затвора за превишена скорост"}
{"url": "https://www.faktor.bg/bg/articles/pompeyo-zayavi-che-vtorata-sreshta-tramp-kim-shte-se-sastoi-nyakade-v-aziya-v-kraya-na-fevruari", "text": "Държавният секретар на САЩ Майк Помпейо заяви в интервю от вчера, че изпраща екип, за да подготви следващата среща между президента на САЩ Доналд Тръмп и севернокорейския лидер Ким Чен-ун. Тя ще се състои някъде в Азия в края на февруари, предаде Ройтерс. В интервю за телевизионния канал \"Фокс нюз\" Помпейо посочи, че КНДР се е съгласила срещата да се състои в края на февруари.    \"Ще го направим някъде в Азия\", каза той. \"Изпращам екип натам. Те се отправят натам, за да положат основите на това, което се надявам да бъде съществена стъпка към пътя, водещ не само към премахването на ядреното оръжие от (Корейския) полуостров, но и към по-светло бъдеще за севернокорейския народ\", добави Помпейо. Той обаче не посочи мястото на срещата. Миналата седмица Виетнам заяви, че не е бил уведомяван за дата и място за възможна среща Тръмп - Ким, но изрази увереност, че е в състояние да посрещне подобно събитие. Преди две седмици официални представители и дипломати заявиха, че Виетнам има силно желание да приеме срещата, а два източника заявиха пред Ройтерс. че Ханой се готви да посрещне държавна визита на Ким. Сингапур, където Тръмп и Ким се срещнаха през юни, както и Банкок също се обсъждаха като възможни места за планираната среща.", "date": "2019.01.31", "title": "Помпейо: Втората среща Тръмп - Ким ще се състои в Азия в края на февруари"}
{"url": "https://www.faktor.bg/bg/articles/gartsiya-parva-shte-ratifitsira-protokola-za-prisaedinyavane-na-makedoniya-kam-nato", "text": "В символичен жест, Гърция най-вероятно ще бъде първата страна, която ще ратифицира протокола за присъединяване на Северна Македония към НАТО. Източници на EurActiv разкриват, че това ще се случи до 8 февруари. „Гърция иска да ратифицира протокола за присъединяване до 8 февруари\", поясни източникът, допълвайки, че Атина вероятно ще бъде първата, която ще отвори вратите на НАТО за северния си съседq цитира \"Фокус\".  На 28 януари говорител на НАТО заяви, че датата за подписване на протокола за присъединяване на 30-тия член на Алианса ще бъде определена „в следващите дни“, след като Атина и Скопие ратифицират историческа сделка, която сложи край на 27-годишния спор.  Това на практика означава, че Северна Македония може да стане член на НАТО на срещата на върха през юли, ако останалите съюзници в НАТО ускорят и процедурите за ратификация. Обикновено процесът отнема една година.", "date": "2019.01.31", "title": "Гърция иска първа да ратифицира протокола за присъединяване на Македония към НАТО"}
{"url": "https://www.faktor.bg/bg/articles/stayko-staykov-se-izpravya-pred-sada", "text": "Стайко Стайков се изправя пред съда. Наследникът на алкохолния бос Миню Стайков се появи изненадващо, след като от 5 месеца беше издирван с бюлетина на Интерпол. Стайков твърди, че е бил отвлечен и бит и не знаел, че властите го търсят. Той е настанен в МВР болница под охрана. Обвинен е в участие в престъпната група на баща си Миню Стайков за пране на пари, данъчни престъпления и търговия с акцизни стоки без бандерол. Стайков-старши е в ареста от септември. До момента от полицията нито потвърждават, нито отричат версията за отвличането на Стайко Стайков.", "date": "2019.01.31", "title": "Стайко Стайков се изправя пред съда"}
{"url": "https://www.faktor.bg/bg/articles/novini/balgariya/ne-podkrepyam-momicheto-sas-srebarnata-lazhitsa-v-usta-obsluzhva-provala-na-sdelkata-s-f-16", "text": "Не забравяйте общата картина. Както и предположих, вдигнаха правителството на \"ура\" във връзка с Ф-16. Цялата армия от петоколонници е мобилизирана - като се започне от Радев, Първанов, Петков, Йончева /кой мислите, че и осигурява сигурността зад граница в рисковите зони?/, през Галъп. За това не се палете - изчакайте сделката и като се сключи, тогава вярвайте на Нинова и Радев, че са искрено загрижени за новото на корупцията, за дефицитите в бг демокрацията и т.н.  Тъй като не могат фронтално да атакуват сделката - защото ще им лъснат кремълските връзки, Сори, прекалено добре познавам схемата и няма да стане, да подкрепям момичето със сребърната лъжица в уста в битка, в която и тя знае много добре, че няма да бъде обвинена от прокуратурата, за да обслужи по-големите интереси - свалянето на правителството и сделката с Ф-16 Имам достатъчно информация за да зная, как Йончева влиза в журналистиката, кои сили стоят зад това, как се финансира. Нивото на антикорупционната борба у нас, което се извършва от различни граждански структури, е далеч над демонстрираното от нея.", "date": "2019.01.31", "title": "Не подкрепям момичето със сребърната лъжица в уста, обслужва провала на сделката с Ф-16"}
{"url": "https://www.faktor.bg/bg/articles/novini/balgariya/zemetresenie-razlyulya-yambolsko", "text": "Слабо земетресение е регистрирано в района на село Бояджик в община Тунджа. Това сочи справка на сайта на Националния институт по геофизика, геодезия и география към БАН. Трусът е с магнитуд 2.4 по скалата на Рихтер и е регистриран в 23.10 часа на 30 януари. Дълбочината на земетресението е 6.8 км.", "date": "2019.01.31", "title": "Земетресение разлюля Ямболско"}
{"url": "https://www.faktor.bg/bg/articles/novini/svyat/arkticheski-stud-v-sasht-temperaturite-padnaha-do-minus-42-gradusa", "text": "Арктически студ в САЩ счупи температурни рекорди и на практика блокира живота в десетки населени места. До минус 42 градуса паднаха температурите през последните часове в Минесота, минус 41 градуса бяха измерени в Северна Дакота. Ниските температури са придружени от леден вятър, който прави усещането за студ още по-силно. Отменени бяха стотици полети в източните американски щати, затворени са редица училища и магазини, а улиците в повечето градове са почти празни. От събота до сега екстремно студеното време е взело поне 7 жертви.", "date": "2019.01.31", "title": "Арктически студ в САЩ, температурите паднаха до минус 42 градуса"}
{"url": "https://www.faktor.bg/bg/articles/novini/balgariya/kriza-za-speshni-meditsi-nedostigat-300-lekari", "text": "По данни на министерството на здравеопазването, за да се покрият минималните нужди в Спешната помощ, са нужни над 300 лекари.  В столицата 108 са свободните места в Спешната помощ само за лекари. Така вместо 80 екипа, нужни да обслужват град с големината на София, дежурни са средно 13.  И все по-малко млади лекари искат да работят в системата. „Доста трудно смогваме, защото има голям недостиг на екипи. 04.45 Това е почти на всеки адрес да ни нападат вербално”, казва д-р Тодоров.  Въпреки това, за първо свое работно място д-р Тодоров избира именно Спешната помощ. За 12-часова смяна екипът му посещава средно 15 адреса. Доктор Тодоров е родом от Враца. Там ситуацията също е критична. И редовно има агресия към екипите. Проверка установи, че в сайтовете на почти всички филиали на спешната помощ има обяви за работа за всички длъжности. В бургаско са посочени и цифри - търсят се 12 лекари, 7 фелдшери, 5 медицински сестри.   От Здравното министерство отговориха, че в структурата у нас работят 1217 лекари. Търсят се още 326. А средната им възраст е почти 55 години.", "date": "2019.01.31", "title": "Криза за спешни медици: Недостигат 300 лекари"}
{"url": "https://www.faktor.bg/bg/articles/novini/svyat/tsipras-se-zamislya-da-vzeme-nezavisimi-deputati-v-parlamentarnata-grupa-na-siriza", "text": "Премиерът Алексис Ципрас сериозно се замисля да приеме в парламентарната група на СИРИЗА независимите депутати, които помагат на правителството да разработи важни закони, пише на електронната си страница гръцкият вестник Kathimerini.  Сред основните кандидати да се присъединят към СИРИЗА са трима членове на правителството: Елена Кунтура, министър на туризма, заместник земеделският министър Василис Кокалис и Катерина Папакоста, заместник министър по въпросите на гражданската защита.", "date": "2019.01.31", "title": "Ципрас се замисля да вземе независими депутати в парламентарната група на СИРИЗА"}
{"url": "https://www.faktor.bg/bg/articles/novini/balgariya/obishtnarite-glasuvat-byudzheta-za-2019-prioriteti-sa-remontite-obrazovanieto-i-chistiya-vazduh", "text": "Колко пари ще харчи София през 2019 г.? Това трябва да реши Столичният общински съвет в четвъртък. Планираният бюджет е 1,7 млрд. лева. Приоритетите за тази година са ремонти, образование и чист въздух. За образователна инфраструктура ще бъдат отпуснати над 40 млн. лв. Повече от 51 млн. ще отидат за основна рехабилитация на улици и мостови съоръжения. Ще се купуват и 10 нови метровлака за 22 млн. лв.", "date": "2019.01.31", "title": "Обищнарите гласуват бюджета за 2019, приоритети са ремонтите, образованието и чистия въздух"}
{"url": "https://www.faktor.bg/bg/articles/novini/balgariya/sedmi-den-selo-mugla-vse-oshte-e-otkasnato-ot-sveta", "text": "Седми ден родопското село Мугла е откъснато от света. След падането на дебелия сняг, там успяха да влязат само военните, няколко служители на общината и специалистите от енергодружеството. След 4-часово пътуване екип на NOVA също достигна изолираното село. На места височината на преспите достига няколко метра. Хлябът на селото пътува със специален военен камион на Община Смолян. По западния склон на връх Новак хуманитарният конвой попада в снежния капан на преспите. На помощ идва екипът от енергетици, възстановили електрозахранването на Мугла. Техният ратрак е единственото транспортно средство, което може да пробие снегонавяванията. От едната страна на върха често падат лавини, които правят достъпа до Мугла невъзможен. Снежна маса затрупа и екипа на NOVA. Наложи се да бъде изтеглен от военна машина. Малко над 100 души живеят в Мугла през зимата. Единствената им връзка с останалия свят са телефоните. Снегът обаче я прекъсна. Радостното е, че в селото няма болни, казва кметът Даниела Кубинска.", "date": "2019.01.31", "title": "Седми ден село Мугла все още е откъснато от света"}
{"url": "https://www.faktor.bg/bg/articles/novini/balgariya/banov-iznudvan-sam-ot-shemadzhii-ot-malka-organizirana-prestapna-grupa", "text": "\"Тези хора са схемаджии и изнудвачи. Една малка организирана престъпна група. Единият работи вътре в администрацията, другят – отвън. И така печелят проекти\", заяви министърът на културата Боил Банов в коментар на скандала със записите, разпространени в сряда от депутата от БСП Елена Йончева.  Чрез тях левицата обвини Банов в корупция. Социалистите твърдят, че той е ощетил държавата с около 700 000 лева, спестявайки неустойката, която фирмата изпълнител на проекта за Ларгото трябвало да плати на държавата за забавяне. \"Елена Йончева е свързана с една група изнудвачи. Жална ни майка, ако БСП така ще печели избори и така ще управлява\", заяви той емоционално. По думите на Банов, записът, който е представен на пресконференцията, освен, че е незаконно направен, е и манипулиран. Банов твърди, че е подписал иск за неустойките при строителството на Ларгото и това е лесно доказуемо. \"Проектът е законосъобразен и много добре изпълнен. Преминал е проверки на ОЛАФ\", съобщи министърът. \"Дал съм си оставката на премиера, но той ми каза да не се предавам. Всичко вече е в прокуратурата\", каза още той. \"Аз благодаря на ГЕРБ за подкрепата. Обаждат ми се дори колеги на Елена Йончева да ме подкрепят. Една обида имам, че Стефан Данаилов, с когото се познаваме, знае какъв човек съм, какво върша, не се обади, дори чух, че бил казал да \"излезе, да го няма\". Браво, бе, Мастър, браво\", обърна се емоционално Банов към Данаилов, който е член на ръководсвото на БСП.", "date": "2019.01.31", "title": "Банов: Изнудван съм от схемаджии от малка организирана престъпна група"}
{"url": "https://www.faktor.bg/bg/articles/novini/balgariya/toma-bikov-bsp-obsluzhi-hora-koito-sa-imali-interesi-za-largoto", "text": "\"Стоим зад това, което прави Боил Банов през последните 2 години. Докато няма доказателства, той не трябва да подава оставка като министър на културата. Ние на Елена Йончева не вярваме. Колегите от БСП имат стратегия. Искат да седнем на една маса и да дебатираме проблемите, а в същото време не искат да сме заедно в едно студио\".  Това заяви Тома Биков пред БТВ, след като преди него беше Пенчо Милков от БСП. \"Ако ви запиша вашата оперативка, мога да пусна всякакви шеги и закачки и да кажа \"ето как работи екипът на \"Тази сутрин\". Не знам коя е датата, когато е правен записът, но това няма значение, защото има заведено дело срещу инвеститора. Вежди Рашидов е силен министър и не вярвам да е позволявал да е позволявал Банов или който и да е да си прави каквото си иска. Може ли разследващият журналист Елена Йончева да не знае, че има дело за 700 хил. лв. и да не го каже в пресконференцията си? Нека прокуратурата да си свърши работа. За разлика от БСП, ние имаме доверие в институцията. Боил Банов съжали, че не е уведомил прокуратурата за заплахите с рекет. БСП съзнателно или не обслужи хора, които са имали други интереси. Не съм бил в ситуацията да бъда рекетиран. Лесно е отстрани да се гледа отстрани. Проблемът е по-голяма, защото се подхваща компроматна атака с черен пиар. От тази кал ще бъдат опръскани читави хора.", "date": "2019.01.31", "title": "Тома Биков: БСП обслужи хора, които са имали интереси за Ларгото"}
{"url": "https://www.faktor.bg/bg/articles/novini/balgariya/oblachno-i-dazhdovno-1", "text": "Облачността ще е значителна и на много места отново ще има превалявания от дъжд, в планинските райони над 1000 метра - от сняг. Поради ниските температури в Северозападна България ще има условия за образуване на поледици. След обяд от запад валежите ще отслабват и спират, а облачността ще се разкъсва и намалява, най-късно, през нощта срещу петък, в Източна България. Минималните температури ще са между минус 1 и 4 градуса, на изток - до 6-7 градуса. Максималните температури ще са от 2 до 5 градуса в северозападните райони, а в източните - до 10-12 градуса.", "date": "2019.01.31", "title": "Облачно и дъждовно"}
{"url": "https://www.faktor.bg/bg/articles/zakonat-za-gorivata-vliza-za-vtoro-chetene-v-parlamenta", "text": "Законът за горивата влиза на второ четене в Народното събрание. Преди ден парламентарната Комисия за борба със сивата икономика прие на второ четене поправка, според която наредбата за регистрация по закона трябва да е готова до 6 месеца. По предложение на ДПС отпадна и банковата гаранция за бензиностанциите от 20 хил. лв. Запазват се ведомствените бензиностанции, от които може да се зарежда строителна и миннодобивна техника, каквито бяха исканията на минно-геоложката и строителната камара. Спорните текстове доведоха до масови протести в бранша, главно на малките търговци на горива.", "date": "2019.01.31", "title": "Законът за горивата влиза за второ четене в парламента"}
