{"url": "https://www.faktor.bg/bg/articles/utre-britanskite-deputati-glasuvat-seriya-popravki-za-brekzit", "text": "Великобритания в навечерието на нов ключов вот. Утре депутатите в британския парламент ще гласуват серия поправки по плана за Брекзит, който Тереза Мей представи преди седмица. Очаква се напрежението в Лондон да се повиши. И тази вечер имаше протести, но за утре са планирани по-мащабни недоволства. Утрешният вот не е финален по сделката между Великобритания и ЕС. Според опозицията, ако до края на февруари няма подписано споразумение, Кралството трябва да поиска отлагане на брекзит до края на годината. Притеснени и са и българите във Великобритания.", "date": "2019.01.28", "title": "Утре британските депутати гласуват серия поправки за Брекзит"}
{"url": "https://www.faktor.bg/bg/articles/unian-krim-e-na-praga-na-ekokatastrofa", "text": "Крим е на прага на нова екокатастрофа, съобщава украинската агенция Униан. Описаната от експертите ситуация може да доведе до увеличаване на масовите заболявания сред населението в окупирания Крим, както и да влоши флората и фауната на тази част на Черно море, района на Керч, посочва news.bg. Опасността от екокатастрофа е свързана с разработката на търговски строителни предприятия, контролирани от Русия. Там се съхраняват отпадъците от металургичните производства, получени в резултат от дейността на Камиш-Бурунгския железодобивен комбинат в контекста на добиване на свободни строителни материали, пише на страницата си във Фейсбук координаторът на групата \"Информационно съпротивление\" Дмитрий Тимчук. Той заяви, че създаването на мястото на кримското езеро Нижне-Чербушское и Верхне-Чербушское хранилище за отпадъци от металургията е хидротехническо съоръжение, което има токсични вещества във вид на фини частици. Съдържащият се в тях фосфор, хром, ванадий и арсен превишават пределно допустимите норми на концентрация около 30-150 пъти, в зависимост от мястото, където е взета пробата. \"В същото време натрупаните запаси от насипни отпадъци сега се използват в качеството на добавки при изготвяне на цимент и строителен пясък. Тази ситуация може да доведе до повишаване на масовото заболяване на населението, а така също и застрашава флората и фауната на стотици километри от хранилището на пътя на разпространение на токсични вещества на морската вода по бреговете на Черно море\", подчерта експертът. Припомняме, Камиш-Бурунският железодобивен комбинат е закрито предприятие за добив, обогатяване и агломерация на руда (в това число с примеси на арсен, фосфор и др.) в района на Керч. По-рано там се добиваше желязна руда. В него са три железодобивни кариери и една кариера с варовик, инсталации за надробяване и обогатяване на металните сплави и други обекти. По-рано старши научният сътрудник на Института за водни проблеми на руската академия на науките, хидроинженер Юрий Медовар предупреди, че през месец май в Крим може да свърши питейната вода.", "date": "2019.01.28", "title": "УНИАН: Крим е на прага на екокатастрофа"}
{"url": "https://www.faktor.bg/bg/articles/oshte-edin-balgarin-zastrashen-ot-ekstraditsiya-v-sasht", "text": "Софийският градски съд е приел искането за екстрадиция на българин по обвинение на министерството на правосъдието на САЩ. Мъжът е в ареста до приключване на делото и евентуалната му екстрадиция. На 24 януари 2019 г. Софийският апелативен съд е потвърдил решението на СГС. Мъжът не говори английски и е с влошено здраве. Това описва в писмо Виктория Йосифова-Кънева - дъщерята на българина, застрашен от екстрадиране в САЩ до редакцията на news.bg. Единственият преглед, който му е направен, е от медицинското лице в следствения арест, който му предписва вече трети антибиотик, който не дава никакъв резултат, пише Виктория. \"Както всички останали случаи, за които чухме в последните години, и този път човекът е невинен\", пише Виктория Йосифова-Кънева. \"Баща ми бе задържан под стража на 11 декември 2018 г. по искане на САЩ за екстрадирането му. Обвиненията на Прокуратурата на САЩ са за участие в организирана престъпна група с цел измама и пране на пари. Баща ми е регистрирал търговско дружество в България с основна дейност покупко-продажба на виртуални валути през 2015 г. и оттогава с това се занимава\", обяснява Виктория. Баща й е арестуван на 11 декември 2018 г. Тогава в 06.30 ч. сутринта позвънили на вратата и след като бащата отворил, полицаите му поставили белезници. Отношението им, според Виктория, е било като към най-страшните престъпници. \"Не позволяват на майка ми и сестра ми да излязат от стаята дори, не разрешават на никой да се обади по телефона, камо ли на адвокат. Българските следователи са придружавани от лица, представени като агенти на Тайните служби, които си позволяват да претърсват жилището наравно с българските си колеги. Никой не връчва нито на баща ми, нито на сестра ми и майка ми заповед за арест, обиск, или какъвто и да е друг документ, даващ им правото да нахлуят в дома ни. След обстоен обиск, продължил повече от 5 часа, изземат всички компютри, мобилни устройства и пари (лични спестявания на семейството), дори кредитни и дебитни карти\", пише Виктория. Бащата е изведен от дома си. След това е обискиран офиса на фирмата му на ул. \"Любляна\". От офиса са иззети всички компютри, цялата касова наличност на фирмата, заплатите на служителите и пари на клиенти. \"Шокирани от случилото се, отидохме до офиса и именно там намерихме подхвърлена в целия хаос от претърсването заповед за задържане и претърсване, както и протоколи за иззетите от там вещи. В постановлението на Върховна касационна прокуратура пишеше: \"След задържането Росен Йосифов да бъде настанен в помещенията на ОС \"ИН\" Сектор \"Арести\" - София, бул. \"Г.М. Димитров\" 42\", описва преживяното дъщерята на обвиняемия. По време на първото дело, на което се обсъжда мярката за неотклонение адвокатите прочитат, че в документите, изпратени от САЩ, се описват криминални деяния на 14 румънски граждани. Един от тях е бил клиент на фирмата на арестувания българин. Според твърденията на американските власти българинът е бил съучастник на тези румънски граждани и им е помагал \"да изперат\" средствата си, придобити от криминална дейност. Според обвинителния акт въпросните румънци са измамили американски граждани, като са публикували фалшиви обяви за продажба в интернет аукциони, а спечеленото са инвестирали в Биткойни (виртуална валута) в САЩ. Един от румънците продава биткойните на българския търговец на електронна валута. Румънският клиент започва да пише имейли до фирмата, че иска да продава още Биткойни, и от нея му отговарят, както на всеки клиент, разказва дъщерята на арестувания. \"Ще оставя на вас да намерите връзката между клиента, организирана престъпна група и пране на пари, защото аз не я намирам - нито логически, нито от изпратените от САЩ документи и доказателства. Такива просто липсват\", описва Първото заседание на делото е било седмица след ареста - на 18 декември 2018 г. Тогава е било обсъдено дали да бъде екстрадиран в САЩ. Според твърдението на съдиите в България, те не гледат дали обвиняемият ни сънародник е виновен или невинен по обвиненията на САЩ. Българските магистрати решават дали да изпратят българина в САЩ на базата дали е спазена процедурата по искане за екстрадиция (т.е. дали Прокурата на САЩ е изпратила всички документи, изисквани по закон). \"Тях дори не ги интересува дали изпращат невинен човек на другия край на света. Една много важна подробност е, че баща ми дори не говори английски - не може да се защити, не може да разбере защо го съдят и какво искат от него, ако дори му стане лошо, не може да обясни какво му е\", пише дъщерята. По случая има създадена петиция.", "date": "2019.01.28", "title": "Още един българин застрашен от екстрадиция в САЩ"}
{"url": "https://www.faktor.bg/bg/articles/novini/balgariya/anketa-kakva-otsenka-postavyate-za-dvegodishniya-mandat-na-rumen-radev-i-iliyana-yotova", "text": "Каква оценка поставяте за двегодишния мандат на Румен Радев и Илияна Йотова? Отличен Много добър Добър Среден Слаб", "date": "2019.01.28", "title": "Анкета: Каква оценка поставяте за двегодишния мандат на Румен Радев и Илияна Йотова?"}
{"url": "https://www.faktor.bg/bg/articles/anton-kutev-i-az-se-pitam-zashto-se-vrashtame-kam-istanbulskata-konventsiya", "text": "\"Не му е работа на президента да работи с кабинета, конституцията му дава право дори да се противопоставя. Видях много сблъсъци между него, Борисов и Цветан Цветанов. Цветанов постоянно инициира сблъсък, за да свали трайния висок президентски рейтинг\", коментира в \"Още от деня\" на БНТ заместник-председателят на БСП Антон Кутев. \"Много отдавна хората се занимават с неща, които не трябва. Например, Бойко Борисов защо не вземе да направи един свестен път - това слушам, че прави от 10 години. Румен Радев прави същото, но с право, подкрепям го, че навлиза в различни теми. Радев е най-действащият президент до сега. Неговите вета се оказват последната бариера\", посочи още Кутев. \"Промяната може да дойде от БСП и много пъти е идвала от БСП. Имаме желание да приключим с прехода, виждаме друга икономика. Искаме да изтеглим каручката на България от калта. Всеки идва с плюсовете и минусите си. В българската политика всеки, който идва на власт, отказва да приеме постигнатото от предишното. Борисов 10 години нищо не направи, а само ни будалка\", изрази се по опростен начин депутатът. заяви  \"В БСП видяхме, че можем да участваме в избори само ако сме единни. Печелили сме много пъти избори, обратно на изказванията\", каза заместник-председателят на БСП.  На въпрос защо са избрали Истанбулската конвенция отново да бъде разделителна линия в подредбата на евролистата и на конгреса, Кутев обясни: \"И аз се питам защо се връщаме към Истанбулската конвенция. Този въпрос е решен от Конституционния съд. аз лично нямам проблем с конвенцията.\"  Помолен да коментира и Закона за защита на личните данни, той обясни: \"Можеше да бъде смекчен регламентът за защитата на личните данни.\"", "date": "2019.01.28", "title": "Антон Кутев: Не му е работа на президента да работи с кабинета"}
{"url": "https://www.faktor.bg/bg/articles/karakachanov-ako-podpishem-sas-sasht-za-f-16-aviatsiyata-shte-leti-na-nay-dobriya-boen-samolet", "text": "Ако досега българската авиация летеше на крилете на илюзиите, ако подпишем договор със САЩ, ще лети на крилата на най-добрия боен самолет, заяви министърът на отбраната Красимир Каракачанов пред журналисти, помолен да коментира думите на президента Румен Радев, който определи конкурса за изтребителя като бутафорен. От 2004 г. досега бяха само илюзии - ще купуваме F16, ама стари, ще купуваме \"Грипен\", ще ремонтираме старите самолети, 14 години нашите пилоти летяха на крилете на илюзиите, а сега, ако сключим договор, ще летят на крилата на най-добрия боен самолет, каза Каракачанов. По повод коментара на президента, свързан с това, че изхвърляме европейските участници в конкурса, Каракачанов каза, че до момента не е чул нито един европейски политик, министър от която и да е държава, да каже нещо по този въпрос. Не мога да разбера какъв е този български манталитет сами да обясняваме колко сме лоши, при положение, че нито един представител на нито една европейска държава не е казал нищо, включително Швеция, посочи министърът и подчерта, че преговорите се водят между държави, а не между фирми. Попитан дали вижда някаква грешка в конкурса, който Радев нарече бутафорен, Каракачанов каза, че за него, да твърдиш подобно нещо, и то многократно, е война между институциите, която е абсолютно излишна. Аз не съм си позволявал да нападам която и да е институция, допълни той. Тази война между институциите не е полезна нито за президентската институция, нито за парламентарната демокрация, каза Каракачанов. Каракачанов обясни, че от трите проекта двата, в които са се предлагали нови самолети, надскачат цената от милиард и половина. Имахме два варианта - да върнем процедурата в изходна точка или да пристъпим към конкретни преговори със страната, която според нас би могла да ни предложи по-добрия вариант за изтребител, посочи той. Той заяви още, че не помни за година и девет месеца друго правителство и друг министър да е вдигал заплатите на военнослужещите с близо 20 процента. Не помня да са предприемани такива мащабни проекти за възстановяване на съществуващата бойна техника, допълни той. За първи път откакто беше премахната наборната военна служба, през 2018 г. постъпилите в армията са повече от тези, които са напуснали, отбеляза още Каракачанов. Министърът на отбраната откри днес фотоизложбата \"Ветерани\" във Военния клуб в София. Тя е организирана от Българското национално самоуправление гр. Кечкемет (Унгария) и се реализира със съдействието на Министерството на отбраната и Съюза на ветераните от войните на България. Проектът е по повод 75-тата годишнина от края на Втората световна война. Фотосите са на фотографа и художник Бахгет Искандер. Експозицията ще остане до 15 февруари във Военния клуб, след което ще бъде показана в страната и чужбина.", "date": "2019.01.28", "title": "Каракачанов: Ако подпишем със САЩ за Ф-16, авиацията ще лети на крилата на най-добрия боен самолет"}
{"url": "https://www.faktor.bg/bg/articles/vuchich-1-1", "text": "Сърбия запазва добри отношения с Руската федерация и ще продължи да прави това, заяви днес сръбският президент Александър Вучич на съвместна пресконференция в Белград със словенския президент Борут Пахор, предаде ТАСС. Що се отнася до европейския път на Сърбия, да, Сърбия е на европейския път, Сърбия запазва добри отношения с Руската федерация и ще продължи да прави това, заяви Вучич. Той посочи това в отговор на молба на словенски журналист да коментира неотдавнашно изявление на словенския министър на външните работи Миро Церар, който заяви, че отношенията на Сърбия с Руската федерация \"навеждат на размисъл дали Белград ще остане на европейския път\", предава БТА. Аз три пъти потърках очи, когато видях изявлението на нашия приятел Миро Церар, не вярвах, че той е казал такова нещо, отбеляза Вучич. Както виждате, аз говоря пред вас, които сте дошли от ЕС, същото, което говоря и на /президента на Русия Владимир/ Путин, на американците и на всички останали. Сърбия няма две политики, а само една - политика на сръбските интереси, а нашите интереси се заключават в това да бъдем на европейския път, да развиваме нашата икономика. Но политиката на Сърбия не се управлява отвън и няма да се управлява, подчерта президентът. Външнополитическият курс на Сърбия предвижда запазване на приятелски отношения с Русия и Китай, а също така развитие на връзките с ЕС и САЩ. Белград възнамерява да запази военен неутралитет, отказвайки се от встъпване в НАТО и други военни блокове, отбелязва ТАСС.", "date": "2019.01.28", "title": "Вучич: Няма да се откажем от добрите отношения с Русия"}
{"url": "https://www.faktor.bg/bg/articles/prezidentstvoto-otgovarya-na-cherveniya-mirchev", "text": "Главният секретар на президента Радев остро реагира във Фейсбук на изнесените от проф. Миихаил Мирчев данни, че важен фактор в президентската партия на Румен Радев ще бъдат бивши кадри на НДСВ, като един от тях е Соломон Паси.  \"Тя няма да бъде лява, няма да бъде социалистическа, ще бъде центристка. Ако гледаме лицата, които са близко до него, тази партия ще бъде препълнена с хора от бившето НДСВ. Ключова фигура ще бъде Соломон Паси. Много хора се заблуждават, че президентът Радев е проруски, про-Путински настроен, напротив – всички тези хора са проамерикански настроени”, разкри в ефира на Би Ти Ви проф. Мирчев, който има трайни традиции и връзки с БСП, а само преди няколко години беше издигнат от столетницата за кмет на София.  Друг човек, който посочи професорът като част от потенциалния нов политически проект, който би подкрепил държавния глава, ще бъде бившият служебен премиер проф. Огнян Герджиков, за който няма съмнение, че също е кадър на Симеон Сакскобургготски. Ето как отговори  Димитър Стоянов на лансираните от червения професор тези:  Обърканите мисли на един професор! Това и трябва на левицата - разцепление и противопоставянето и на президента Радев! Изключително \"умен\" подход, за да се загубят избори!", "date": "2019.01.28", "title": "Президентството отговаря на червения Мирчев: Обърканите мисли на един професор"}
{"url": "https://www.faktor.bg/bg/articles/za-parvi-pat-ot-10-godini-uvelichenie-na-minimalnata-rabotna-zaplata-v-gartsiya", "text": "Гръцкият премиер Алексис Ципрас обяви първото увеличение на минималната работна заплата, откакто Гърция изпадна във финансова криза преди близо 10 години. Правителството одобри месечния минимум за страната, който от 2012 година е 586 евро, да стане 650 евро. За да влезе това решение в сила, то трябва да бъде подкрепено от парламента в Атина. Освен това кабинетът предлага да отпадне и действащият в момента минимум за „младежка“ работна заплата, който важи за до 25-годишните. „Всички признават, че Гърция вече е различна страна. Страна, в която са създадени условия най-после да излезе от кризата, и че причините за кризата са вече зад гърба ни“. По-рано днес лихвите по 10-годишните държавни облигации в Гърция паднаха до 4-месечен минимум след ратификацията миналия петък на Преспанското споразумение за новото име на Република Македония.", "date": "2019.01.28", "title": "За първи път от 10 години увеличение на минималната работна заплата в Гърция"}
{"url": "https://www.faktor.bg/bg/articles/novini/svyat/vanshniyat-ministar-na-venetsuela-maduro-e-gotov-na-dialog-s-opozitsiyata-po-vsyako-vreme", "text": "Министърът на външните работи на Венецуела Хорхе Ареаса заяви днес, че президентът Николас Мадуро е готов да води диалог с опозицията, предаде ТАСС, цитирана от БТА. \"Президентът Мадуро е готов да говори с венецуелската опозиция по всяко време\", каза Ареаса. Същевременно самопровъзгласилият се за временноизпълняващ длъжността президент на Венецуела Хуан Гуайдо каза, че опозицията води \"задкулисни разговори\" с армията, предаде ДПА. \"Едно политическо решение\" от командването на армията при \"спазване на конституцията\" ще свали настоящия президент Мадуро, каза Гуайдо в интервю за колумбийския в. \"Тиемпо\". Запитан дали военните ще се съгласят с подобно нещо, Гуайдо отговори: \"Да, вярвам в това. И ние работим, за да улесним този път\". По-рано днес пред в. \"Вашингтон пост\" Гуайдо каза, че опозицията води разговори с \"правителствени представители, цивилни и военни\". Той определи това като деликатен въпрос и каза, че срещите са тайни.", "date": "2019.01.28", "title": "Външният министър на Венецуела: Мадуро е готов на диалог с опозицията"}
{"url": "https://www.faktor.bg/bg/articles/treti-den-40-detsa-blokirani-v-hizha-bez-tok-v-rodopite", "text": "Трето денонощие 40 деца са настанени в хижа без ток в Родопите. Мястото на аварията е труднодостъпно и за екипите на енергодружеството, съобщи Нова телевизия. До хижата „Скалните мостове\" над Чепеларе се стига само с високопроходим автомобил. Момичетата и момчетата са от два спортни клуба в Пловдив се качили в планината преди пет дни на зимен лагер. От петък вечерта хижарят е подал над 20 сигнала до енергото. С помощта на агрегат, стаите в хижата се отоплявали, но в понеделник и агрегатът спрял да работи. Резервно гориво няма, а храната в хижата ще стигне за седмица. Децата са спокойни, макар че връзката с родителите им е трудна. Няма ток за зареждане на телефоните, в част от района няма и обхват. От енергодружеството обясниха, че от два дни техниците се опитват да отстранят аварията. „Имаше прекъсната фаза и дърво, паднало върху далекопровода. Сега ще слезем и ще направим проба и се надяваме всичко да бъде нормално”, каза електротехникът Иван Недков. Трето денонощие десетки села в района на Смолян, Девин и Доспат са без електричество. Въпреки това, Община Смолян отмени бедственото положение. А на прохода „Превала” военнослужещи с тежка техника се опитват да пробият преспите, за да бъде пуснато движението.", "date": "2019.01.28", "title": "Трети ден 40 деца блокирани в хижа без ток в Родопите"}
{"url": "https://www.faktor.bg/bg/articles/hristo-ivanov-dade-pokazaniya-po-deloto-sreshtu-petar-moskov", "text": "Бившият правосъден министър Христо Иванов даде показания по делото срещу Петър Москов. Той и бившият му заместник Адам Персенски са подсъдими за договора, сключен за доставка на ваксините \"Пентаксим\", \"Еувакс Б\" и \"Тетадиф\". Обвинението твърди, че щетата за бюджета е над 300 млн. лева. Пред съда Иванов зави, че през 2015 г. е сложил на неговото дете от същата ваксина след разговор с педиатър. Той отбеляза, че правителството е знаело за проблема с блокираното решение за ваксини и се е търсело решение.  Бившият министър каза пред медиите, че вярва в справедливото решение на казуса от страна на съда. Той коментира, че българската прокуратура не успява да създаде усещане за това, че всички нейни действия се предприемат без оглед на политическия контекст. И че пример за това е случващото се с Елена Йончева в момента, обвинена за пране на пари свързани с КТБ. Иванов допълни, че някои действия на държавното обвинение съдържат белези на политическа мотивация. ,,Живея в постоянно притеснение, политическо и гражданско, от действията на прокуратурата и от намерението на политическата класа, без да реформира прокуратурата, да назначи следващ главен прокурор\", заяви Христо Иванов. \"Да, България\" е в интензивна подготовка за евроизборите, каза още Иванов, който е лидер на партията. Петър Москов, коментира пред журналисти след заседанието, че делото срещу него няма общо с качеството на ваксините, прокуратурата нямала такива данни. Той обясни, че обвинението му е за това дали правилно е внесъл ДДС от бюджета на Министерството на здравеопазването в републиканския бюджет и съдът следва да прецени това. Москов заяви още, че реализацията на неговата консервативна политическа партия е в ход, като вероятно това ще се случи в рамките на следващите два месеца. Той отбеляза, че партията ще бъде самостоятелна и няма да бъде свързана, с когото и да било.", "date": "2019.01.28", "title": "Христо Иванов даде показания по делото срещу Петър Москов"}
{"url": "https://www.faktor.bg/bg/articles/ikonomist-kreditite-rastat-zashtoto-ima-blagopriyatnoto-razvitie-na-dohodite", "text": "Кредитите растат заради благоприятното развитие на доходите. В момента се наблюдават две основни тенденции при кредитирането – едната е свързана с покупката на собствено жилище, а другата в инвестирането на имоти с пазарни цели. Това заяви в сутрешния блок на БНТ икономистът Калоян Стайков от Института за пазарна икономика. \"Високото търсене води до увеличение на цената, което е съвсем естествено развитие на икономиката. За момента ситуацията не е притеснителна, така че трудно може да се говори на този етап за голям риск по необслужването на кредитите. Централната банка просто дава ранни сигнали за потенциални рискове, както го прави всяка година. Трябва да се гледа в перспектива, защото темповете на развитие се засилват\", обясни още икономистът. \"Хората, които възнамеряват да теглят кредит, трябва да се отнасят със сериозно отношение, особено ако кредитът е дългосрочен. Защото когато настъпи някакъв по-продължителен икономически спад, тогава става по-трудно да се обслужват кредитите\", разясни Стайков и добави още, че ръстът на лихвите е продиктуван от политиките на Европейската централна банка. \"Фирмите са изправени пред по-висока конкуренция на пазара, поради което трябва да инвестират. Трябва да наваксат, за да покрият липсата на инвестиции. Някои от тях използват взетия кредит за оборотни средства, докато други за разширяване на работния процес\", коментира специалистът и ръста на фирмените кредити.", "date": "2019.01.28", "title": "Икономист: Кредитите растат, защото има благоприятното развитие на доходите"}
{"url": "https://www.faktor.bg/bg/articles/kultura/-chernata-pantera-s-golyam-uspeh-na-nagradite-na-aktyorskata-gildiya", "text": "Лентата “Черната пантера” грабна голямата награда на наградите на Актьорската гилдия, пишат световните медии. Отличията бяха раздадени на бляскава церемония снощи. Филмът беше номиниран заедно с “Роди се звезда”, “Черен в клана”, “Бохемска рапсодия” и “Луди богати азиатци”, но “Черната пантера” ги изпревари по гласове и се превърна в първият филм за супер герои отличен в тази категория, еквивалент на “Най-добър филм” на Оскарите”. На въпрос дали “Черната пантера” е успяла да промени киноиндустрията, главният актьор Чадуик Боусман отговори “Отговорът ми на това е… промени какво означава да си млад, талантлив и черен”. Това не беше единствената изненада от наградите – фаворитът за тазгодишните Оскари “Роди се звезда” беше номиниран в четири категории, но не взе нито една награда. Глен Клоуз пък изпревари любимката на всички Оливия Колман и взе наградата за най-добра женска роля. Рами Малек отново беше отличен в категорията за най-добър актьор за ролята му на Фреди Меркюри във филма “Бохемска рапсодия”. Статуетките за поддържащи роли отидоха при Махершала Али за “Зелената книга” и Емили Блънт за “Нито звук”. В телевизионните категории като фаворит се очерта сериалът на “Амазон” “Фантастичната г-жа Мейзел” – лентата беше отличена в много категории, сред които най-добра ТВ комедия. В категориите най-добра мъжка и женска роля в ТВ сериал победители са Джейсън Бейтман за сериала на “Нетфликс” “Озарк” и Сандра О за “Убивайки Ив”.", "date": "2019.01.28", "title": "\"Черната пантера\" с голям успех на наградите на Актьорската гилдия"}
{"url": "https://www.faktor.bg/bg/articles/sport/grigor-dimitrov-padna-do-24-oto-myasto-v-svetovnata-ranglista", "text": "Григор Димитров загуби три позиции в световната ранглиста след първия за годината турнир от Големия шлем - Australian Open. Българският тенисист, който отпадна в осминафиналите в Мелбърн, заема 24-ото място в класацията на АТП с 1610 точки. Това е най-ниското класиране на Димитров от август 2016 г., когато отново беше под №24. Преди година той заемаше четвъртата позиция, след като стигна до четвъртфиналите в Австралия, а два месеца по-рано спечели финалите на АТП в Лондон. Новак Джокович, който вдигна рекордна седма титла в Мелбърн, увеличи преднината си на върха в световната ранглиста. След 15-ия си трофей от Големия шлем сръбският тенисист събра 10 955 точки. Световният №1, за когото това беше трета поредна титла от Шлема, има солиден аванс от 2635 точки пред втория Рафаел Надал. Въпреки че отново не успя да направи пробив в турнирите от голямата четворка, шампионът от финалите на АТП Александър Зверев излезе трети с 6475 точки.", "date": "2019.01.28", "title": "Григор Димитров падна до 24-ото място в световната ранглиста"}
{"url": "https://www.faktor.bg/bg/articles/kultura/art-faktor/ministar-banov-otkupi-portret-na-batenberg-na-targa-viena", "text": "Българската държава, чрез министъра на културата, откупи портрет и ценни предмети, принадлежали на княз Александър I Батенберг, на търг, организиран от аукционна къща в австрийската столица Виена. Това съобщиха от пресцентъра на Министерството на културата.  Беше страхотна емоция. Всички сме в голяма еуфория. Огромна благодарност към премиера Бойко Борисов и министър Горанов, коментира след приключването на наддаването министър Боил Банов, на което той присъства лично. Министърът отбеляза, че на тях дължи и тактиката да не се оповестява участието на държавата в търга предварително.  \"Беше важно да придобием тези ценности за българската държавност, но беше важно това да се случи и на разумна цена\", обясни той. Предметите са най-известният оригинален портрет на Княза с царски инсигнии от художника Карл Дилиц и три подноса, дарени от жителите на Русе, Ловеч и Берковица по повод началните години на неговото управление.", "date": "2019.01.28", "title": "Министър Банов откупи портрет на Батенберг на търга Виена"}
{"url": "https://www.faktor.bg/bg/articles/goranov-evroto-e-chast-ot-garantiraneto-na-mirniya-protses-v-evropa", "text": "Еврото е втората най-използвана валута в света. От последната световна финансова криза има много по-строги мерки и контрол над банките. Аз съм дълбок оптимист, че еврото е част от по-дълбоката интеграция на България в Европейския съюз. Еврото е и част от гарантирането на мирния процес в Европа.  Това каза министърът на финансите Владислав Горанов по време на дискусията с граждани на тема \"България по пътя към еврото\". \"Еврото ще спомогне за засилването на интеграцията на България в Европа. След толкова години получихме ясни гаранции за влизането ни в ERM 2 и по-късно в еврозоната. Многократно са повтаряни ползите от приемането на еврото. Може да очакваме ценови промени, но те ще са част от доходната конвергенция. Това няма да са инфлационни процеси или спекула. Това ще са нормални процеси, които протичат на базата на икономическите процеси. Най-краткият път за влизане в еврозоната е престой 2-3 години в ЕРМ 2 и после една година оформяне на всички формалности. Най-оптимистичниата прогноза за замяна на лева с евро е 1 януари 2022 година\", прогнозира Владислав Горанов.  В дискусията участие взе и евродепутатът от ГЕРБ Ева Майдел. \"Днес вече имаме конкретно извървяни стъпки за влизането на България в еврозоната. Това се дължи на работата, която успяхме всички да свършим. Свършихме и много работа по отношение на информирането на българските граждани за ползите от влизането в еврозоната. Преди една година девет от десет българи не бяха наясно какви са ползите от члеснвтото ни в еврозоната и се поддаваха на фалшиви информация и дезинформация. Правим конкретни стъпки, които упсяхме да извървим. Влизането в еврозоната ще ни даде възможност да бъдем част от клуба, където се взимат сериозните решения в ЕС. Влизането в еврозоната ще ни гарантира стабилното интегриране в ЕС\", категорична беше тя.", "date": "2019.01.28", "title": "Горанов: Еврото е част от гарантирането на мирния процес в Европа"}
{"url": "https://www.faktor.bg/bg/articles/ikonomika/biznes/dombrovski-vlizaneto-v-evrozonata-shte-stimulira-ikonomikata-no-nyama-da-reshi-problema-s-neravenstvoto", "text": "По отношение на въвеждането на еврото в България се работи и ние от ЕК подкрепяме усилията на България. Работи се по план за влизането на страната ви в чакалнята на еврозоната. Това обяви в студиото на БНТ зам.-председателят на ЕК Валдис Домбровски. По отношение на сроковете - поетите ангажименти за една година те могат да бъдат изпълнени. Върви се в график и до средата на годината се надяваме да бъдат изпълнени ангажиментите, посочи още той. На въпрос на водещата стабилна ли е банковата ни система, Домбровски отбеляза, че в банковата система се забелязват тенденции, които вървят в правилна посока. Но от друга страна необслужваните кредити са по-високи от средната за Европа. А влизането в еврозоната е и влизане в банковия съюз. Що се отнася до рисковете и проблемите за България от влизането в еврозоната те могат да бъдат преодоляни с извършването на определени реформи и икономически мерки.  Вече определихме сферите, в които е необходимо да се извършат реформи, както и посоките на реформите – макрорамка, рамка на несъстоятелност, управление на държавни предприятия, борбата с прането на пари и директивите за мръсните пари. Не виждам големи рискове, но предстои работа. И ако се работи по график, резултатът ще бъде положителен.  Въпросът на който трябва обаче да се намери отговор е доколко включването в еврозоната ще помогне на икономическото развитие. Ние мислем, че отговорът е да. Дали ще станат по-бедни или по-богати българите - нашата оценка ще даде възможност за положителна подкрепа на икономическото развитие на България, а това означава и положителна подкрепа на жизнения стандарт в страната. Еврото е валута, не е вълшебна пръчица. България е може би една от страните с най-голямо неравенство по отношение на доходите. Но влизането в еврозоната не е решение на неравенството. Това зависи от други мерки, които зависят изляло от вашето правителство, подчерта Валдис Домбровски.", "date": "2019.01.28", "title": "Домбровски: Влизането в еврозоната ще стимулира икономиката, но няма да реши проблема с неравенството в България"}
{"url": "https://www.faktor.bg/bg/articles/bisnesat-poiska-dvoyno-uvelichenie-na-chasovete-izvanreden-trud", "text": "Работниците да могат да полагат два пъти повече извънреден труд. Това предлага Българската стопанска камара в писмо до министъра на труда и социалната политика. Бизнесът настоява за обществен дебат и съществени промени в трудовото законодателство. Причината е, че законодателството било остаряло, свръхвзискателно и противоречиво. От БСК настояват да отпадане общата забрана за полагане на извънреден труд. В момента той не е позволен, но се допускат изключения, които на практика го превръщат в разрешен. Има обаче ограничение – максимум 150 часа годишно на работник. Бизнесът иска тези часове да станат 300, но работниците да ги полагат, само ако са съгласни и при спазване на междудневна и междуседмична почивка. Дават за пример Словакия, където максимумът е 400. „Тук, разбира се, ще става въпрос за договаряне – договаряне или на ниво индивидуален трудов договор, или на ниво колективен\", заяви пред камерата на БТВ Жасмина Саръиванова, експерт в БСК. Бизнесът настоява и за два пъти по-дълъг период (от 3 на 6 месеца), в който фирмите да могат да въвеждат непълно работно време по икономически причини. Иска промяна и в списъка със служителите и условията, при които те получават закрила при уволнение. Както и да се регламентира възможност с колективен трудов договор, който да увеличава периода за сумирано изчисляване на работното време от 6 месеца на до 12 месеца, независимо от сферата на дейност. Те настояват още да се премахнат случаите, в които се натрупва отпуск върху отпуск – като при майичнството например. „Всичките им предложения са свързани с техния интерес, който се свежда до това – колкото се може повече да работи един човек, колкото се може по-малко да му плащам”, коментира Чавдар Христов от КНСБ. Работодателите искат облекчаване на разрешителния режим за работа на лица от 15 до 18 г., работещи по договори за обучение в т.н. дуална система и намаляване на прага на възраст за приемане на работа от 16г. на 15г. Настояват и да се регламентира т.нар. трудов договр  „за нулеви часове”, като във Великобритания например. При този договор работникът е на разположение на шефа си – при повикване отива да свърши дадена работа във фирмата. Бизнесът иска и облекчение на задължението му да определя места за трудоустроени работници. Настоява и за преразглеждане на квотите за наемане на хора с трайни увреждания.", "date": "2019.01.28", "title": "Биснесът поиска двойно увеличение на часовете извънреден труд"}
{"url": "https://www.faktor.bg/bg/articles/obshtestvo/zakon-i-red/otlozhiha-deloto-sreshtu-bivshiya-voenen-ministar-nikolay-nenchev", "text": "Състав на Софийския градски съд отложи делото срещу бившия военен министър Николай Ненчев. Той е обвиняем за неизпълнение на служебните си задължения - не е осигурил авиационната безопасност и летателната годност на самолети от изтребителната авиация на ВВС. Причината е, че все още има непостъпила информация от Министерство на отбраната по зададени въпроси. Съдът настоява и за преписка на доклада от проведената работна среща между българската делегация в Полша на 21 януари 2019 година. По време на днешното съдебно заседание в залата не се явиха адвокатът на бившия министър на отбраната - Менко Менков и вещото лице по делото. Съдът счете, че вещото лице няма да бъде призовавано за следващото съдебно заседание, а ще се изисква от него даване на писмено становище. Прокуратурата поиска от съда нови материали и документи по делото с мотив, че няма какво да бъде извършено по делото, но защитата отхвърли аргументите на държавното обвинение. Съдът насрочи следващото съдебно заседание за 26 февруари. След края на съдебното заседание, адвокат Божков обясни пред медиите, че делото е много сложно, а фактологията и томовете също били обемни. Той уточни, че всички свидетели по делото са разпитани и съдебният процес е в своята финална фаза, но по никакъв начин не може да се ангажира кога ще приключи. \"Закон в правосъдието е изясняване на обективната истина, а не в изпълнението на някакъв план на петилетка\", подчерта защитата. Адвокат Божков заяви, че не може да даде отговор и да обясни какво представлява докладът, от който съдът изисква преписка, без да го види. Припомняме, процесът срещу Николай Ненчев по това дело тръгна в края на месец февруари 2017 г. Припомняме, според обвинението, министър Ненчев не е осигурил авиационната безопасност и летателната годност на военно въздухоплавателни средства от изтребителната авиация на ВВС на Република България. От това са настъпили значителни вредни последици за Българската армия и случаят е особено тежък. Това е причината на 05 януари 2017 г. на Николай Ненчев да повдигнат обвинение за извършено престъпление по служба при условията на продължавано престъпление - с две отделни деяния, които поотделно съставят едно и също престъпление - чл. 282, ал.3, във вр. с ал.2, във вр. с ал.1, вр. с чл. 26, ал. 1 от НК.", "date": "2019.01.28", "title": "Отложиха делото срещу бившия военен министър Николай Ненчев"}
{"url": "https://www.faktor.bg/bg/articles/obshtestvo/ulitsata/mladezh-napadna-i-obra-39-godishna-zhena-ostavi-ya-v-bezpomoshtno-sastoyanie", "text": "Полицаи от Първо РУ-Плевен разкриха грабеж. На 26 януари, след получаването на сигнал за човек в безпомощно състояние в с. Буковлък, на място незабавно е изпратен полицейски екип, който установил 39-годишна жена. Тя е транспортирана в ЦСМП-Плевен, оказана е помощ, освободена е за домашно лечение. Пред полицията съобщила, че е била на гости в къща в с. Буковлък, след 1 часа решила да си тръгне, но на улицата била нападната и са й били отнети мобилен телефон и таблет. При оперативните действия, служители на Първо РУ-Плевен установили извършителя - 20 годишен от селото. Инкриминираните вещи са предадени с протокол. Той е задържан за срок до 24 часа. Уведомен е прокурор от РП - Плевен за престъпление по чл.198, ал.1 от НК. Продължава работа разследващ полицай.", "date": "2019.01.28", "title": "Младеж нападна и обра 39-годишна жена, остави я в безпомощно състояние"}
{"url": "https://www.faktor.bg/bg/articles/desi-radeva-sas-zorko-oko-kam-sednalite-v-zalata-zhurnalisti-za-otcheta-na-prezidenta", "text": "Съпругата на президента Румен Радев - Десислава Радева, проследи внимателно отчета на държавния глава днес в Гербовата зала на \"Дондуков\" 2, но на заден план, съвсем делово, без да се набива в очи, съобщава \"Канал 3\".  В първия работен ден от седмицата Първата дама бе застанала до вратата - с кожено яке и строг спортен панталон, като зорко следеше речта на държавния глава и оглеждаше внимателно и седналите в залата журналисти.", "date": "2019.01.28", "title": "Отчетът на президента - под зоркото око на Деси към седналите в залата журналисти"}
{"url": "https://www.faktor.bg/bg/articles/dnsk-proveryava-stroitelstvoto-na-obekt-v-k-k-sv-sv-konstantin-i-elena", "text": "От петък – 25 януари, Регионална дирекция Национален строителен контрол – Варна проверява строителството на нов обект в к.к. „Св. Св. Константин и Елена“, съобщиха от пресцентъра на Министерството на регионалното развитие и благоустройството. Началникът на ДНСК арх. Иван Несторов ще инспектира на място обекта и ще обобщи резултатите на брифинг в сряда – 30 януари, от 11.00 часа в сградата на РДНСК – Североизточен район - гр. Варна (бул. „Цар Освободител“ № 76Г).  Междувременно днес започна проверката, която РДНСК - Бургас прави на издадените документи за строеж в района на къмпингите „Арапя“, „Градина“ и „Алепу“ от общините Царево и Созопол. Арх. Несторов ще обобщи резултатите от нея в петък – 1 февруари. Брифингът ще се състои от 11.00 часа в сградата на РДНСК - Югоизточен район - гр. Бургас (бул. „Стефан Стамболов“ № 120).", "date": "2019.01.28", "title": "ДНСК проверява строителството на обект в к.к. „Св. Св. Константин и Елена“"}
{"url": "https://www.faktor.bg/bg/articles/soros-napira-da-kupi-radio-v-polsha-upravlyavashtite-ne-davat", "text": "Финансистът Джордж Сорос иска да купи радио в Полша. Говорителка на  управляващите консерватори обаче обяви, че властта не бива да допуска международия спонсор на либерални и мултикултурни каузи до националния медиен пазар. Американският милиардер от унгарски произход се е съюзил с полската издателска група Agora SA, за да наддава за Radio Zet, което сегашната му собственичка, чешката компания Media Invest, обяви за продажба, съобщи агенция Блумбърг (Bloomberg), цитирана от КлубZ.бг. “Държавата трябва да направи всичко, за да попречи на пазарните спекуланти да увеличат влиянието си на медийния пазар\", написа в Туитър Беата Мазурек, говорителка на управляващата партия \"Право и справедливост\". Тя добави, че Полша трябва да увеличи дела на местните собственици на медии. Скандалът се разразява пет месеца преди изборите за Европейски парламент. Управляващите в Полша са на нож с Европейската комисия, която задейства срещу страната процедура за лишаване от членски права в ЕС заради законодателство, което според Брюксел поставя правосъдието под правителствен контрол. Сорос е обществен враг за консервативните евроскептични правителства в Централна Европа, каквито са полското и унгарското. В Унгария кабинетът на министър-председателя Виктор Орбан принуди финансиран от милиардера университет да се изнесе от страната и прокара законодателство, което затруднява дейността на чуждестранни фондации като Соросовата \"Отворено общество\". Тези мерки бяха съпроводени и с пропагандна кампания на управляващите срещу нейния собственик. Според Блумбърг за радиото наддават още Fratria, издател на проправителствения седмичник Sieci, PMPG Polskie Media SA и местният бизнесмен Збигнев Якубас.", "date": "2019.01.28", "title": "Сорос напира да купи радио в Полша, управляващите не дават"}
{"url": "https://www.faktor.bg/bg/articles/konspiratsiyata-na-mikis-teodorakis-prespanskoto-sporazumenie-e-sreshtu-rusiya", "text": "Световноизвестният гръцки композитор, политик и общественик Микис Теодоракис отправи нови критики към Преспанското споразумение, като заяви, че то ще позволи на НАТО да създаде военна база на Балканите срещу Русия, съобщава електронното издание на в. Protothema. В последното си изявление, след ратификацията на договора за новото име на Македония в гръцкия парламент, Теодоракис нарече правителството в Атина „сляп инструмент на НАТО“. От редакцията се позовават на авторска статия на композитора за вестник Ta Nea, в която той твърди, че управляващите няма да организират референдум за договора, тъкмо защото са „инструмент“ на Алианса. По думите му най-сериозният проблем на Атина е икономиката. В тази връзка Мицотакис изразява разочарование от факта, че част от „потомците на моите другари и бойци са готови да позволят на Гърция да стане основа за унищожаването на Русия. И да позволи на Скопие да се превърне в база за смърт срещу руския народ“.", "date": "2019.01.28", "title": "Левичарят Микис Теодоракис провидя в Преспанското споразумение конспирация срещу Русия"}
{"url": "https://www.faktor.bg/bg/articles/rusiya-i-iran-se-dogovaryat-kak-da-se-namesyat-vav-venetsuela", "text": "В рамките на телефонен разговор министрите на външните работи на Руската федерация и на Иран – Сергей Лавров и Мохамад Джавад Зариф – са декларирали готовността на двете страни да съдействат за постигането на взаимно разбиране между политическите сили във Венецуела. Това се казва в съобщение от МВнР в Москва, предава TACC. „Ръководителите на двете външнополитически ведомства са обсъдили ситуацията във Венецуела. Подчертана е готовността да се допринесе за постигането на взаимно разбиране между отговорните политически сили на Венецуела в интерес на гарантирането на вътрешен мир, бързо решаване на настоящите социално-икономически задачи“, информират от руското външнополитическо ведомство.  Министрите са обменили мнения и по редица въпроси за руско-иранското сътрудничество. Разговорът е проведен по инициатива на Иран, подчертава агенцията.", "date": "2019.01.28", "title": "Русия и Иран се договарят как да \"гарантират мира\" във Венецуела"}
{"url": "https://www.faktor.bg/bg/articles/novini/balgariya/2/3-ot-balgarite-smyatat-che-politicheskata-sistema-raboti-za-bogatite", "text": "71% от българите смятат, че политическата система в България работи за богатите. Това сочат данните от национално национално представително проучване на Агенция АФИС, собственост на червения социолог Юрий Асланов, осъществено в периода 14-19 януари 2019 г., пише investor.bg. Запитани дали имущественото неравенство в България нараства или намалява, близо 63% или почти две трети от гражданите на България отговарят, че то се увеличава. Само 7% са на обратното мнение. А всеки четвърти (26%) предполага, че социалните разлики остават на същото ниво. Според проучването раздалечаването между българите в материалното измерение има връзка с политическата обстановка и с доверието към институциите в страната. Възприятието за растящо неравенство е обратно пропорционално на доходите, твърдят от АФИС. Сред хората с до 150 лв. месечно на човек от домакинството, нагласата, че неравенството расте, обхваща далеч по-голям дял отколкото е средният за страната – 81%. В тази подоходна категория само 10% смятат, че различията остават на същото ниво и нито един (0%) не е споделя мнението, че имуществената ножица се затваря, показват още резултатите от изследването. Обратната тенденция се забелязва при хората, които разполагат с 1000 лв. или повече месечно. Те виждат далеч по-слаба динамика, отколкото забелязва населението като цяло. Само 48% в тази категория отбелязват растящо разслоение, 33% не виждат промяна, а 17% (или два и половина повече пъти от типичния дял) смятат, че неравенството намалява. „Статистическите данни на Евростат натежават в полза на гледището на „гладния“, ако можем да наречем така онези 95 процента от хората, които са с доход на член на домакинството под 1000 лв. Според европейската служба в периода 2012-2016 г. разликата между доходите на най-богатите и на най-бедните 20% от българите се увеличава от 6,2 до 7,9 пъти. Данните за 2017 г. показват, че тя надмина 8 пъти. А най-заможният 1% от заетите получава колкото най-зле платените 50%. Ако допреди 15 години често се поставяше проблемът „уравновиловка“, то днес страната заема точно обратния полюс“, коментират от АФИС. Запитани, „За кого, според Вас, работи политическата система в България  – за богатите, за средната класа или за бедните?“ – само 7% преценяват, че нашата демокрация изразява интересите на всички еднакво, както постулира Конституцията. Доминира отговорът, че статуквото работи за богатите (71%). Само 2% смятат, че работи за бедните. Още по-незначителен брой (2%) допускат, че установените порядки обгрижват с предимство „средната класа“. А 11% избират междинен отговор – че днешната система не работи за никого. На въпроса „Според вас равни ли са пред закона бедните и богатите в България?“ само 4% отговарят „Да“, 25% – в някои случаи, 69% – „Не“. Запитани „Доколко властта зависи от бизнеса?“, 39% оценяват зависимостта като „силна“, докато на обратното мнение са само 7%. А 38% виждат зависимост, заличаваща разграничението между двете. Те избират грубо-реалистичния отговор: „Властта е бизнес, бизнесът е власт“.", "date": "2019.01.28", "title": "2/3 от българите смятат, че политическата система работи за богатите"}
{"url": "https://www.faktor.bg/bg/articles/dragomir-stoynev-sabitiyata-okolo-elena-yoncheva-raztarsiha-balgariya", "text": "Събитията около Елена Йончева разтърсиха страната. В България всеки е невинен до доказване на противното.  Елена Йончева запази своя инстинкт да удря точно , заяви  в предаването \"Плюс минус\" по Нова телевизия зам.-председателят на БСП Драгомир Стойнев . \"Няма как Елена Йончева да стане лидер на БСП в момента. Единствената гаранция за стабилно управление на държавата е БСП\", убеден е депутатът. \" На Конгреса ние одобрихме два документа - \"Визия за България\" и платформа за евроизборите\", обясни той. Няма нищо странно в изявлението на президента. Той говори от името на хората. На всички е ясно, че в обществото има несигурност и необходима смяна на системата, повтори той мантрата, която използват БСП и Радев. \"Трябва да говорим за икономическите аспекти. Защо България не може да расте икономически с 5-6%? Държавата е пазарен играч и тя може да контролира своите предприятия. Тези предприятия трябва да се управляват на пазарен принцип. Смисълът е, че печалбата остава тук в България. Тази печалба ще храни българските пенсионери, а не чуждите. Пет от десетте най-оборотни предприятия в света имат държавно участие. Никой не говори да се върнат старите принципи и механизми. Политиците трябва да излязат вън от управлението на предприятията. Това ще стане със закон. Трябва да се каже край на досегашният начин на управление на държавните и общинските предприятия. Това е само една малка част от нашата икономически предприятия\", каза още Стойнев.", "date": "2019.01.28", "title": "Драгомир Стойнев: Няма как Елена Йончева да стане лидер на БСП в момента"}
{"url": "https://www.faktor.bg/bg/articles/aleksandar-nenkov-bsp-se-opitvat-da-izkarat-elena-yoncheva-sveshtena-krava", "text": "Ако погледнете сегашното Народно събрание, ще видите, че това е парламентът с най-много свалени депутатски имунитети. Елена Йончева не трябва да се изживява като разследваща журналистка, защото в момента тя не е такава, а е обикновен депутат, както съм аз, както са останалите колеги. Не трябва да има свещени крави, както се опитват да я изкарат от БСП.  Това каза в предаването \"Плюс минус\" по Нова телевизия депутатът от ГЕРБ Александър Ненков. \"От БСП трябва да спрат с атаките към прокуратурата. Така рушат държавността. Не мога да разбера как всички от БСП се хвърлиха да я спасяват. Днес и Румен Радев го направи. Ние в ГЕРБ вярваме в разделението на властите. Да сте ни чули някога да говорим за поръчкова прокуратура? Ако Елена Йончева е невинна, да го докаже, а не да напада прокуратура и премиер. Точно тя призоваваше преди време да не се лепят етикети, а сега прави точно това. Всички в БСП го правят. Пак ще повторя, че Елена Йончева е депутат. Прокуратурата не води ли разследвания срещу Владислав Горанов, Делян Добрев? Да сте ни чули да обвиняваме прокуратурата? Ако Елена Йончева иска да бъде разследващ журналист, да напусне НС и да стане такъв. Сега е депутат и не се различава с нищо от всички нас\", заяви Ненков. \"За Конгреса на БСП мога да кажа само, че приеха \"Визия за България\". Това е един документ, в който всеки е записал каквото му е хрумнало. За разлика от БСП ние имаме какво да покажем. Разбира се, че са допуснати грешки. Ние не страдаме от чувство за безгрешие и си признаваме грешките. Няма от какво да се притесняваме. Ако хората преценят, че ние сме по-достойни, те ще ни дадат своята подкрепа. Ако има нещо притеснително, то може да е само вътре при нас. Говоря и за нашите коалиционни партньори, а правителството направи много за страната\", категоричен беше той. \"Президентът днес не направи отчет, а само критикува. В последните две години той се явява като рекламно лице на \"Грипен\". Включително и днес. Всяко едно негово изказване е свързано с рекламата и лобирането на тези самолети. Президентът критикува и Изборния кодекс. Аз искам да попитам - той по кой кодекс е избран? Това означава ли, че неговият избор е нечестен?\", попита Александър Ненков.", "date": "2019.01.28", "title": "Александър Ненков: БСП се опитва да изкара Елена Йончева свещена крава"}
{"url": "https://www.faktor.bg/bg/articles/vedomosti-rusnatsite-bezpredentno-obednyavat", "text": "Реалните доходи в Русия са намалели с 0,2 на сто през 2018 г. - доходите на населението в страната се свиват вече пета година поред, пише \"Ведомости\", като се позовава на официалната статистика. Според финансовия аналитик Кирил Тремасов това е безпрецедентно продължителен спад на доходите в най-новата история на Русия, какъвто не е имало дори през 90-те. Ускоряващата се инфлация, растящите данъци и строгата бюджетна политика почти не оставят съмнения, че през 2019 г. доходите ще продължат да се топят, прогнозира той. Икономистът Светлана Мисихина очаква през 2019 г. заплатите в Русия да растат доста по-бавно, отколкото миналата година и да нараснат едва с 1,5 процента. Избирателният цикъл в Русия приключи и заетите в бюджетния сектор не бива да очакват ускорено вдигане на заплатите, коментира колежката й Наталия Орлова. Проблеми има и с други видове доходи на населението - пенсиите и социалните плащания все още не са стигнали нивата от 2016 г., а доходите от предприемачество намаляват, пише \"Ведомости\", цитиран от Би Би Си. \"Сам по себе си политическият курс на режима (в Русия) поначало бе изцяло приемлив за хората, неприемлив е само резултатът - растящата бедност. Тъкмо тя политизира хората, кара ги да преразгледат одобрителното си отношение към действията на властите\", разсъждава политологът Абас Галямов. Поради страх от протести властите са принудени да дават все повече пълномощия на силовите структури. Това влошава още повече инвестиционния климат и съдейства за по-нататъшна деградация на икономиката. Което на свой ред води към нова фаза в понижаването на жизненото равнище и разрастване на протестните нагласи, смята експертът. \"Изход от тази задънена улица не се очертава\", констатира той. Основният риск е, че гражданите постепенно осъзнават едно противоречие: те усещат, че държавата е силна, но и друго - че властта е неспособна да повляе на текущите икономически тенденции, отбелязва наблюдателят Михаил Виноградов. В редакционен коментар на същата тема \"Ведомости\" нарича \"два важни резултата\" от равносметката за 2018 г. продължителния спад на доходите в Русия и намаляването на населението, регистрирано за пръв път от 10 години насам. \"Проблемът е, че става дума за тенденция, за стабилен коловоз, в който жителите на Русия, ако не стане нещо изключително, предстои да живеят в близките години\", пише всекидневникът. (източник:Fakti.bg)", "date": "2019.01.28", "title": "\"Ведомости\": Руснаците безпрецедентно обедняват"}
{"url": "https://www.faktor.bg/bg/articles/prez-2017-pred-dikov-yoncheva-obarkana-tvardi-che-nyama-ofshorni-firmi-video", "text": "Елена Йончева се обяви за политическа жертва и обжалва паричната гаранция, наложена от съда във връзка с обвиненията срещу нея за пране на пари. Това заяви депутатът от социалистите в ефира на Нова ТВ. Съмненията и твърденията за участие на Йончева в офшорна фирма датират от 2017 година, а бившата репортерка неведнъж е отричала за връзки с фалиралата КТБ и Цветан Василев. Името на журналистът и депутат от БСП Елена Йончева се свързва с КТБ в медийното пространство от 2017 г. насам. В ефира на Нова два месеца по-късно лидерът на БСП Корнелия Нинова призова:  За същото призова и самата Йончева през януари:  Година по-късно обвинение срещу Йончева за пране на пари и връзки с фалиралата КТБ чрез ТВ7 вече има. То обаче се възприе и от лидера на социалистите, и от обекта на разследване като репресивен ход и атака срещу свободата на словото.  В ефира на Нова ТВ Елена Йончева определи обвиненията срещу нея като абсурдни и заявява, че почти всички големи телевизии участват в офшорни фирми и „това е практика не само в България и е законно“.", "date": "2019.01.28", "title": "През 2017 пред Диков – Йончева объркана, твърди, че няма офшорни фирми(видео)"}
{"url": "https://www.faktor.bg/bg/articles/amerikanski-biznesmen-da-slozhim-kray-na-dvupartiynata-sistema-tya-razdelya-sasht", "text": "Аз сериозно обмислям дали да се кандидатирам за президент на САЩ, заяви Хауърд Шулц, предаде Би Би Си. Предприемачът, който бе главен изпълнителен директор на веригата от кафенета Starbucks, заяви, че може да стане независим претендент за Белия дом на изборите на 3 ноември 2020 г.\" Смятам, че крайно време да сложим край на двупартийната система, която раздели и продължава да разделя САЩ\", написа той в Twitter. \"Да се опитаме да обединим хората\", допълни бизнесменът в системата за микроблогове. 65-годишният Шулц напусна поста си през юни. Той работеше в компанията от 1982 г. Кандидатът за държавен глава започна като продавач, но се издигна. По време на неговото управление веригата от 11 магазина в Сиатъл стана световна марка с обекти в около 70 страни. Основните  партии в САЩ са две – Републиканската, от която бе излъчен сегашният президент Доналд Тръмп, и Демократическата - на предишния стопанин на Белия дом Барак Обама.", "date": "2019.01.28", "title": "Американски бизнесмен: Да сложим край на двупартийната система, тя разделя САЩ"}
{"url": "https://www.faktor.bg/bg/articles/mvr-s-shokirashta-novina-staykov-mladshi-dori-ne-znael-che-bil-izdirvan", "text": "При първоначалните прегледи, казва, че е бил отвлечен. Сигналът е подаден сутринта от негов приятел. Снощи между 20 и 21 часа, такси го е докарало до адреса, била му е оказана помощ от лекар. Ние имаме фактологията от сутринта. В началото на септември е обявен за издирване, от никой не е имало сигнал за неправомерни действия. Той е в болничното заведение и лекарите се грижат за него. Това заяви главният секретар Ивайло Иванов на брифинг относно доста абсурдната ситуация около сина на Миню Стайков - Стайко, който официално бе обявен за издирване. „Близките му твърдят, че от както е обявен за издирване, не са имали връзка с него. От никого не сме имали сигнал за неправомерни действия спрямо него. Това, че е бил отвлечен са неговите твърдения, тепърва предстоят беседи с много хора. Нямаме информация за извършено отвличане до този момент, не казвам, че не е ставало, а, че ние нямаме такива данни. Абсолютно всичко проверяваме- от автомобилите му до близките му. Когато той е обявен за издирване, е бил обявен първо в България, после с европейска заповед за арест. Няма как да ви кажа дали сме имали данни дали е бил в България или в чужбина”, каза още той. „Имал е рана на главата, която е била обработена и защитена, а другите рани са повърхностни, каза главния секретар на МВР. Знаем, че такси го е оставило пред тях снощи от проведените беседи. Трябва да проверим и адреса, от който е взет. Може много неща да се твърдят, но докато не го проверим, или докажем, няма как да сме сигурни. Вчера е подписал молба, че е готов да съдейства на полицията. Точно преди нападението е входираната молба, в която пише, че вчера, 27 януари е разбрал, че е издирван и е готов да съдейства. Адвоката и родителите не са споменавали, че е имало отвличане”, допълни прокурор Ангел Кънев.", "date": "2019.01.28", "title": "МВР с шокираща новина: Стайков-младши дори не знаел, че бил издирван"}
{"url": "https://www.faktor.bg/bg/articles/tragediya-zhena-se-hvarli-ot-stoezh-v-stolitsata", "text": "На булевард Стамболийски в София, посока \"Западен Парк\", неизвестна жена се е хвърлила от строеж, съобщи Novini.bg. На мястото на инцидента има полицейски коли и линейка. По неофициална информация става въпрос за самоубийство. Според очевидци на строежа нямало охрана, а само работници.", "date": "2019.01.28", "title": "Трагедия: Жена се хвърли от стоеж в столицата"}
{"url": "https://www.faktor.bg/bg/articles/mihail-mirchev-partiyata-zad-koyato-shte-zastane-prezidentat-nyama-da-e-lyava-nito-sotsialisticheska", "text": "Политологът и социолог проф. Михаил Мирчев заяви пред бТВ, че БСП никога вече няма да бъде в коалиция с ДПС. \"БСП късно се сети да се откъсне от Соколово-вълчата прегръдка на ДПС. Те доказаха, че не са коректен партньор\", посочи социологът и даде пример с местните избори през 2013 г. \"ДПС показа, че е изключително некоректен партньор.  Разчитам доста панически ходове и от страна на Доган. Говорят се легенди за неговото богатство.\"  Помолен да коментира днешния отчет на президента Румен Радев, Мирчев обясни: \"Партията, зад която ще застане президентът, няма да бъде лява, няма да бъде социалистическа, ще бъде центристка, ще бъде препълнена с бивши хора, видни личности от бившето умряло вече НДСВ. Ключова фигура ще бъде Соломон Паси. Обвинението, че е проруски президент, не са верни. Всички тези хора, които ще избере, са проевропейски и проамерикански настроени. Радев е симпатичен на много хора като човек, който изрича болката на България, но те се заблуждават, че ако има партия, зад която той ще застане, тя ще бъде лява или партньор на лявото. Аз много се съмнявам в това, гледайки хората, знаейки какво направи служебният кабинет на проф. Огнян Герджиков.\" На въпрос какво е направил, Мирчев продължи с разсъжденията си: \"Ами помогна на ГЕРБ да спечели за трети път изборите. Защото по никакъв начин не направи онези разследвания на криминални решения - с корупция, обществени поръчки, за които обещания влезе във властта, а после се отказа да го направи.\" \"Хората да бяха видели истината за ГЕРБ преди 2 години, не сега. По-малко щяха да гласуват за ГЕРБ. Сега президентът Радев говори за опорочените изборни процедури, а защо тогава служебното правителство абсолютно нищо не направи. Казвам нещо много важно, и то в най-неподходящия момент, когато половината български народ се възхищава на президента Радев. Той е виновен за властта на Бойко Борисов-3, защото му даде възможност  да си спечели изборите по един убедителен начин. А беше длъжен тогава чрез инструментите на служебния кабинет да ограничи беззаконието на изборите през 2017 г.\", продължи Мирчев. Според него избирането на Радев е спечелено от БСП, от една страна, и е частичен подарък от ГЕРБ, от друга. защото \"ГЕРБ не задвижи фалшифицирането\".   Мирчев отговори и на въпрос дали президентът е опасен за БСП? \"Достатъчно е да не й пречи. Нищо особено не може да й помогне. Трябва му поне година-година и половина, за да избута част от другите средно големи партии.\" По случая с Елена Йончева, социологът заяви: \"Скандалът с Елена Йончева е неочакваният ход, който беше подарен на БСП. Ако Йончева оглави листата за евроизборите, това ще бъде много силен ход. Много са печелившите неща, символите, които се натрупват и се концентрират в лицето на Йончева - че е израз на свободата на словото, свързано е и с с това, че мъничката, руса, синеока Йончева се изправя срещу Борисов. Дано тя издържи като човек. В момента се води война между бандитите. Аз лично се страхувам за нея. Аз съм й и приятел.\"", "date": "2019.01.28", "title": "Михаил Мирчев: Президентът Румен Радев е виновен за властта на Борисов-3"}
{"url": "https://www.faktor.bg/bg/articles/kardzhali-nastrahna-kriminalno-proyaven-darzhal-mlada-zhena-v-plen", "text": "Арестуваха мъж, държал в плен млада жена в Кърджали, съобщиха от Областната дирекция на МВР. Криминалистите установили, че 28-годишният мъж противозаконно е лишил от свобода 26-годишна жена. На 26 януари в 21,50 часа той бил задържан за 24 часа, след като в полицията постъпил сигнал, че върху жертвата е упражнено насилие. Работата по случая продължава. Образувано е досъдебно производство.", "date": "2019.01.28", "title": "Кърджали настръхна: Криминално проявен държал млада жена в плен"}
{"url": "https://www.faktor.bg/bg/articles/sofiyskiyat-universitet-e-na-988-mo-myasto-v-sveta", "text": "Софийският университет „Св. Климент Охридски“ е на 988-мо място в Рейтинга за академичните постижения на университетите (URAP) за 2018/2019 г., съобщиха от висшето учебно заведение, пише economic.bg. Алма матер е на 404-то място в Европа от 817-те европейски университета. Сред основните индикатори, които определят позицията на Софийския университет, са броят на статиите, броят на цитатите, общият брой научни документи, импакт факторът и международното сътрудничество. Системата за класиране на URAP събира данни за 4000 висши училища в цял свят, оценява академичните постижения с основен фокус върху научната дейност на университетите и класира най-добрите 2500 висши училища в света. Това прави класацията URAP една от най-всеобхватните университетски рейтингови системи, представящи най-добрите 10% от световните университети. Класацията се извършва всяка година от Изследователската лаборатория за рейтинг на академичните постижения на университети, създадена като международен проект през 2009 г. в Института по информатика на Близкоизточния технически университет в Анкара, Турция. Базирана е изцяло на обективни данни, получени от библиометрични източници. Благодарение на системата повече университети имат възможност да наблюдават своя текущ академичен прогрес и могат да разработват стратегии за укрепване и продължаване на напредъка. Годишен световен рейтинг на университетите се публикува всяка година от 2010 г.", "date": "2019.01.28", "title": "Софийският университет е на 988-мо място в света"}
{"url": "https://www.faktor.bg/bg/articles/faynenshal-tayms-es-shte-triumfira-nad-populizma", "text": "Докато евроизборите наближават голямата тревога на деня е, че се очаква антиевропейските сили - популистки движения най-вече десни, но и леви - да се представят много добре на изборите през май, предаде \"Файненшъл таймс\". Според прогнозата на \"Europe Elects\", събирана от национални анкети, антисистемните партии (повечето силно критикуват ЕС, докато някои от тях дори са въобще срещу международното сътрудничество) могат да попълнят около една трета от местата в Европейския парламент. Изследването на \"Europe Elects\" показва спада на традиционните партии ЕНП и ПЕС за сметка на подема на популистки формирования като ЕНС (в черно). Критиките срещу Съюза постепенно нарастват от началото на хилядолетието. Недоволството обаче не е равномерно разпределено, което демонстрира, че скорошните икономически спадове са ключов фактор за нарастването му. Как ще въздейства това над Европейския съюз е най-същественият въпрос. Но Европа и преди се е сблъсквала с подобни препятствия. Заплахата от антиевропейска вълна не е от днес - още през 2014 г. анализатори изразяваха притеснения от успеха на антиевропейски партии на изборите преди почти 5 години. Тогава Партията за Независимост на Обединеното кралство (Юкип), Националния фронт на Марин льо Пен и Движението \"Пет звезди\" се представиха много добре. Но Николас Верон, в блог за мозъчния тръст \"Брюгел\", изрази различна, но правилна позиция, че Европейската общност се е изправяла срещу дори по-сериозни антисистемни формирования на изборите в началото на 80-те.  Верон разлежда резултатите от първите избори за ЕП (през 1979 г.) досега и отчита, че актуалната антиевропейска вълна и преди се е проявявала. Но Европа винаги е успявала да я преодолее. Въпреки че общият вот за традиционните Европейска народна партия (ЕНП) и Партията на европейските социалисти (ПЕС) най-вероятно ще постигне антирекорд, \"европейският мейнстрийм\" (в него участват либералите и \"зелените\", които са твърди проевропейци) е по-силен от всякога. Антисистемните сили са дори по-слаби от предшествениците си преди 40 години. Това показва защо не трябва да се гледа само към близкото минало. Данните от 2 000-та година насам, с които често се изчерпват повечето анализи за съвременното положение на Съюза, обхващат възхода на антиевропейските настроения, но не и предхождащия ги упадък. По-отдалечената перспектива не само показва, че Европа и преди се е сблъсквала с подобни проблеми, но и че обстоятелствата не се различават особено. В началото на 80-те станахме свидетели на конвулсиите на деиндустриализацията и антисистемните сили се възползваха от това. Така правят и сега след последиците от финансовата криза и лошата реакция на политиците.  Трябва да обърнем внимание на факта, че когато икономиката бе стабилна през 90-те и в началото на ХХI век, антиевропейската вълна се оттегли. Това, което се е постигнало в миналото, със сигурност може да се постигне отново. Но ще стане само ако се поучим не само от грешките в миналото, но и от успехите. (източник: КлубZ)", "date": "2019.01.28", "title": "Файненшъл таймс: ЕС ще триумфира над популизма"}
{"url": "https://www.faktor.bg/bg/articles/sasht-svali-chast-ot-sanktsiite-sreshtu-ruski-kompanii-svarzani-s-oligarha-deripaska", "text": "Намалиха преките и косвени акции на компании, свързани с Олег Дерипаска и ограничиха контрола над тях от страна на бизнесмена, съобщава „Ехото на Москво“. Това беше условието,  за да бъдат отменени част от санкциите срещу руския олигарх. Нещо повече, Rusal, En + и Eurosibenergo се съгласиха да извършат одит за наблюдение как се спазват условията, поставени им от Съединените щати. Освен това бяха дадени гаранции, че управителните съвети ще станат независими. В случай на нарушение на задълженията, Министерството на финансите си запазва правота да върне санкции срещу компаниите. Отмяна на ограничителните мерки си извоюваха редица бизнес групи, които постоянно оказват натиск върху администрацията на Доналд Тръмп, подчертава Руската секция на Би Би Си. Основната причина за предприетите стъпките към компаниите, свързани с Олег Дерипаска, е повишаването цената на алуминия на световните пазари. Нейната цена е нараснала значително след излизането на Rusal, един от най-големите доставчици, който попадна в списъците със санкции на САЩ. В същото време се запазват всички ограничителни мерки срещу самия Дерипаска.", "date": "2019.01.28", "title": "САЩ свалиха част от санкциите срещу руски компании, свързани с олигарха Дерипаска"}
{"url": "https://www.faktor.bg/bg/articles/30-svetovni-intelektualtsi-evropa-e-uyazvima-kam-vse-po-malko-prikritite-manevri-na-obitatelya-na-kremal", "text": "30 световни интелектуалци отправиха призив да спасим Европа, който получи силна реакция в обществото. Заплашена е самата идея на Европа, континентът върви към криза, невиждана от 30-те години на XX век. За това предупреждават в отвореното писмо-манифест едни от водещите интелектуалци на нашето време. Текстът, публикуван първо във в.”Либерасион”, а после и в ред световни медии под заглавието „Домът на Европа гори”, е плод на призива на френския философ Бернар Анри-Леви хората на словото да се опълчат на възхода на популизма в навечерието на очертаващите се като ключови за бъдещето на ЕС европейски избори през пролетта. Манифестът вече няколко дни е изключително коментиран в социалните мрежи както от обикновени потребители, така и от политици, анализатори, журналисти. Едни виждат в него последен шанс за запазването на ЕС като фактор, който гарантира мира и просперитета на континента. Според други, това е „още от същото” в изпълнение на либералните елити, които с действията и бездействията си през годините са павирали пътя на крайната десница към властта. „Европа е нападната от фалшиви пророци, които се опиват от недоволството и вярват, че техният час е настъпил. Тя беше изоставена от два големи съюзника, които през последния век на два пъти я спасиха от самоунищожение; единия отвъд Ламанша, другия отвъд Атлантическия океан. Континентът е уязвим към все по-малко прикритите маневри на обитателя на Кремъл. Европа като идея се разпада пред очите ни”, пишат авторите на писмото. Сред тях са писателите Светлана Алексиевич, Марио Варгас Льоса, Елфриде Йелинек и Орхан Памук, носители на Нобелова награда за литература, Милан Кундера и Салман Рушди и много други известни имена. Те се опасяват, че евроизборите, на които се очаква националистите да постигнат невиждани резултати, може „да бъдат едни от най-пагубните, които сме виждали”: „Ще има масови прояви на ксенофобия и антисемитизъм. Всички ще бъдем сполетени от катастрофа.” „Ние вярвахме, че континентът ще се запази от само себе си, без да има нужда ние да се борим за това или да работим за него. Това, казахме си ние, е \"посоката на историята\". Трябва да изоставим незабавно това старо убеждение. Нямаме избор. Трябва да се борим за идеята на Европа или да я видим да загива под напора на популизма”, пишат още интелектуалците. Те призовават да се бие тревога „за тези подпалвачи на душата и духа”, като посочват конкретни „огнища”: „от Париж до Рим” (където са Марин льо Пен и Матео Салвини - б.р.) със спирки в Барселона (където се стигна до сблъсъци между поддръжниците на независима Каталуния и испанските власти – б.р.), Будапеща (откъдето Виктор Орбан промотира своята идея за „нелиберална демокрация” - б.р.), Дрезден (градът, от който тръгна ПЕГИДА и който е силно свързан с възхода на „Алтернатива за Германия”-б.р.), Виена (където крайната десница е официално във властта – б.р.) и Варшава (където „Право и справедливост” вече няколко години върви срещу европейските разпоредби и поставя под политически контрол институциите – б.р.).", "date": "2019.01.28", "title": "30 световни интелектуалци: Европа гори, домът ни е изоставен и уязвим от маневрите на обитателя на Кремъл"}
{"url": "https://www.faktor.bg/bg/articles/ruzultat-ot-kremalskata-propaganda-3/4-ot-rusnatsite-smyatat-che-yuzhnite-kurilski-sa-na-rusiya", "text": "Три четвърти от руснаците - 77%, се противопоставят на това Русия да прехвърли Южните Курилски острови в Япония. Това показва анкета на ВЦИОМ, цитирана от \"Ехото на Москва\".  За прехвърлянето на островите в полза на Япония са се обявили само 14% от респондентите.  Половината от анкетираните смятат, че Русия и Япония трябва да продължат преговорите за статута на островите толкова време, колкото е необходимо.", "date": "2019.01.28", "title": "Рузултат от кремълската пропаганда: ¾ от руснаците смятат, че Южните Курилски острови са на Русия"}
{"url": "https://www.faktor.bg/bg/articles/ruski-su-27-prihvanal-amerikanski-samolet-nad-baltiysko-more", "text": "Руски изтребител Су-27 е прехванал самолет на Военновъздушните сили на САЩ над Балтийско море, съобщиха от руското Министерство на отбраната. В съобщението се отбелязва, че американската машина е забелязана със средствата за контрол на въздушното пространство. \"За прехващането на чуждия самолет е бил вдигнат изтребител Су-27 от състава на дежурните сили по противовъздушна отбрана. Екипажът на руския изтребител се е приближил на безопасно разстояние до обекта във въздуха, след което го е идентифицирал като разузнавателен самолет на САЩ P-8A Poseidon\", допълват от военното ведомство.  От там съобщиха още, че руският изтребител вече благополучно се е завърнал в базата. По-рано в медии бе публикувано видео как руски Су-27 прехваща самолет на шведските ВВС.", "date": "2019.01.28", "title": "Руски Су-27 прихванал американски самолет над Балтийско море"}
{"url": "https://www.faktor.bg/bg/articles/novoto-kontrarazuznavane-startiralo-sas-100-shtatni-sluzhiteli-na-ds", "text": "Създадената на мястото на Второ главно управление на ДС (контраразузнаването) Национална служба за защита на конституцията (НСЗК) през февруари 1990 г. е стартирала със 100% кадри от Държавна сигурност. Една значителна част от тях са взети от закритото Шесто управление на ДС за борба с идеологическата диверсия, преследвало интелигенцията, младежта и духовенството, пише сайта  . Това разкрива документ от архивна на ДС, който desebg.com публикува онлайн. Той представлява секретна справка относно: Щатната численост и състав на НСЗК – МВР от септември 1990 г. Според нея общият брой на офицерския състав е 581 щатни бройки, а от съкратените три управление - Второ главно управление на ДС, Четвърто икономическо управление на ДС и Шесто управление на ДС, най-малко са съкратените именно от идеологическото управление на ДС, известно още като политическата полиция. От шесто са съкратена само една трета или 89 бройки, срещу 95 бройки от Четвърто управление и 142 бройки от Второ главно управление. БКП приема трансформация на ДС, като премахва старите названия и обявява, че уж закрива Шесто управление още докато е на власт в началото на 1990 г. Трансформацията е необходима, защото фалиралото комунистическо управление няма средства да издържа огромния щат на МВР-ДС и е принудено да предприеме съкращения в репресивния апарат. На практика БКП запазва значителна част от верните си и калени идеологически в Москва кадри. Показателно за НСЗК е, че най-големият брой на съхранени кадри са тези, които имат до 10 години стаж в системата – 173 души или почти една трета от офицерския състав на новата контраразузнавателна служба. На второ място се нареждат кадрите с до 15 години служба – 159 души. На трето място са тези с над 15 години работа в системата – 154 души и на последно място са по-новите оперативни работници – 95 души с до 5 години стаж. Близо 100 души от новия състав на НСЗК е със завършена школа в КГБ. Малко по-късно НСЗК е преименувана в Национална служба „Сигурност” в МВР, която през 2008 г. се влива в ДАНС. Документът е включен в сборника „Държавна сигурност и краят на тоталитаризма” на Комисията по досиетата, 2011 г.", "date": "2019.01.28", "title": "Новото Контраразузнаване стартирало със 100% щатни служители на ДС"}
{"url": "https://www.faktor.bg/bg/articles/novini/balgariya/sotsiolog-prezidentat-radev-ima-nuzhda-i-ot-pozitiven-dneven-red", "text": "В отчета си за втората година от мандата си президентът Румен Радев отправи остри критики към управляващите. Държавният глава обяви за радикална промяна на политическата среда и стила на управление. Той заяви, че не вижда основа за партньорство с управляващите. Президентът ще сформира Съвет за стратегическо развитие на България, който трябва да предложи алтернативи на \"институционалния блокаж, на икономическия и идеен застой\".  Социолозите Димитър Ганев от Изследователски център \"Тренд\" и Кънчо Стойчев, президент на \"Галъп Интернешънъл\" коментираха пред БНР думите не президента. Кънчо Стойчев подчерта заявеното от президента, че няма да приеме подобно управление.  Даже го нарече имитация на управление. Управляващите са обречени. Създадоха си огромен враг в негово лице и той го прави на принципна основа.  Заявката, която направи, е не само че няма да млъкне, но нямам съмнение, че ще отиде докрай в радикалните си позиции, заяви Стойчев. Според Димитър Ганев речта е продължение на линията на тотална конфронтация на правителството от първите дни на третия кабинет \"Борисов\". Той беше натоварен с огромна отговорност за три месеца. Служебното правителство беше успешно в кадрово и политическо отношение. След това като че ли направи завой на конфронтация и полярно отношение.  Пред Радев има два риска - конфронтацията го изважда от консолидационната роля, щом звучи така конфронтационно. Вторият риск е това да е единствената линия, която да минира мандата. Има нужда от втори сюжет - да създаде и позитивен дневен ред, на който да бъде лице. Далеч съм далеч от мисълта, че правителството не трябва да бъде критикувано. Но става дума за тотална конфронтация и курс на противопоставяне по всеки въпрос, не може да се каже, че за две години няма нито една добра новина, заяви Ганев. Обединител на нацията не означава одобрение на престъпна дейност. Имаме ескалация на неспособността да се управлява и закриване на всякакви хоризонти пред България. Има всекидневно рушене на основни европейски ценности. Бяха пресечени червени линии, които досега не бяха пресичани. Обвинението към Елена Йончева е един от тези случаи.  Президентът е политическа фигура, не е папа или патриарх. Избран е от два милиона и половина граждани и няма да мълчи. Президентството е политическа функция, коментира Стойчев. Радев беше избран в дефицита на алтернативност с искане за промяна. Но има определен тренд на ерозия в обществената подкрепа към него. Поради конфронтацията немалка част от привържениците на ГЕРБ вече са свалили подкрепата си, посочи Ганев. Радев говори с факти - за харчене на пари без санкция на парламента. Става дума за конкретни обвинения. Съдейки по линията на развитие, Радев изчерпи първата година в опити за диалог. Радев няма да мълчи и успоредно ще развива линията на алтернативата, каза още Кънчо Стойчев. Залитане в посока партийно строителство е риск. Не си спомням президент, който е залитнал в тази роля и не е загубил. В следващите три години трябва да мисли и за своя втори мандат. Създаването на нов център на алтернатива би било съкрушителен удар върху БСП, отваря и рискове пред него да създаде разлом със социалистите, посочи Димитър Ганев.", "date": "2019.01.28", "title": "Социолог: Президентът Радев има нужда и от позитивен дневен ред"}
{"url": "https://www.faktor.bg/bg/articles/kosovo-obmislya-nova-kandidatura-za-prisaedinyavane-kam-interpol", "text": "Косовската полиция работи за подновяване на кандидатурата си за присъединяване към Интерпол след неуспеха й да стане част от международната полицейска организация миналата година, съобщава електронното издание на прищинския ежедневник Gazeta Express. Генералният директор на косовската полиция Рашит Калай заяви, че се обмисля подновяване на кандидатурата за присъединяване към Интерпол, след като през ноември 2018 г. молбата на Косово за присъединяване към международния полицейски орган не получи необходимата подкрепа от от две трети от членовете на Общото събрание на организацията. Калай подчерта, че борбата с организираната престъпност и корупцията са най-важните приоритети на страната и точно поради това Прищина се стреми към членство в Интерпол, а не поради необходимостта от либерализиране на визовия режим с ЕС или процеса на евроатлантическа интеграция.", "date": "2019.01.28", "title": "Косово обмисля нова кандидатура за присъединяване към Интерпол"}
{"url": "https://www.faktor.bg/bg/articles/prolivnite-dazhdove-srutiha-hotel-v-peru-po-vreme-na-svatba", "text": "Хотел в Перу рухна по време на сватба. Най-малко 15 от гостите са загинали, а 30 души са откарани в болница с наранявания. Според местните власти причината са проливните дъждове, които са подкопали основите на хотела, вследствие на което е рухнала подпорна стена. В издирването на хора под отломките от падналата сграда са участвали над 200 пожарникари.", "date": "2019.01.28", "title": "Проливни дъждове срутиха хотел в Перу по време на сватба"}
{"url": "https://www.faktor.bg/bg/articles/petar-moskov-obyavyava-noviya-si-desen-politicheski-proekt-do-2-mesetsa", "text": "До два месеца ще бъде официално обявен дясно-констерватиният проект на Петър Москов. Бившият здравен министър от квотата на Реформаторския блок обяви идеята си в края на миналата година. На въпрос на ТВ Европа Москов намекна, че проектът няма да бъде коалиционен.   Москов съобщи новината след поредното заседание на спецсъда по делото срещу него и бившия му заместник Адам Персенски, подсъдими за договора, сключен за доставка на ваксините „Пентаксим“, „Еувакс Б“ и „Тетадиф“. Показания по делото даде и бившият правосъден министър Христо Иванов. Пред съда Иванов заяви, че през 2015 г. е сложил на неговото дете от ваксините, внесени от Турция.   Петър Москов от своя страна отново се обяви за невинен по делото и заяви, че то няма общо с качеството на ваксините. Той обясни още, че обвинението му е за това дали правилно е внесъл ДДС от бюджета на Министерството на здравеопазването в републиканския бюджет и съдът следва да прецени това.   По делото, което тръгна по същество през септември 2018, бяха разпитвани редица бивши министри от кабинета „Борисов 2“ – Ивайло Калфин, който беше начело на социалното ведомство, Румяна Бъчварова, която бе начело на МВР, Николай Ненчев, който оглавяваше Министерството на отбраната, и Теменужка Петкова – тогавашен, а и настоящ енергиен министър. Следващото заседание по делото е насрочено за 11 февруари.", "date": "2019.01.28", "title": "Новият дясно-консервативен проект на Петър Москов няма да е коалиционен"}
{"url": "https://www.faktor.bg/bg/articles/otvlyakoha-i-prebiha-sina-na-minyu-staykov", "text": "Издирваният от Интерпол Стайко Стайков е бил отвлечен, пребит и захвърлен край София. Сега синът на Миню Стайков е в \"Пирогов\" с много травми по цялото тяло. Семейството му, както и адвокатът му Любомир Таков не отговарят на телефоните си.  Бащата на Стайко е в ареста от септември по разследване на прокуратурата и ГДБОП за производство на нелегални цигари, пране на пари и данъчни престъпления. Тогава Стайко Стайков не беше открит и го обявиха за издирване в Интерпол.", "date": "2019.01.28", "title": "Отвлякоха и пребиха сина на Миню Стайков"}
{"url": "https://www.faktor.bg/bg/articles/obshtestvo/zakon-i-red/poredno-zasedanie-po-deloto-sreshtu-petar-moskov", "text": "Поредно заседание в Специализирания съд по делото срещу бившия здравен министър Петър Москов. Той е обвинен в безстопанственост и бартер на ваксини през 2015 г., в резултат на който от Турция у нас са внесени медикаменти, неразрешени за използване в страната. Според прокуратурата сделката е нанесла щети на държавата в размер на 325 000 лева.  Освен Москов обвиняеми по делото са и заместникът му Адам Персенски и управителят на държавната фирма за производство на ваксини \"Бул Био\".", "date": "2019.01.28", "title": "Поредно заседание по делото срещу Петър Москов"}
{"url": "https://www.faktor.bg/bg/articles/obshtestvo/zakon-i-red/grazhdanski-patruli-pazyat-meditsite-ot-speshna-pomosht-v-gorna-oryahovitsa", "text": "Граждански патрули пазят медиците от Спешната помощ в Горна Оряховица, за да бъде предотвратена нова агресия срещу тях. Нощното дежурство с първия граждански патрул в Спешния център в Горна Оряховица мина сравнително спокойно, съобщава БНР.   Напрежението ескалира в последната седмица, а филиалът е единственият в страната, където граждани се организираха, за да помагат в охраната на спешните медици.   Организаторите на патрулите искат да покажат на здравните власти, че в спешните центрове в страната има проблеми с агресията над медиците.   Медиците, от своя страна, споделят, че се чувстват по-спокойни с гражданските патрули. Фелдшерът Мила Радева заяви: \"Те действително оказват голяма подкрепа, благодарни сме им за помощта, но не мисля, че това е решение на въпроса\".  Медиците настояват за среща със здравния министър Кирил Ананиев и искат ефективни мерки за защита срещу агресията: \"Паник бутони, охрана, която непрекъснато да бъде тук\". Близо половината от спешните медици вече подадоха едномесечни предизвестия за напускане, което поставя под риск медицинското обслужване на 80 000 жители от няколко общини.", "date": "2019.01.28", "title": "Граждански патрули пазят медиците от Спешна помощ в Горна Оряховица"}
{"url": "https://www.faktor.bg/bg/articles/globyavat-s-2-000-lv-ako-tsivilen-dokosne-politsay", "text": "2000 глоба при неправомерно докосване на полицай. Това обмислят от МВР като мярка да защитят служителите на реда от посегателства на улицата. Ще се търси и начин работата на терен да бъде по-качествена. Адвокат Людмил Рангелов е на мнение, че включването на такава глоба ще доведе до огромни усложнения при прилагането ѝ, тъй като е сложна за тълкуване от правна гледна точка. По думите му съставеният акт ще подлежи на обжалване и в съда ще се спори дали докосването е нарочно или случайно. На същата позиция е и бившият главен секретар на МВР Николай Радулов, който посочи пред Bulgaria ON AIR, че нормата ще затрудни полицията, защото МВР ще трябва да доказва какво се е случило. \"Респектът към полицаите няма да бъде повишен от това, че физическата неприкосновеност е защитена с глоба. Постоянните промени на закона, без да се изпълнява от качествени хора, няма да доведат до добри резултати. За 5 години Законът за МВР е изменян над 20 пъти. Някой да е усетил подобряване на работата на полицията?\", коментира адвокат Рангелов в \"България сутрин\". \"Зависи от конкретния казус. Представете си как това би могло да заработи, когато става дума за групови мероприятия. Глобата е приложима само когато става дума за граждански вълнения. Ще спорим има ли докосване и това докосване какво е\", каза от своя страна Николай Радулов. Бившият главен секретар на МВР подчерта, че полицията не е достатъчно добре подготвена. Според него насоката на работа трябва да е насочена към по-добра подготовка и комуникация между самите полицаи. \"Последните 4-5 години кандидатите за МВР са на много по-ниско ниво от нормалното изискване. Всички полицаи на ръководни длъжности трябва да са с кристална биография\", каза още Радулов.", "date": "2019.01.28", "title": "Глобяват с 2 000 лв., ако цивилен докосне полицай"}
{"url": "https://www.faktor.bg/bg/articles/nova-ruska-vrazka-v-protestite-na-zhaltite-zhiletki-napravlyavana-ot-gru", "text": "На последния протест на \"жълтите жилетки\" на 19 януари журналистите забелязват няколко десетки мъже с бели ленти, които \"съпровождат и насочват\" протестиращите. Един от тях е разпознат като  член на националистическа организация действаща в Южна Франция, участник във военните действия в Донбас. Експертът по крайно десните движения във Франция Жан-Ив Камю съобщава, че Виктор Лента е отстранен от служба в армията заради дейността му в ултрадясната групировка. (Самият Лента обяснява този факт с \"политически проблеми\"). Лента е съосновател на крайнодясното движение \"Континентално единство\" (Unite continentale), оказващо помощ на френски и други европейски доброволци, заминаващи да се бият на страната на сепаратистите в Донбас. В интервю за Le Huffington Post Виктор Лента разказва, че в \"собствената служба за сигурност на жълтите жилетки\" набират хора с опит в \"областта на сигурността, в армията или полицията\". На снимките от последните акции на \"жилетките\" Виктор Лента е сниман с червена барета и с военни награди, закачени върху жилетката му. Впрочем, той твърди, че участва в протестите като  Още минимум двама активисти във военните действия в Донбас участват в протестите на \"жълтите жилетки\" в качеството на \"охрана\" и \"регулировчици\". На 19 януари и двамата участват в протеста с бели ленти на ръцете — отличителният знак на \"службата за сигурност\". Става дума за Сергей Мюние, роден в Луганск през 1992 година, който през 2014 година отива да воюва на страната на сепаратистите. В профила си във ФБ той публикува своя снимка със знамето на така наречената \"Донецка народна република\" и публикува постове за \"народното въстание във Франция\", \"почти сравнимо с революционната атмосфера в Донбас през пролетта на 2014 година\". След протеста на 19 януари той пише, че \"жилетките\" са били \"съпровождани\" от четирима участници във военните действия в Донбас. На снимките от акциите на \"жълтите жилетки\", публикувани от Мюние, е разпознат още един воювал в Донбас френски гражданин - Микаел Такааши или \"Миша\". Той е бивш работник в супермаркет, който в репортаж на Liberation от Донецк през 2014 година е наречен   От текста става ясно, че първата \"доброволческа\" мисия на \"Миша\" е в Сирия. Жан-Ив Камю разказва в интервю за RFI, че завърналите се от Донбас крайнодесни активисти търсят възможности да се включат във всякакви движение, в които се ползват с \"особен статут, прославили се като воювали в чужбина, в опасни зони\". \"Въпросът е, обаче, как те са се внедрили в движението на \"жълтите жилетки\" и защо им се позволява да \"съпровождат\" протестиращите във военна униформа?\", пита Камю. В началото на декември на акциите на \"жълтите жилетки\" в Париж също беше развято знамето на \"ДНР\". Според френския политолог Сесил Весие, знамето на сепаратистката \"република\" са развявали Фабрис Сорлен и Ксавие Моро, които фигурират в нейната книга \"Мрежите на Кремъл във Франция\". Украинските спецслужби са установили, че  По данни на украинските власти Моро е живял 17 години в Русия и на негово име там са регистрирани като минимум две фирми. В репортаж на финансираната от Кремъл телевизия  \"Русия 1\" от Париж пък Ксавие Моро в жълта жилетка е представен като обикновен френски гражданин, разказващ за лишенията и несгодите на французите, които нямат пари за бензин. Що се отнася до Фабрис Сорлен, той пък е член на\"аналитичния\" център \"Кахтеон\", който се ръководи от близкия до Путин олигарх Константин Малофеев. Повече за това кои са Сорлен и Моро, както и за ролята на Кремъл в протестите на \"жълтите жилетки\" можете да прочетете  .", "date": "2019.01.28", "title": "Нова руска връзка в протестите на \"жълтите жилетки\" – направлявана от ГРУ"}
{"url": "https://www.faktor.bg/bg/articles/novini/balgariya/mrrb-otpuska-novi-33-mln-lv-za-merki-za-energiyna-efektivnost-na-19-malki-obshtini", "text": "Нови близо 33 млн. лв. ще бъдат инвестирани от Министерството на регионалното развитие и благоустройството чрез Оперативна програма „Региони в растеж“ 2014-2020 г. в мерки за енергийна ефективност в 32 проекта на 19 български общини. Проектите са одобрени по процедура „Енергийна ефективност в периферните райони-2“ по приоритетна ос 2 на европейската програма.  В рамките на процедурата бяха подадени общо 52 проектни предложения, които бяха селектирани след оценка за административно съответствие и допустимост и на техническа и финансова оценка. Предстои сключване на договори за безвъзмездна финансова помощ с кандидатите, чиито проектни предложения са предложени за финансиране. Одобрени са проекти на общините Троян, Златоград, Малко Търново, Крумовград, Белоградчик, Девин, Поморие, Разлог, Свиленград, Нови пазар, Ботевград, Севлиево, Малко Търново, Елхово, Генерал Тошево, Пещера, Карнобат, Попово и Берковица. Проектите включват дейности по подобряване на енергийната ефективност на многофамилни жилища, сгради от общинската и държавната администрация, общинската образователна, социална и културна инфраструктура. Процедурата „Енергийна ефективност в периферните райони-2“ е продължение на първата мярка за енергийна ефективност в периферни райони, по която са сключени 170 договора на обща стойност над 167 млн. лв. Приоритетна ос 2 на ОПРР 2014-2020 е предназначена да подпомогне изпълнението на мерки за енергийна ефективност в обществени и жилищни сгради в малки градове - центрове на общини, които предоставят услуги на заобикалящите ги периферни райони. Целта е подобряване на енергийната ефективност на сградите в целевите територии, което пряко ще допринесе за намаляване на крайното потребление на енергия и косвено – за намаляване на емисиите на парникови газове. Крайната цел е да се подобрят показателите на сградния фонд в малките градове и съответно да се повиши качество на въздуха и условията за живот в тях. Решенията за предоставяне на безвъзмездна финансова помощ и за отказ от предоставяне на безвъзмездна финансова помощ в са публикувани в сайта на МРРБ.", "date": "2019.01.28", "title": "МРРБ отпуска нови 33 млн. лв. за мерки за енергийна ефективност на 19 малки общини"}
{"url": "https://www.faktor.bg/bg/articles/krasimir-valchev-ima-vazmozhnost-da-se-prestrukturira-uchebnoto-sadarzhanie", "text": "Най-много училища, в които няма да се учи заради грипна ваканция, ще има най-вероятно тази седмица, но има възможност за преструктуриране на учебното съдържание. Това коментира днес във Варна министърът на образованието Красимир Вълчев, който присъства на откриването на Център по интервенционална рентгенология в университетската болница \"Св. Марина\". Той допълни, че не се провеждат учебни занятия в 1370 училища в страната, като най-много са те в София - 267. Министърът коментира още, че след промените в Закона за висшето образование се прави преструктуриране в тази система. Според него в страната нямаме голям брой студенти, а имаме лоша структура на обучението на студенти. Той поясни, че в някои професионални направления като енергетика, математически, физически, химически науки и други приемът ще бъде освободен, като студентите ще бъдат насърчавани с допълнителни стипендии. Приемът ще бъде редуциран в социални, стопанските и правни науки, обясни Вълчев. Той каза още, че през следващото десетилетие ще има глобален недостиг във всички сфери и за всички позиции. По думите му младите, които ще започват работа, ще бъдат две трети от пенсиониращите се.", "date": "2019.01.28", "title": "Красимир Вълчев: Има възможност да се преструктурира учебното съдържание"}
{"url": "https://www.faktor.bg/bg/articles/novini/svyat/velikobritaniya-ne-izklyuchva-veroyatnostta-da-obyavi-voenno-polozhenie-za-da-izbegne-haos-pri-brekzit-bez-sdelka", "text": "Великобритания не изключва вероятността да обяви военно положение с цел избягване на хаос в случай на Брекзит без споразумение, съобщава Ройтерс. В съответствие със закон от 2004 г. министрите обсъждат мерки като въвеждане на полицейски час, забрана за пътуване, конфискуване на имущество и най-драстичната - разполагане на въоръжени сили по улиците на страната за потушаване на евентуални безредици. Здравият министър Мат Ханкок коментира тази възможност на закона, но подчерта, че това не е на дневен ред в момента. От друга страна британският премиер Тереза Мей няма да прибегне до твърд Брекзит. Това разкрива в. \"Сън\". Таблоидът се позовава на източници от правителството. Според тях Тереза Мей е обещала на своите министри да не допуска твърд Брекзит и да търси сделка с ЕС. В същото време премиерът не е готов да направи съответно публично изявление, тъй като това ще направи позицията ѝ в преговори с Брюксел по-слаба.", "date": "2019.01.28", "title": "Великобритания не изключва вероятността да обяви военно положение, за да избегне хаос при Брекзит без сделка"}
{"url": "https://www.faktor.bg/bg/articles/novini/balgariya/manolova-e-nesaglasna-s-nespravedlivoto-otnemane-na-spyashti-aktsii", "text": "Омбудсманът Мая Манолова е изпратила становище до Министерството на финансите /МФ/, в което изразява категоричното си несъгласие с Концепцията за личните сметки на физически и юридически лица, водени от \"Централен Депозитар\" АД в т.нар. Регистър А, публикувана за обсъждане на интернет страницата на министерството. Това съобщиха от пресцентъра на обществения защитник.  Манолова е изложила аргументи срещу мерките, заложени и в проекта, с които държавата възнамерява да разреши многогодишния проблем с т.нар. \"спящи акции\" на граждани, придобити от масовата приватизация, които се намират в неактивни сметки. Документът предвижда отнемане на собствеността върху акциите, без съгласие на собствениците и без компенсация, е прочитът на омбудсмана.  \"Без да отричам наличието на проблем и необходимостта от неговото разрешаване, не смятам за конституционосъобразно и справедливо отнемането на правата на милиони акционери върху акциите им от масовата приватизация, без компенсация и без да им се даде възможност за участие /достъп/ до очакваните финансови ползи от процеса на \"събуждане\" на акциите\", пише в становището си до МФ Манолова. Проблемът със \"спящите акции\" от масовата приватизация засяга близо 2,5 млн. миноритарни акционери, а номиналната стойност е около 2-3 млрд. лева, посочва омбудсманът. В подкрепа на позицията си срещу механизма за \"събуждане\" на \"спящите акции\" Манолова изтъква и десетките жалби на граждани до институцията, в които сигнализират за липса на достъпна информация, остро критикуват приложената финансова система за раздържавяване на икономиката в България и настояват за институционална подкрепа.", "date": "2019.01.28", "title": "Манолова не е съгласна с отнемане на \"спящи акции\""}
{"url": "https://www.faktor.bg/bg/articles/novini/balgariya/kiril-ananiev-natsionalnata-zdravno-informatsionna-sistema-tryabva-da-e-gotova-v-kraya-na-godinata", "text": "\"Националната здравно-информационна система е в ход и трябва да бъде напълно готова в края на тази или началото на следващата година\". Това коментира във Варна министърът на здравеопазването Кирил Ананиев. Той посочи, че системата има 13 компонента, а за повечето от дейностите са обявени обществени поръчки, включително и за електронната карта, електронното досие и електронната рецепта.  „Повечето от тях няма да бъдат обжалвани, поради което документите ще бъдат отворени в близките дни“, каза министърът. По отношение на лекарските протести за по-високи заплати, той коментира, че лечебните заведения в страната са търговски дружества и получават своите приходи от Националната здравноосигурителна каса на база на заработените клинични пътеки.  Според него разпределението на приходите зависи от ръководството на лечебните заведения и когато има увеличение на обема от дейност, ще има и възможност за увеличение и на работните заплати. „В Анекса към Рамковия договор за 2019 година има увеличение на редица клинични пътеки и то може да се използва, както за работните заплати на персонала, така и за подобряване на лечебния процес“, коментира още здравният министър. Той допълни, че утре на заседание на Надзорния съвет на НЗОК ще бъдат разгледани някои случаи, в които пътеките, регламентирани с Националния рамков договор, са подценени. „Те ще бъдат анализирани от Надзорния съвет и при необходимост ще бъдат завишени“, посочи министър Ананиев.", "date": "2019.01.28", "title": "Кирил Ананиев: Националната здравно-информационна система трябва да е готова в края на годината"}
{"url": "https://www.faktor.bg/bg/articles/novini/balgariya/vinetki-za-22-5-mln-lv-e-dala-api-za-edna-godina-na-hora-s-telk", "text": "Предоставените безплатни винетки са за сметка на бюджета на Агенцията През 2018 г. Агенция „Пътна инфраструктура\" е предоставила на дирекциите за социално подпомагане безплатно 231 371 годишни винетки за леки автомобили на стойност 22 442 987 лв. Предоставените безплатни винетки са за сметка на бюджета на Агенцията. Това заявява регионалният министър Петя Аврамова в отговор на депутатски въпрос за предоставяне на безплатна електронна винетка на български граждани с решение от ТЕЛК, съобщава Нова телевизия. Съгласно чл. 10 в от Закона за пътищата винетна такса не заплащат лица с 50 и над 50 на сто намалена работоспособност, както и лицата или семействата, отглеждащи деца с трайни увреждания до 18-годишна възраст и до завършване на средно образование, но не по-късно от 20-годишна възраст. На тези лица се издава безплатна електронна винетка с валидност от една година за един лек автомобил - тяхна собственост или съпружеска имуществена общност, с обем на двигателя до 2000 куб. см и мощност до 117,64 kW (160 к.с.). Хората с увреждания могат да подадат заявление-декларация за получаване на безплатна електронна винетка лично в дирекциите за социално подпомагане по настоящ адрес на заявителя, с писмо с известие за доставяне (обратна разписка) или по електронен път чрез Системата за сигурно електронно връчване. Достъпът до системата се извършва чрез квалифициран електронен подпис или чрез персонален идентификационен номер на Националния осигурителен институт. Заявлението може да бъде подадено и от упълномощено лице въз основа на пълномощно с нотариално заверен подпис по настоящ адрес на лицето с увреждане, информира министърът. Дирекциите за социално подпомагане обработват и одобряват документите в 7-дневен срок от подаването им. Агенцията за социално подпомагане изготвя и предоставя по електронен път чрез защитен канал на Агенция „Пътна инфраструктура\" дневна заявка по образец за издаване на безплатни годишни електронни винетки. В срок до края на работния ден АПИ издава безплатна годишна електронна винетка със срок на валидност една година. Съгласно чл. 3, ал. 5 от Наредбата за условията и реда за освобождаване от заплащане на винетни такси при ползване на платената пътна мрежа в рамките на работния ден, следващ деня на издаване на безплатните годишни електронни винетки, Агенция „Пътна инфраструктура\" по електронен път чрез защитен канал на Агенцията за социално подпомагане връща информация с потвърждение за генерираните годишни електронни винетки, уточнява Аврамова. Тя добавя и че хората с увреждания могат да проверяват дали автомобилът им е с действаща електронна винетка в дирекциите за социално подпомагане по настоящ адрес лично и по телефон. За улеснение на потребителите на интернет страницата на Агенцията за социално подпомагане е добавен бутон „Проверка за издадена електронна винетка чрез ДСП\". По този начин хората с увреждания могат да проверяват дали им е издадена валидна електронна винетка. При посещение на линка, проверката се извършва чрез въвеждане на ЕГН и регистрационен номер на автомобила на правоимащото лице, след което системата визуализира информация за заредена електронна винетка и срока на валидността й. Предприети са действия такъв бутон да бъде добавен и на страницата на Националното тол управление, което допълнително ще облекчи правоимащите граждани, се посочва още в отговора на Аврамова.", "date": "2019.01.28", "title": "Винетки за 22,5 млн. лв. е дала АПИ за една година на хора с ТЕЛК"}
{"url": "https://www.faktor.bg/bg/articles/novini/balgariya/v-smolyansko-situatsiyata-se-normalizira-selo-mugla-ostava-nedostapno", "text": "Ситуацията в смолянско вече се нормализира, възстановен е достъпът до областта.  Движението се извършва основно през проходите Рожен и Пампорово, където падна забраната за вериги тази сутрин. На прохода Превала се работи усилено с техника на военните, като се очаква до края на деня да бъде отворен за движение. Още от сутринта военните се насочиха към прохода, Проблемен остава пътят към село Мугла, докъдето не може да достигне специализираната техника. Вероятно и днес там ще бъдат без електрозахранване, тъй като заради паднали лавини много трудно се пробива пътя. С ратрак от община Смолян в Мугла ще се доставят лекарства и храни.   Само няколко села в смолянско все още са без ток. След обяд предстои заседание на Кризисния щаб, на което ще се реши дали да бъде отменено бедственото положение в област Смолян. Усложнена е обстановката в община Борино, където три села все още са без ток. В село Чала трети ден няма ток, селото буквално е откъснато от света, в магазина няма хляб и основни провизии. В община Борино в три села още нямат ток. Зам.-кметът Музафер Ахмедов заяви, че ситуацията в общината почти е овладяна. Според него не може да се каже, че обстановката в общината е бедствена, положени са сериозни усилия и пътищата към всички населени места са проходими.", "date": "2019.01.28", "title": "В смолянско ситуацията се нормализира, село Мугла остава недостъпно"}
{"url": "https://www.faktor.bg/bg/articles/novini/balgariya/bls-koyto-zloupotrebyava-sas-speshna-pomosht-da-plashta", "text": "Всички случаи, които не са наистина спешни, но се обслужват от центровете за спешна медицинска помощ, трябва да се заплащат от пациентите. Предложението е на Български лекарски съюз и ще бъде внесено в Народното събрание, след обществено обсъждане. Това обясни пред журналисти във Велико Търново д-р Христо Димитров, председател на Районна колегия на съюза. Специалистът посочи, че ресурсът, осигурен за спешна помощ у нас, е ограничен и призова да се използва разумно, т.е. само когато има животозастрашаваща ситуация. „Във всички останали случаи, понеже е трудно да се различат в началото, е необходимо този, който ползва помощта, да си я заплати. Нужна е законодателна промяна, трябва да се проведе обществен дебат по темата, но смятам, че това е правилната посока“, каза още д-р Димитров и добави, че оттук насетне ще започне прилагането на нормативните закони при наличие на неморално и неправилно отношение от страна на пациентите. Районната колегия изяви готовност да осигури правна защита на всеки свой член, спазвайки законите в страната. „Всеки лекар получил физическа заплаха, станал жертва насилие или въздействие, ще има активна подкрепа, грижа и зашита от БЛС в рамките на правото“, заяви Димитров. Той увери че насилието над лекари няма да се толерира, а напротив - ще се осъжда по всички законови правила и норми.", "date": "2019.01.28", "title": "БЛС: Който злоупотребява със Спешна помощ, да плаща"}
{"url": "https://www.faktor.bg/bg/articles/novini/svyat/vmro-dpmne-iskat-ostavkata-na-zaev-sluzhebno-pravitelstvo-i-predsrochni-izbori", "text": "\"ВМРО-ДПМНЕ ще поиска оставката на македонския премиер Зоран Заев, формиране на служебно правителство и предсрочни парламентарни избори заедно с изборите за президент през април\", съобщи лидерът на опозиционната партия Християн Мицкоски.  Днес се очаква депутатите от коалиция “За по-добра Македония“, водена от ВМРО-ДПМНЕ, да внесат в канцеларията на парламента искане за оставката на премиера и назначаване на ново правителство. От управляващата партия на Заев – Социалдемократически съюз на Македония – заявиха, че когато и да бъдат проведени изборите, тя ще спечели с голяма победа, защото е донесла на Македония исторически успех.  Икономическият растеж и бъдещото членство на Македония в ЕС и НАТО плашат ВМРО-ДПМНЕ и антизападно настроения Мицкоски, поясниха още социалдемократите.", "date": "2019.01.28", "title": "ВМРО-ДПМНЕ искат оставката на Заев, служебно правителство и предсрочни избори"}
{"url": "https://www.faktor.bg/bg/articles/do-dni-makedoniya-podpisva-protokola-za-chlenstvoto-si-v-nato", "text": "До края на тази или в началото на следващата седмица Македония ще подпише протокола за членството си в НАТО, заяви министърът на външните работи Никола Димитров в западната ни съседка, цитиран от БГНЕС. „Надявам се след това всички наши приятели да ратифицират протокола в техните парламенти. Страната ни ще заеме мястото си в пакта, след като протокола бъде ратифициран и от гръцкия парламент. Тогава влизат в сила и конституционните промени съгласно Преспанския договор”, каза още Димитров.  Дипломат №1 на Македония добави, че министърът на отбраната Радмила Шекеринска ще присъства на срещата на министрите на отбраната от НАТО на 13 и 14 февруари в Брюксел, а той като външен министър ще участва събиране на НАТО във Вашингтон през месец април. Днес генералният секретар на Северноатлантическия пакт Йенс Столтенберг потвърди, че протоколът за присъединяването на Македония към НАТО ще бъде подписан в най-скоро време. „За самата ратификация ще бъде необходимо малко повече време. Всичко зависи от парламентите на 29-те държави-членки\", подчерта Столтенберг. „След като подпишем протокола, Скопие ще седне на масата\", каза още генералният секретар на пакта. Това означава, че Македония ще участва като държава наблюдател в ключовите срещи на Алианса. Пълноправен член ще бъде, след като всички 29 държави ратифицират протокола. Македонският флаг се очаква да се развее пред централата на НАТО в Брюксел най-късно в началото на следващата година.", "date": "2019.01.28", "title": "До дни Македония подписва протокола за членството си в НАТО"}
{"url": "https://www.faktor.bg/bg/articles/17-darzhavi-ot-evrozonata-spirat-banknotite-ot-500-evro", "text": "Седемнайсет от 19-те централни банки в еврозоната спират от днес да емитират банкноти от 500 евро, наричани \"Бин Ладенки\", заради обвиненията, че се ползват от трафиканти. 1 милион евро в такива купюри тежи едва 2 кг и 200 грама, предаде Франс прес. Освен това те се използват твърде малко във всекидневната икономика.  Единствено Австрия и Германия, които са особено привързани към парите в брой във всекидневието си, ще продължат да издават тези банкноти още три месеца, до 26 април. Малките лилави купюри от 500 евро ще останат в обращение и ще могат да се използват като платежно средство, уточнява Европейската централна банка, но постепенно ще бъдат изтегляни.", "date": "2019.01.28", "title": "17 държави от Еврозоната спират банкнотите от 500 евро"}
{"url": "https://www.faktor.bg/bg/articles/novini/balgariya/-viziya-za-balgariya-shte-ni-struva-samo-2-miliarda-leva", "text": "Според депутата от \"БСП за България\" Петър Витанов винаги \"партията се обединява, когато наближат някакви избори\". \"Голяма част от БСП подкрепя Станишев\", добави той пред Bulgaria ON AIR. Витанов е на мнение, че няма как да се предвиди разлика от 1% на евроизборите между БСП и ГЕРБ. \"Срещите с хората за \"Визия за България\" бяха посетени от 40 000 души и имаше над 1000 предложения. Идеите във \"Визия за България\" може да бъдат изпълнени само с 2 млрд. лв. ресурс, който може да се осигури сравнително лесно\", смята той.", "date": "2019.01.28", "title": "\"Визия за България\" ще ни струва \"само\" 2 милиарда лева"}
{"url": "https://www.faktor.bg/bg/articles/novini/balgariya/pss-visoka-lavinna-opasnost-ima-v-rila-pirin-i-rodopite", "text": "Висока лавинна опасност има в Рила, Пирин и Родопите, предупредиха от Планинска спасителна служба (ПСС) към Българския червен кръст. През почивните дни е паднал много сняг и в момента има повишаване на температурите, което увеличава лавинната опасност. Туристите трябва да бъдат изключително внимателни при движение във високите части на планината. Времето е облачно. Температурите варират между 0 и -5 градуса. Във високите части на планините има слаби до умерени ветрове. Навсякъде снежната покривка е достатъчна за каране на ски, но не трябва да се излиза извън обработените терени.  Лифтовите съоръжения работят навсякъде.  Няма инциденти с туристи през изминалото денонощие. Информация за обстановката в планините можете да намерите на адреса на ПСС в интернет.  Телефоните на ПСС са: 02/ 9632000 и 088 1470.", "date": "2019.01.28", "title": "ПСС: Висока лавинна опасност има в Рила, Пирин и Родопите"}
{"url": "https://www.faktor.bg/bg/articles/novini/balgariya/stanovishte-na-mo-f-16-bie-gripen-po-mnogo-pokazateli", "text": "Американският F-16 превъзхожда шведския Gripen по много показатели. Този извод е залегнал в становище на Министерсво на отбраната (МО) във връзка с обществените консултации по проекторешението на МС за стартиране на преговори със САЩ за закупуване на ескадрила от нов тип изтребили за родните ВВС, което бе парафирано от парламента. В отговор на въпрос на гражданин за избора на страната ни да се насочи именно към най-масовия изтребител в Света F-16, а не например към Gripen, от силовото ведомство посочват, че комисията, която оценяваше офертите за освежаване на военния ни авиопарк, който все още разчита на старите руски МиГ-ове и отличи като фаворит предложението на САЩ за заводски F-16 от най-новото поколение Block 70 пред тези на Швеция и Италия за самолети Gripen и Eurofighter, не си е позволила никакви интерпретации по отношение на оперативните способности на машините извън подадените данни, за да бъде максимално обективна в изводите си. В същото време спецификата на американското законодателство за международни военни продажби не позволявала предоставянето на пълната информация за предлагания от САЩ самолет на този етап от процедурата, подчертават от МО в изготвената във връзка с обществените консултации справка, която е публикувана на сайта на министерството. Дори сравнен с по-старата версия на F-16 Block 50, Gripen губи по основни оперативни показатели като боен радиус, натоварване на въоръжение, време за работа в района на мисията и много други подчертават от военното министерство, пропускайки да отбележат например, че и при ресурса ситуацията е подобна, като съотношението е 12 000 срещу 8000 часа във въздуха в полза на американските машини. По отношение на цената пък от МО уточняват, че за Block 70 тя е обосновано по-висока, тъй като в него са вложени супермодерни системи, разработени за изтребители от 5-о поколение като F-35 и правят този модел най-съвременния от своя клас на 4-то поколение, както и че за разлика от шведската оферта към самолетите е включено т.нар. специално оборудване и въоръжение-Government Furniture Equipment (GFE). Ако и към шведските самолети се прибавели тези екстри, цената им щяла да надвиши значително заложения първоначално съгласно проекта за модернизиране на ВВС бюджет от 1,8 млрд. лв., което на практика означава, че в шведската оферта по начало е заложено оскъпяване на машините. От коментар на вицепремиера и военен министър Красимир Каракачанов по темата вече стана ясно, че офертата на САЩ, която страната ни ще опита да оптимизира в преговорите с Белия дом и така за разлика от шведската цената даже дори да намалее, е за около 300 млн. лв. отгоре. По отношение на евентуалното плащане на „неустойки“ вследствие на липсата на изчерпателна информация за финансовите параметри в офертата на САЩ и необходимостта от допълнителни екстри към самолетите пък, от МО потвърждават изказаното в позицията на компанията производител „Lockheed Martin”, според която с включването на пълния пакет от обслужване и въоръжение в офертата на практика се избягва риска от допълнителни разходи и проблеми с допълнителното осигуряване на въоръжение от трета страна. „Наличието на неясноти и несподелена информация по параметрите на придобиване е логическата предпоставка, която направи процеса на оценка и вземане на решение по избор на изпълнител на проекта невъзможен и предопредели решението за промяна на подхода за реализацията му. Това е една от основните причини да се предложи на министър-председателя да създаде организация и преговорен екип за изготвяне на проект на международен договор и провеждане на преговори с правителството на САЩ за придобиване на нов тип боен самолет. Единствено в предложението на САЩ е включен пълният пакет на т.нар. GFE, което ще игнорира зависимостта на изпълнение на проекта от трета страна“, посочват от МО. От ведомството са категорични, че избора на новите изтребители е стратегически за страната ни. „Изборът на нов боен самолет не е едноличен акт, било на министър на отбраната, премиер или президент. България прави своя избор на основата на стратегически партньор и на стратегическото партньорство в рамките на Северноатлантическия пакт, където членува вече 15 години F-16 е основен боен самолет на страните от НАТО и това в изключителна степен определя оперативната съвместимост и използването му в операциите на Алианса“.", "date": "2019.01.28", "title": "Становище на МО: F-16 бие Gripen по много показатели"}
{"url": "https://www.faktor.bg/bg/articles/radev-otpisa-ninova-s-yotova-sme-poslednata-bariera-na-pravitelstvoto", "text": "Президентът Румен Радев направи отчет на 2-годишното си управление заедно с вицепрезидента Илияна Йотова. Държавният глава отново повтори реториката си от речта си преди Нова година и започна с критики към правителството.  Радев този път дори забрави старите си приятели от БСП, които го подкрепиха на изборите през 2016 г. Президентът отчете, че е опозиция на кабинета и е последната бариера, която стои срещу него. В изказването си той пак заговори за купени избори и забрави, че самият той е бил участник във вота на народа.  Радев изброи срещите си с лидерите на Балканските страни, но пропусна да каже, че от Западна Европа колегите му са го избягвали през 2018 г. Негова била и заслугата за научна свързаност на балканските страни, макар че БАН се разпада и учените го напускат. Президентът заговори още за безпътица и за сенчест и корумпиран бизнес, но пак пропусна да каже защо Елена Йончева е обвинена за пране на пари, въпреки че поиска с патос да се проверят кои политици имат сметки в чужбина. Според Радев нямало свобода на словото, макар че БСП е поредната партия с телевизия и никой не ѝ попречи. Радев размаха пръст на всички партии и ги призова да махнат корумпираните си кадри.  Държавният глава не пропусна да включи и болната му тема за изтребителите. „Настоях да не се повтори пропускът през 2017 г. и настоях навреме да се подготвят договорите за проекти за модернизация. Докато порочната комисия за изтребителя от Народното събрание блокира модернизацията за дълъг период, то последните решения на управляващите окончателно я опорочиха. Бяха приети недостатъчни стъпки за повишаване на личната мотивация. Ефект може да има след година-две и дотогава рискът от авиационни произшествия ще продължава да расте“, заяви Радев. Той посочи, че трите проекта за видовете въоръжени сили не могат да решат дълбоките проблеми на Българската армия, които изискват всеобхватен подход.  „Наложих вето на 7 закона. Но ветото не е акт за противопоставяне на Народното събрание, а възможност за истинско законодателство. С всяко едно от наложените вета отстоявах конституционно признати ценности, които са в името на българското общество. Парламентът се съобрази само с едно от тях и то спести огромни средства на българските данъкоплатци. Пет пъти сезирах Конституционния съд, като в единия случай Народното събрание само отмени тихомълком сезираните от мен разпоредби“, обясни Радев.", "date": "2019.01.28", "title": "Радев отписа Нинова: С Йотова сме последната бариера пред правителството"}
{"url": "https://www.faktor.bg/bg/articles/novini/balgariya/i-yotova-speshno-tryabva-da-se-aktualizira-zakona-za-balgarite-v-chuzhbina", "text": "\"Отправната ни точка е, че българите зад граница са представители на нашата нация и култура. Стратегическияj въпрос е как да ги задържим тук или да ги върнем в България\", заяви на пресконференция вицпрезидентът Илияна Йотова. По думите и, спешно трябва да се актуализира Закона за българите в чужбина. Тя заяви, че съществува опасност в някои от българскитке диасптори да изчезне българският език и за целта трябва да се предприемат действия на държавно ниво. Йотова съобщи, че българите в чужбина поставят освен другите въпроси и този за създаване на условия за тяхното завръщане у нас. Тя предложи създаването на Национален фонд, който да помага на българските училища в чужбина. Вицепрезидентът заяви, че българите от чужбина, които завършват у нас не са включени в нашата икономика, която има нужда от работна ръка. Йотова добави, че се подготвя онлайн платформа за връзка с българите в чужбина, както и \"едно гише\" за изпълняването на административни услуги.", "date": "2019.01.28", "title": "И. Йотова: Спешно трябва да се актуализира Закона за българите в чужбина"}
{"url": "https://www.faktor.bg/bg/articles/novini/svyat/bombardirovach-se-razbi-nad-indiya", "text": "Самолетът е паднал в близост до град Кушинагар Индийски бомбардировач Ягуар се разби в щата Утар Прадеш, съобщават от вестник „Индиан експрес”, цитиран от Нова телевизия. Самолетът се е разбил в близост до град Кушинагар. По данни на изданието пилотът е успял да катапултира. Все още не е ясна причината за катастрофата.", "date": "2019.01.28", "title": "Бомбардировач се разби над Индия"}
{"url": "https://www.faktor.bg/bg/articles/novini/balgariya/prezidentat-zashtiti-elena-yoncheva-zagovori-za-predsrochni-izbori-i-poiska-promyana-na-politicheskata-sistema", "text": "Президентът Румен Радев отново заговори за нова политическа система и намекна за президентска република по време на отчета си за 2-годишното си управление. Държавният глава подкрепи и предсрочни парламентарни избори. Радев се обиди, че службите не са под негово подчинение, а за тях отговаря Министерски съвет. Той допълни, че ще създаде съвет за стратегическо развитие на България, който да предложи алтернативи на икономическия и идеен застой в страната. Въпросът за предсрочните избори вече не е дали, а кога. Това каза президентът Румен Радев по време на пресконференция по повод втората годишнина от встъпването си в длъжност. От началото на своя мандат следвам много кредото – законност, справедливост и просперитет. България затъва в институционална безпътица и утвърждаването на закона е първото нещо, което трябва да направим – да пречупим корупцията, да отвоюваме свободата на словото, да върнем усещането на гражданите за сигурност и справедливост. А всичко това започва с безкомпромисно прилагане на закона. Въпросът за предсрочните избори вече не е дали, а кога. Но за да имат те смисъл, трябва да имаме реформирани предизборни правила, които да ни гарантират, че сами си избираме управниците – машинно гласуване, видеонаблюдение при броене на бюлетините, премахване на втория протокол, актуализация на избирателните списъци“, заяви Радев.  Той посочи, че би подкрепил нов политически модел, ако той отстоява тези ценности. „Дали ще се потърси увеличение на правомощията на президента зависи от развитието на политическите процеси в страната и решимостта на обществото да се пребори с имитацията на управление. Ако и следващият парламент формира безпринципна коалиция в името на властта, това ще бъде последното раздаване на картите в настоящата политическа система“, каза още той. Радев посочи, че Законът за защита на личните данни е постъпил в президентството и правният му екип вече го анализира. „Обществото трябва да бъде защитено не само във връзка с личните данни, но и от корупцията. Борбата с корупцията е оставена да се води от гражданите и медиите –това го заявих миналата година. И ако допуснем да бъдат погазени последните почтени журналисти и медии, които си позволяват все още да критикуват властта, ние сме загубили битката за България като правова държава“, каза той. Той коментира още правомощията си и се оплака, че не командва службите, а че са на подчинение на кабинета. Държавният глава не бил против изтребителите Ф-16, въпреки че многократно лобира за самолетите \"Грипен\". По думите му, на българите не се харесвало решението, че ще преговаряме със САЩ за нови бойни машини.  Президентът защити Елена Йончева и Валя Ахчиева, която вече няма предаване в БНТ. По думите му, червената депутатка не е виновна за това, че хора и фирми са влагали пари в КТБ.", "date": "2019.01.28", "title": "Президентът защити Елена Йончева, заговори за предсрочни избори и поиска промяна на политическата система"}
{"url": "https://www.faktor.bg/bg/articles/novini/svyat/slovenski-ministar-si-podade-ostavkata-sled-samoubiystvo-na-sluzhitel", "text": "Словенският министър на културата Деян Прешичек, който е обвинен в злоупотреба подаде оставка, съобщи Нова телевизия. Премиерът Марян Шарец обяви това решение по време на пресконференция. Прешичек бе обвинен в тормоз над служителите си и злоупотреба със служебно положение, което доведе до самоубийството на един от служителите на министерството. Съобщава се, че жертвата е баща на три деца, чиято жена страда от рак и според служители на министерството е била обект на тормоз. Освен това словенският политик е обвинен и в злоупотреба за използването служебния си автомобил. Прешичек отхвърля обвиненията за тормоз. „Не искам някой да преживее това, което преживях миналата седмица. Общественият линч удари мен и моите колеги, както и всички свързани с културата. Не мога да го позволя, защото не съм безчувствена личност, както някои медии се опитват да ме изкарат”, заяви Прешичек в писмо. Той допълни, че „виждам само едно възможно решение”, което е да подаде оставка като министър на културата.", "date": "2019.01.28", "title": "Словенски министър си подаде оставката след самоубийство на служител"}
{"url": "https://www.faktor.bg/bg/articles/novini/balgariya/protest-sreshtu-zastroyavaneto-po-moreto-iskat-ostavkata-na-neno-dimov", "text": "Природозащитници подготвят пореден протест пред Министерския съвет тази вечер. Поводът са строежите по морето, за които стана ясно, че масово са започнали през зимните месеци.  Протестиращите настояват за оставката на министъра на околната среда и водите Нено Димов. Екоактивистите искат да се наложи строга забрана на строителството върху защитени зони. Настояват и за спиране на всички строежи и проекти по Черноморието и в планините, които по думите им често се одобряват извън закона.", "date": "2019.01.28", "title": "Протест срещу застрояването по морето, искат оставката на Нено Димов"}
{"url": "https://www.faktor.bg/bg/articles/novini/balgariya/-pirogov-otvori-detski-gripen-kabinet-za-bezplatni-pregledi-bez-napravlenie", "text": "Университетската спешна болница \"Пирогов\" отваря детски грипен кабинет.  В него пацинтите от до 18 години преминават преглед, който не се заплаща и не изисква направление от личния лекар, обясни д-р Ирен Цочева, завеждащ Педиатричното отделение на \"Пирогов\", съобщават от лечебното заведение. Необходимо е да се направи регистрация на Детската регистратура, от където пациентите ще бъдат насочени към специалния кабинет. За пациентите над 18 години е необходимо да се направи регистрация на Регистратура - възрастни, която е позиционирана в ляво на главния вход на болницата. Оттам те ще бъдат насочени към грипния кабинет за възрастни.", "date": "2019.01.28", "title": "\"Пирогов\" отвори детски грипен кабинет за безплатни прегледи без направление"}
{"url": "https://www.faktor.bg/bg/articles/novini/balgariya/zheni-nacheva-shte-predstavim-konkretni-merki-sreshtu-zloupotrebite-v-telk", "text": "\"Министерството на здравеопазването ще оповести на 4 февруари конкретните мерки, с които да бъдат прекратени злоупотребите при издаването на ТЕЛК решенията\", заяви пред БНТ  заместник-министърът на здравеопазването Жени Начева.  Тя обеща затягане на контрола в системата и по-стриктно събиране на информация за здравословното състояние на хората, кандидатстващи за инвалидна пенсия. \"В момента в системата на ТЕЛК информация съществува единствено и само за медицинските документи, с които лицето се е явило пред комисията, които могат да бъдат издадени от последното лечебно заведение, в което лицето е било. Сега искаме цялата налична документация за лицето - от явяването при общопрактикуващ лекар, да бъде въведена в системата, както и етапите на проследяване на състоянието му след явяването пред ТЕЛК. По този начин ще знаем цялото здравно досие на пациента и ще е наистина ясно и безспорен факт от какво той се лекува и наблюдава\", обясни тя.", "date": "2019.01.28", "title": "Жени Начева: Ще представим конкретни мерки срещу злоупотребите в ТЕЛК"}
{"url": "https://www.faktor.bg/bg/articles/georgi-koritarov-s-operetniya-syuzhet-yoncheva-stanishev-bsp-si-zabi-predizboren-kinzhal", "text": "\"49-ят конгрес на БСП е копие на 14-ия извънреден конгрес на БКП, заради едно събитие и един персонаж. Преди време се изправи на крака невзрачно скромно изглеждащ човек, видимо необразован, Георги Крушарски, който заговори за единство. Комунистите станаха на крака и повтаряха \"единство\". 49-ят конгрес по нищо не се различава. Олицетворение на единството беше Елена Йончева. БСП си заби кинжал дълбоко с този сюжет\". Това заяви в предаването си \"Свободна зона по ТВ Европа Георги Коритаров.  \"Колкото и да сме харесвали репортажите ѝ и интервютата ѝ с терористи, всичко това, което се случва в партията и издигането на Йончева като символ за единството, е опасно за социалистите. Крие, че не могат да водят разговор за реформи и за европейски ценности. Отива се с хаотичен патос за единство към европейските избори с издигането в култ на Йончева. Всичко това се превръща в оперетен сюжет на \"Троянската война\", в който главни герои са Сергей Станишев и Елена Йончева. Олеле, мале, да не се казваш днес Нинова\", коментира конгреса на социалистите и драмите при подреждането на листите на евроизборите Коритаров.", "date": "2019.01.28", "title": "Георги Коритаров: С оперетния сюжет Йончева - Станишев, БСП си заби предизборен кинжал"}
{"url": "https://www.faktor.bg/bg/articles/novini/balgariya/gripnata-epidemiya-prodalzhava-da-vladee-polovin-balgariya", "text": "В края на миналата седмица грипът достигна своя пик. Грипната епидемия продължава да владее половин България. В петък седем области обявиха грипна епидемия, сред които попадна и София-град. Спрени са женските и детските консултации, плановите операции, както и профилактичните прегледи. Учениците в столицата няма да влизат в класните стаи до 5 февруари, включително, когато е междусрочната ваканция. В Русе, Велико Търново и Плевен също ще почиват до 5 февруари, включително. За Разград грипната ваканция ще бъде до 30 януари. Регионалната здравна инспекция (РЗИ)-Благоевград също обявява грипна епидемия от днес и на територията на област Благоевград. Учебните занятия там ще са преустановени до 1 февруари, включително. РЗИ-Кюстендил обявява грипна епидемия на територията на област Кюстендил. И там занятията на учениците ще бъдат подновени на 4 февруари, понеделник.   Грипната епидемия в Добрич беше продължена на територията на цялата област до 29 януари, включително.", "date": "2019.01.28", "title": "Грипната епидемия продължава да владее половин България"}
{"url": "https://www.faktor.bg/bg/articles/novini/svyat/krizata-vav-venetsuela-se-zadalbochava", "text": "Венецуелският опозиционен лидер Хуан Гуайдо, който се обяви за временен президент, призова съгражданите си към нови демонстрации, предаде АП. Гуайдо се обърна на живо в Twitter към венецуелците с призив да участват в две планирани за тази седмица демонстрации.   Едната ще бъде по обяд в сряда. Гуайдо прикани привържениците си да излязат от домовете и офисите си и да вземат участие в протестната проява, която ще продължи два часа. Втората демонстрация е планирана за събота, като Гуайдо изтъкна, че очаква тя да обхване \"всяко кътче на Венецуела\" и целия свят.   Лидерът на венецуелската опозиция отбеляза, че съботната демонстрация ще съвпадне по време с изтичането на дадения от Европейския съюз на Мадуро срок за свикване на нови избори във Венецуела.   Гуайдо се обяви в сряда за временно изпълняващ длъжността президент с аргумента, че новият мандат на Николас Мадуро е нелегитимен. САЩ и други държави твърдят, че преизбирането на Мадуро миналия май е било невалидно, тъй като на най-силните му опоненти е било забранено да участват в изборите. Междувременно Гуайдо призова британските власти да прекратят достъпа на държавния глава Николас Мадуро до венецуелските златни авоари в Банк ъв Ингланд, предаде Ройтерс. Редица западни и латиноамерикански държави смятат за нелегитимно правителството на Мадуро, когото обвиняват подриване на демокрацията. Все повече държави признават председателя на Националното събрание, контролирано от опозицията, за временен президент на Венецуела, припомня агенцията.   Правителството на Мадуро от миналата година се опитва да върне във Венецуела намиращите се във Великобритания венецуелски златни авоари заради опасенията от евентуални международни санкции. Авоарите са на стойност от около 1,3 млрд. долара. В писмо до британския премиер Тереза Мей и до директора на Банк ъв Ингланд Марк Карни, Гуайдо твърди, че служители от правителството на Мадуро искат да продадат златото и да депозират получената срещу него сума в централната банка на Венецуела.   \"Пиша ви, за да ви помоля да спрете тази нелегитимна трансакция\", се казва в писмото на Гуайдо. Банк ъв Ингланд и офисът на Тереза Мей не отговориха на молбата на Ройтерс за коментар. В миналото банката отказа да коментира въпроси, свързани със златото на Венецуела, като се позова на съображения за конфиденциалност на клиентите. Загубата на златото ще бъде значителен удар за финансите на страната и ще постави под въпрос способността й да получава твърда валута, която е изключително важна за вноса на стоки като храна, лекарства, авточасти и електроника.", "date": "2019.01.28", "title": "Кризата във Венецуела се задълбочава"}
{"url": "https://www.faktor.bg/bg/articles/novini/balgariya/nad-130-partii-shte-uchastvat-na-izborite-tazi-godina", "text": "Над 130 партии могат да се явят на изборите тази година, показа проучване на в. \"Труд\", след като започнаха да се сформират многолюдни предизборни коалиции. През 2019 г. ще се проведат местен и европейски вот. За сравнение – за местните избори през 2015 г. документи в ЦИК подадоха 81 партии и три коалиции, съставени от общо 11 партии. Отказана беше регистрация на 10, останалите 82 взеха участие във вота. 136 партии са вписани към момента в регистъра на Софийския градски съд (СГС). А 137 формации подадоха навреме и според изискванията годишни финансови отчети за 2017 г. в Сметната палата. Още 3 внесоха редовни документи със закъснение. Две партии подадоха отчети, които държавните одитори не признаха за отговарящи на изискванията за форма, съдържание и начин на представяне – управлявалата два мандата НДСВ и близката до Алексей Петров „Нова сила”. Срокът за политическите формации да се отчетат за 2018 г. изтича на 31 март т.г. Годишните отчети, участие на избори поне веднъж на 5 години и провеждане на конгрес поне веднъж на 5 г. са единствените законови изисквания към партиите, за да се водят действащи. Рекордни 30 партии са разпуснати от СГС през 2018 г. Началото беше дадено с първата партия на Веселин Марешки – \"Национално движение за свобода и демокрация\" (НДСД), която нямаше дейност. Тя беше заличена по искане на прокуратурата след обжалване с решение на Върховния касационен съд от 7 февруари м.г. Марешки като лидер на две партии едновременно е в нарушение на закона. След този случай от държавното обвинение съставиха списък с 33 фантомни формации, които подлежат на закриване: 31 – заради неучастие в избори повече от 5 години и 2 – заради неподаване на годишни финансови отчети в Сметната палата две последователни години. Инициативата, подета след няколко години занемарен контрол, беше обявена на 31 юли 2018 г. и пет месеца по-късно е на финалната права. 29 партии от списъка вече не съществуват в правния мир, една извън набелязаните се самозакрива (виж таблицата долу). Последните дни изтекоха и за четири от пенсионерските партии, които така и не успяха да се обединят – ”Движение \"Народен юмрук\", \"Единен пенсионерски съюз\", \"Обединена партия на пенсионерите в България\" и \"Партия Движение за социална солидарност\". Заличена е свързаната с бившия депутат от ДПС Петър Ангелов и с покойния Павел Чернев – \"Партия за хората от народа\". През 2018-а дойде и краят на екзотични формации от 90-те години като \"Съюз на демократичните партии и движения ЕРА-3\", и на такива от новия век като \"Партия на либералната алтернатива и мира\" (ПЛАМ). По закон при прекратяване от съда имуществото на партията се одържавява. Държавата отговаря за задълженията на закритата формация до размера на полученото имущество. Дълголетие: 12 формации от 1990 г. преживяха прехода Само дванадесет от многобройните формации, регистрирани през 1990 г., когато беше възстановена многопартийната система, продължават да съществуват до момента. Това показват данните в регистъра на политическите партии на Софийския градски съд. Те са (по реда на вписване от съда): Демократическата партия, БСДП, Зелената партия, Радикалдемократическата партия в България (РДП), БСП, \"Български национален съюз нова демокрация\", БЗНС, \"Български демократически форум\" (БДФ), \"Политически клуб Екогласност\", ДПС, \"Българска комунистическа партия\" и \"Българска работническо-селска партия\". От създадените в последното десетилетие партии 43 се водят действащи. Тенденцията в последните години е към намаляване: през 2013 г. и 2014 г. са регистрирани по 7 партии, през 2015 г. и 2016 г. – по 3, през 2017 г. – 2, през 2018 г. – 4. За година четири нови политически сили се регистрираха Четири нови политически сили бяха регистрирани от СГС през 2018 г. – \"Подем\", \"Национална алтернатива родове общност държава\", \"Коалиция за теб България\" и \"ВОЛТ\". През февруари е регистрирана партията \"Подем\" с двамата председатели – Александър Цветков Богданов и Христофор Петков Дочев, общински съветник в Плевен. През юни м.г. е вписана партията \"Национална алтернатива родове общност държава\" (НАРОД) със седалище в Сливен и председател Георги Иванов Георгиев. През август е вписана \"Коалиция за теб България\" с председател Валери Методиев Григоров и заместници Александър Христов Филипов, Красимир Василев Гебрев и Людмил Борисов Туечки. Също през август беше регистрирана партията „Волт” на бившия депутат от Реформаторския блок (ДБГ на Меглена Кунева) Настимир Ананиев. Прецедент: \"Синьо единство\" на Нейнски се самозакрива Партията \"Синьо единство\", която Надежда Нейнски създаде със свои съмишлениц през 2013г. след като напусна СДС, е прекратена чрез ликвидация. Това е безпрецедентен случай за последните десетилетия. Вместо да се занимават със саморазпускане, създателите на партии със замряла дейност обикновено оставят институтциите да свършат тази работа вместо тях. Политологът Христо Панчугов, който оглави партията, след като Нейнски стана посланик в Турция, се е заел лично да бъде ликвидатор на \"Синьо единство\".", "date": "2019.01.28", "title": "Над 130 партии ще участват на изборите тази година"}
{"url": "https://www.faktor.bg/bg/articles/radev-ne-e-saglasen-stolichnoto-letishte-da-nosi-imeto-na-zhelyu-zhelev", "text": "Летище София да не бъде преименувано на \"Желю Желев\" - това е решението на Комисията по наименуване на обекти с национално значение и населени места към президента Румен Радев. Членовете ѝ са гласували единодушно да не подкрепят предложението на инициативния комитет за отдаване на почит и увековечаване на паметта на президента д-р Желю Желев, става ясно от отчета за работата на комисията през 2018 година, който излезе дни преди днес Радев и вицепрезидентът Илияна Йотова да отчетат втората година от мандата си, съобщава \"24 часа\". \"Министерството на транспорта, информационните технологии и съобщенията е принципал на \"Летище София\" ЕАД, което е и най-голямото международно летище на територията на нашата страна. Това обстоятелство налага инициаторите на предложението да се обърнат за становище относно смяната на името на летище София към МТИТС, както и към Столична община\", пише в мотивите на комисията. Членовете ѝ обясняват, че през последните години в публичното пространство е имало различни инициативи за именуване на летището, в т.ч. и предложения до комисията към президента, които обаче не са довели до обществен дебат и съгласувателни процедури. Миналата година инициативен комитет изпрати до Румен Радев петиция летището да носи името на първия демократично избран президент д-р Желев. Сред подписалите документа са членове на първия Национален координационен съвет на СДС от 1990 г. - Петко Симеонов, Димитър Луджев, Константин Тренчев, Александър Йорданов, Михаил Неделчев, както и известни имена като Емил Кошлуков и Соломон Паси. \"Вярваме, че д-р Желю Желев и неговото дело трябва да бъдат почетени. Това е начин да се създават и утвърждават личностните образци, които персонализират българската идентичност\", бе записано в петицията. Тогава обаче началникът на кабинета на Радев - Иво Христов, се изказа иронично за идеята: \"Защо не?! По времето на СДС започна масовата емиграция, старата сграда едва побираше куфарите на заминаващите, тъй че летището си струва да се свърже с това круширало трибуквие\".", "date": "2019.01.28", "title": "Радев не е съгласен столичното летище да носи името на Желю Желев"}
{"url": "https://www.faktor.bg/bg/articles/novini/balgariya/spored-yoncheva-tsyalata-darzhava-e-vpregnata-za-da-bade-omaskarena-tya", "text": "\"Не става дума за възнаграждение, това са средства отпуснати за купуване на техника и снимане на филми. Те са купени с фактури, никога преди не съм имала техника, взимала съм под наем\", обясни Елена Йончева защо е трябвало да купува телевизионна технкиа с пари от КТБ. \"Парите не са ми дадени като възнаграждение. Дружеството, което дава парите иска да има юридически и финансов контрол, затова трябваше да се направи съвместната фирма с офшорната компания. Почти всички големи телевизии, техните собственици имат много фирми, включително и офшорни-това е нормално и законно. Това е практика\", заяви тя. По думите и, повечето собственици на български телевизии имат офшорни фирми. \"Никой не ми е наливал пари, това са пари за техника и за производството на документални филми\", разказа тя и добави. \"След като направих филмите в Украйна, влязох в \"черния списък\" на Порошенко\", призна Йончева.  \"Юристи от ТВ7 ми предложиха да сключа договор с тази фирма и е логично да предположа, че тя е на телевизията\", обясни Йончева, но без да посочи имена. По думите и, с нея се извършва \"бандитска разправа\". Тя не можа да отговори на въпроса каква сила би могла да накара главния прокурор и председателя на Специализирания съд да започнат обвинението срещу нея, но твърди, че основната цел е да бъде омаскарена тя. Йончева отново заплаши, че ще покаже факти за корупция на министър и заместник-министър.", "date": "2019.01.28", "title": "Според Йончева, цялата държава е впрегната, за да бъде \"омаскарена\" тя"}
{"url": "https://www.faktor.bg/bg/articles/nad-800-yazovira-imat-nuzhda-ot-tekusht-remont", "text": "Няма критични точки в Благоевград, Смолян, Кърджали, Хасково, Пловдив, Стара Загора, Сливен и Ямбол, където имаше обилни валежи от дъжд и сняг. Започва обаче топене на снеговете и се повишава нивото на скатните води, а така започват да се вдигат нивата на язовирите, обясни Кирил Войнов - председател на Държавната агенция за метрологичен и технически надзор (ДАМТН), пред БТВ. По думите му всичко е под контрол, защото в язовирите се поддържа свободен обем за такива случай, за да могат да поемат допълнително количество вода. Такава обстановка обаче не е очаквана, тя е по-характерна за месец март, когато започва обилното топене на снеговете, обясни още Килир Войнов. Той посочи, че от НИМХ непрекъснато идва информация за прогнозата. „В Златоград язовирът прелива, но  има преливници и няма нищо страшно за населението. Метър под преливния ръб е язовир Пловдивци, там има замръзване на водното ниво, което създава допълнителна опасност, но хората и там не са застрашени”, каза още Кирил Войнов. Над 400 язовира имат нужда от незабавен ремонт, а над 800 от текущ, посочи още председател на Държавната агенция за метрологичен и технически надзор (ДАМТН). За нещастния инцидент във водоема на село Марково от миналата седмица Кирил Войнов обясни, че само преди година там е проведено обучение за безопасност. Според него трябва да се помисли за подготовката на населението за действие при кризисни ситуации.", "date": "2019.01.28", "title": "Над 800 язовира имат нужда от текущ ремонт"}
{"url": "https://www.faktor.bg/bg/articles/novini/balgariya/anton-todorov-yoncheva-samo-prizova-predi-godina-oponentite-y-da-ne-hvarlyat-kal-po-neya-a-da-sezirat-obvinenieto-video", "text": "Политологът Антон Тодоров разпространи видеоклип, който опровергава реакциите на депутата от БСП Елена Йончова. Днес тя се представя като жертва на политическо преследване, но само преди година Йончева е настоявала сама за проверка от прокуратурата.  „Доказателствените дивизии на Антон Тодоров не знаят поражение. Елена Йончева тепърва ще има възможност да се убеди в това. И така, участие на Елена Йончева в предаването \"Денят започва\" по БНТ, 24 януари 2018 г.: \"Аз призовавам съответните хора, които се опитват по този начин да хвърлят кал, да дадат сигнал в съответните органи, да сигнализират прокуратурата\"! Самата Елена Йончева ПРИЗОВАВА ДА ПОДАДЕМ СИГНАЛ В ПРОКУРАТУРАТА! Днес тя и Нинова вменяват на прокуратурата, че не трябва да разследват хора от БСП. Трябвало да разследва само хора от ГЕРБ! Това е перверзия!”, изтъква Тодоров.", "date": "2019.01.28", "title": "Антон Тодоров: Йончева сама призова преди година опонентите й да не хвърлят кал по нея, а да сезират обвинението(видео)"}
{"url": "https://www.faktor.bg/bg/articles/novini/balgariya/bzns-politicheski-tsinizam-e-bsp-da-predlagat-promyana", "text": "Часове след конгреса на БСП, ръководството на БЗНС разпространи своя политическа позиция, в която се обявяват срещу манипулацията партията, отговорна за няколко национални катастрофи да се представя като носител на промяната. Ето и пълния текст на политическия документ:", "date": "2019.01.28", "title": "БЗНС: Политически цинизъм е БСП да предлага промяна"}
{"url": "https://www.faktor.bg/bg/articles/sled-kongresa-na-bsp-radev-i-yotova-davat-otchet-za-2-godishnata-si-rabota-na-dondukov-2", "text": "Президентът Румен Радев и вицепрезидентът Илияна Йотова ще отчетат свършеното от встъпването им длъжност до сега. На 22 януари се навършиха две години от влизането им на \"Дондуков\" 2. На специална пресконференция от 10,30 ч. в Гербовата зала на президентството Румен Радев и Илияна Йотова ще обобщят работата си. Държавният глава започва третата година от своя мандат в момент, в който България влиза в поредната предизборна кампания. Припомняме, че мистериозно Радев и Йотова изчакаха първо да мине конгресът на БСП, която ги подкрепи на изборите, за да дават отчет пред народа. Радев е критикуван от ГЕРБ заради кадруване, спиране на обществени поръчки и предложение за промени в изборното законодателство. Модернизацията на армията е най-честата причина за тежки спорове между президента и управляващите, а острите реплики създават усещането за война между институциите. До момента държавният глава е упражнил правото си на вето върху 12 закона, приети от депутатите. През последните две години президентът се радва на висок рейтинг, въпреки отчетения спад в края на миналата година. Според анализаторите това не е необичайно, тъй като президентската институция е сравнително отдалечена от всекидневната политика, а това автоматично носи одобрение за нейния титуляр. Румен Радев спечели президентските избори през 2016-та година. На балотаж той победи кандидата на ГЕРБ Цецка Цачева. Встъпителната реч на държавният глава в Парламента беше на 19 януари 2017 година, но официално той прие поста от предшественика си Росен Плевнелиев на 22-ри януари.", "date": "2019.01.28", "title": "След конгреса на БСП Радев и Йотова дават отчет за 2-годишната си работа на \"Дондуков\" 2"}
{"url": "https://www.faktor.bg/bg/articles/novini/balgariya/oblachno-no-bez-valezhi-dnes", "text": "През деня облачността ще се увеличи, ще е предимно висока и средна, но валежи са малко вероятни. Видимостта в следобедните часове ще се подобрява, но на отделни места в низините и котловините, през по-голямата част от деня, ще остане намалена. Вятърът ще се ориентира от юг-югозапад, ще е слаб до умерен и с него ще се пренася по-топъл въздух. Дневните температури ще са в широки граници: от 1 - 3 градуса в Северозападна до 10 - 12 градуса на места в Югоизточна България и Предбалкана. Над Черноморието облачността ще е предимно значителна, но валежи не се очакват. Вятърът ще е умерен от юг-югозапад. Максималните температури ще са от 8 градуса по Северното Черноморие, до около 12 градуса по Южното. Над планините, след временното разкъсване, през деня облачността отново ще се увеличи. Вятърът ще се ориентира от югозапад и ще е умерен до силен. Максималната температура на височина 1200 метра ще е около 5 градуса, на 2000 метра - около минус 1 градус, съобщават от НИМХ.", "date": "2019.01.28", "title": "Облачно, но без валежи днес"}
{"url": "https://www.faktor.bg/bg/articles/novini/balgariya/pet-sela-v-obshtina-bansko-veche-chetvarti-den-sa-bez-tok", "text": "Пет села в община Банско вече четвърти ден са без ток след голяма повреда. Жителите им са предимно възрастни хора. Вече няколко дни връзката с тях е трудна заради паднали батерии на телефоните. Аварийни екипи работят за отстраняване на повредата, очаква се това да стане днес. Остава в сила бедственото положение в Смолян и района, след като тежката зима обстановка предизвика редица проблеми там, но се очаква по-късно днес то да бъде отменено. В Пампорово е въведена специална организация, която да облекчи трафика за туристите и колите, напускащи комплекса – движението е еднопосочно. Пътищата в областта вече са проходими при зимни условия. Отменено е бедственото положение на територията на община Доспат. През целия вчерашен ден продължи разчистването на пътищата в района от паднали дървета.", "date": "2019.01.28", "title": "Пет села в община Банско вече четвърти ден са без ток"}
{"url": "https://www.faktor.bg/bg/articles/denitsa-zlateva", "text": "\"До 15-ти март ще решим кой ще е водач на листата ни за евроизборите. По-важното е, че сме приели платформа за политиката ни за следващите 5 години. Лицата са важни, но политиката ни е по-ценна\". Това заяви пред БТВ зам.-председателката на левицата Деница Златева. \"Ние не говорим за червени и за сини лампи, а сме на терен сред хората. Застанали сме зад Елена Йончева, която е обвинена за пране на на пари. Тя утре ще изнесе поредната порция за корупционни скандали. Обвиненията срещу нея са политически и няма да я уплашат, а ще я направят по-силна. Финансиранията за техниката ѝ са направени по банков път и всичко е прозрачно. Притесняваме се, че точно срещу нея и то в началото на годината се правят обвинения\", каза още Златева.  \"Ще дам отговор и съгласието си, дали ще водя евролистата, ако ме изберат. Този конгрес беше важен, за да дадем заявка, че искаме да управляваме. Истанбулската конвенция беше решена от Конституционния съд. В платформата си много ясно сме записали какво искаме от бъдещите си евродепутати. Вярвам, че те ще спазват нашите насоки. Изборът на Делян Пеевски за шеф на ДАНС беше най-голямата ни грешка. Включително и аз гласувах за него, но БСП изпи горчивата чаша\", коментира зам.-председателката на БСП.", "date": "2019.01.28", "title": "Деница Златева: Ще пратим в ЕП хора, които ще спазват насоките на БСП!"}
{"url": "https://www.faktor.bg/bg/articles/novini/svyat/gratski-zemedeltsi-otnovo-zaplashvat-da-blokirat-patishta-dnes", "text": "Земеделските производители в Гърция заплашват да изкарат тракторите си по националните пътища днес, в знак на протест срещу мерките за строги икономии върху доходите им. До решението се стигна в средата на януари след среща в Серес. Към момента не е ясно кои пътни участъци ще бъдат засегнати и дали блокадите ще рефлектират върху движението от и за България. Земеделците настояват за данъчни облекчения, възстановяване на отменените им обезщетения, защита на задлъжнелите собственици и премахване на ДДС-то върху селскостопанската техника и доставки.", "date": "2019.01.28", "title": "Гръцки земеделци отново заплашват да блокират пътища днес"}
