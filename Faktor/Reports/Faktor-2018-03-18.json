{"url": "http://www.faktor.bg/bg/articles/novini/balgariya/volen-ot-moskva-v-rusiya-ima-demokratichno-glasuvane-mnogo-strani-mogat-da-se-uchat-ot-neya", "text": "По време на изобрния ден в Русия обиколих няколко секции в столицата Москва. Избирателният процес вървеше спокойно, под изключителен контрол от страна на властите. От наблюдението си на изборите за президент на руската държава, мога да заключа, че има висока избирателна активност, демократично гласуване и много добри примери за провеждане на избори, от които много страни могат да се учат. Това обяви лидерът на „Атака” на личната си страница във Фейсбук, за протичането на изборния процес. Сидеров,  Десислав Чуколов и Явор Нотев са част от международните наблюдатели в Москва, които следят за честни и демократични избори.", "date": "2018.03.18", "title": "Волен от Москва: В Русия има демократично гласуване, много страни могат да се учат от нея"}
{"url": "http://www.faktor.bg/bg/articles/novini/balgariya/liderat-na-bsp-v-plovdiv-glasuvah-za-dobroto-na-ruskiya-narod-chovekat-e-nameren", "text": "Почетният консул на Руската федерация у нас Георги Гергов, който притежава двойно гражданство – българско и руско,  упражни избирателното си правото в пловдивската задгранична предизборна секция на Руската федерация. „Този ден е важен не само за Русия, но и за България, и за света. Русия е необходимият за човечеството балансьор”, каза Гергов, след като пусна бюлетината, съобщава вестник ”Марица”.  „Пореден неуспешен компромат и опит да се дестабилизира, да се подрони авторитета на страната” – така отговори той на  журналистически въпрос за „лондонския” скандал. Според него Русия върви напред, а това явно дразни определени сили. „Идете да видите, Русия се развива, не само в Москва и големите градове, а навсякъде - от столицата до Далечния изток. Русия е друго измерение!”, твърди Георги Гергов.  Той подчерта, че времето ще оцени какво е Русия за света, а за българите тя има специално място. „Поне 70% от нашия народ са русофили”, изтъкна председателят на социалистите в Пловдив област.  Георги Гергов с раздразнение реагира на журналистически въпрос, че Путин е пожизнен президент. „Не съм съгласен с оценката „пожизнен“.  Търси се човекът и той е намерен. И защо трябва да откриваме топлата вода? ...Без да искам, казах кого съм подкрепил”, обясни социалистът. На въпрос: къде е сърцето му – тук или в Русия?, бизнесменът олигарх отговори:   „Е, това е трудното, но аз балансирам нещата. Един руски гражданин по един начин може да изказва мнението си, а за един човек с двойто гражданство е много по-сложно, особено в държава, която е член на Европейския съюз. Но аз съм обективен човек, в живота съм видял много неща и постъпвам така, както трябва”. За топлите чувства между двата народа се изказа и посланика Н.Пр. Анатолий Макаров. Руският дипломат пристигна в града на тепетата, за да провери как протича изборния ден в пловдивската секция. Двамата с почетния консул Георги Гергов се спряха да погледат концерта „С Русия напред”, организиран от руската диаспора в двора на пловдивския клуб „Берьозка”.", "date": "2018.03.18", "title": "Лидерът на БСП в Пловдив:  Гласувах за доброто на руския народ – човекът е намерен"}
{"url": "http://www.faktor.bg/bg/articles/novini/svyat/kam-17-ch-nad-50-ot-rusnatsite-sa-glasuvali-za-prezident", "text": "Към 17.00 часа московско време избирателната активност на президентските избори в Русия е достигнала до 51,9%. Това обяви заместник-председателят на Централната избирателна комисия на Руската федерация Николай Булаев, цитиран от ТАСС. Изборният ден ще приключи в 21 часа московско време (20 часа българско), когато ще бъдат закрити избирателните участъци в най-западния регион на Русия – Калининградската област. В източните региони на страната избирателните участъци вече бяха закрити и бе стартирано преброяване на гласовете.  Късно вчера „Интерфакс” съобщи, че по искане на прокуратурата московски съд е блокирал достъпа до 99 страници в социалната мрежа „ВКонтакте”, в които се е призовавало да не се гласува на президентските избори.  Руският опозиционен лидер Алексей Навални заяви, че е бойкотирал президентските избори и посъветва руснаците да направят същото. Навални нямаше право да участва в предизборната кампания поради присъда, която мнозина смятат за политически мотивирана. Той призова привържениците си да не гласуват заради липса на каквото и да било реално състезание на днешните избори, които президентът Владимир Путин се очаква да спечели с лекота.  \"В изборния ден обикновено би трябвало да искаш да кажеш \"Аз гласувах\", но в действителност съм тук, за да ви кажа, че аз не отидох да гласувам\", заяви Навални във видеопослание, качено в Ютюб.  Той отправи критики към седемте съперници на Путин, че не са изразили протест заради гласуване с повече от една бюлетина и други нередности. \"Подобни кандидати не са достойни за гласа ви\", допълни той в блога си.", "date": "2018.03.18", "title": "Към 17 ч.: Над 50% от руснаците са гласували за президент"}
{"url": "http://www.faktor.bg/bg/articles/novini/svyat/normegiya-nyama-da-priznae-rezultatite-ot-izborite-za-ruski-prezident-v-krim", "text": "Норвегия съобщи, че няма да признае резултатите от изборите за президент на Русия в Крим, който е незаконно анексирана територия, се казва в официално съобщение на Министерството на външните работи. \"Норвегия не признава руските президентски избори в Крим. Норветия продължава да поддържа политиката на ЕЗ за непризнаване на Крим за руска територия\", уточняват от министреството. Сегашните избори за президент на Русия са първите за полуострова след анексирането му и за властите в москва е особоне важно легитимирането на изборите тук.", "date": "2018.03.18", "title": "Норвегия няма да признае резултатите от изборите за руски президент в Крим"}
{"url": "http://www.faktor.bg/bg/articles/novini/svyat/v-mirzayanov-samo-rusiya-mozhe-da-sazdade-novichok-i-da-go-izpolzva-sreshtu-nyakogo", "text": "\"28 години вече публично се боря с \"Новичок\". Аз участвах в създаването и в превръщането му в оръжие. Когато научих, че Скрипал и дъщеря му са отровени с това вещество почувствах вината си. Моля за прошка, чувствам вината си за създванатето на това оръжие, заяви пред бТВ един от създателите на \"Новичок\" Вил Мирзаянов. Той описа начина на действие на отровното вещество върху човешкия организъм, както и за авария в лабораторията, в която е работил, и за смъртта на един от изследователите, макар и 5 години по-късно. Според Мирзаянов, дори временно човек да се възстанови от отровата, но на практика ефектът върху организма е необратим. \"Сергей Скрипал и дъщеря му, както и полицаят, който пръв се е озовал на мястото, най-вероятно няма да се възстановят\", прогнозира учения. \"Химическото оръжие не е отбранително, не е за защита на територията на страната. То е за унищожението на милиони хора. В един момент усетих, че се занимавам с нещо престъпно. Когато в Русия настъпи времето на промените, реших да заявя открито позицията си ме арестуваха. Русия тогава се готвеше да подпише конвенцията за химическите оръжия, но искаше тайно да запази химическите оръжия от ново поколение\", разказа Мирзаянов. \"Единствено Русия е синтезирала и изследвала свойствата на \"Новичок\", след това го превърна в оръжие и го изпробва на полигона в Казахстан. Само тя разполага с възможността да създаде компонентите и да ги използва на място срещу мишената. Другите страни не знаят как да направят това. За целия свят \"Новичок\" не съществува\", коментира той твърденията, че не Русия е извършила отравянето на Сергей Скрипал на британска територия. \"Нито една тероритстична организация няма достатъчен капацитет, за да го синтезира. Те не можаха да синтезират дори \"Зарин\", а \"Новичок\" е многократно по-сложен и е непостижим за която и да било терористична организация\", категоричен беше ученият. По думите му, няма и пазар на химически оръжия, така че отпада и версията за продажба на определено количество от бойното отровно вещество. \"Ако можех, бих казал на Владимир Путин да разпусне изперията и даде свобода на народите , които живеят в нея\", каза още Вил Мирзаянов.", "date": "2018.03.18", "title": "В. Мирзаянов: Само Русия може да създаде \"Новичок\" и да го използва срещу някого"}
{"url": "http://www.faktor.bg/bg/articles/novini/svyat/izbiratelnata-aktivnost-v-rusiya-dostigna-blizo-53", "text": "Избирателната активност на произвежданите днес президентски избори в Русия е близо 53 процента според информация, публикувана на сайта на Централната избирателна активност, съобщи БТА, цитирайки ТАСС.  Активността е била 51,9 процента в 17.08 ч. московско време, а по последни данни от 18 ч. е достигнала 52,97 процента.  Избирателните секции в Западна Русия затварят в 20 ч. московско време (19 ч. българско време). Изборният ден ще завърши час по-късно (20 ч. българско време) в анклава Калининград - най-западната територия на страната, която се простира в 11 часови пояса.", "date": "2018.03.18", "title": "Избирателната активност в Русия достигна близо 53%"}
{"url": "http://www.faktor.bg/bg/articles/novini/balgariya/demokratsiyata-i-novite-levi-i-desni-neliberalni-alternativi", "text": "Изучаването ролята на политическата демокрация за социално-икономическото развитие и икономическия просперитет е довел повечето съвременни изследователи до извода, че именно демокрацията е най–добрата политическа система. Но още за Платон и Аристотел е ясно, че демокрацията съвсем не е идеалната политическа система, а е също така „неправилна“ като другите „неправилни форми на управление“. И ако критерий за тази неправилност според античните мислители е това, че демокрацията е преди всичко „власт на мнозинството“, а мнозинството се грижи само за себе си, не и за малцинството – това наистина е така. Но модерната демокрация е либерална и тя е либерална, защото при нея се зачита и малцинството, включително правото му по мирен изборен път да се превърне в политическо мнозинство. Проблемът е обаче в сложността на модерния свят, в който дори най-съвършената либерална демокрация не е достатъчна. А такава на практика никъде все още не е установена. Защото всяка демокрация, включително либералната е власт, а всяка власт е съпътствана неизбежно с повече или по-малко авторитарни съставки. А либералната демократизация е сложен процес, който продължава на приливи и отливи през последните два века и се съпътства с възходи, но и с падения. Особено сложно става тогава, когато равнището на демокрация не съответства на равнището на икономическо и културно развитие на съответния народ. Тогава може да наблюдаваме огромни проблеми във функционирането на обществения организъм, които могат да доведат до падане на демократичните режими и установяването на различни форми на авторитарна диктатура – както впрочем често е ставало от античността до днес. От друга страна демокрацията запада и в периоди на кризи и военна заплаха. В модерния свят често обществата и държавите са заставени пред избор дали да ограничат демократичните прави и свободи, в името на сигурността и за предотвратяване на военна заплаха. Тогава обикновено се появява и авторитарна алтернатива, а демокрацията запада. На преден план излизат лидери, които носят черти или са откровено авторитарни – и „отляво“, и „отдясно“. Тогава хората са принудени да избират между два вида авторитарни лидерства – „леви“ или „десни“, а умерените  Без съмнение авторитарното лидерство прераства в авторитарен режим, който е трудно да бъдат квалифициран като „ляв“ или „десен“. Но все пак разлика може да бъде идентифицирана. Левите режими водят едновременна репресивна и левичарска икономическа политика. Те предизвикват едновременно „терор и възторг“ (по Мерло–Понти) – терор на властния елит и възторг на тероризираните от него маси. В края на краищата тези режими предизвикват икономическа катастрофа – примерите са многобройни и достатъчно показателни. Днес на практика са фалирали всички леви тоталитарни или авторитарни режими – Куба, Северна Корея, Венецуела. Политическият терор „в името на народа“ води и до икономически фалит държавата и не само до безправие, но и до трагична бедност и изоставане. Класическите тоталитарни режими в Русия (СССР от 1922г. до 1991 г.) и Китай (от 1949 до 1978 г.), както и целият „социалистически лагер“ до 1989 г. са най-яркото потвърждение на правилото. От своя страна могат да се откроят два вида десни авторитарни режими. Класическият масов случай по икономически резултати не ги отличава по нищо от левите авторитаризми. Но още през ХІХ-ти век имаме исторически опит на забележителен икономически растеж на новоиндустриализиращи се държави – Германия по времето на Бисмарк и в Япония по времето на реставрацията Мейджи – който се осъществява при авторитарен режим. Както пише Ги Сорман забележително е не това, че имаме работа с диктатури, а това, че диктаторите са провеждали либерална и пропазарна икономическа политика, която е довела до просперитет – нещо, което досега се е случвало рядко в историята. След Втората световна война се появяват десни авторитарни режими, принудително наложени поради заплахата от ляв тоталитаризъм, които не целят преди всичко своето съхранение и благоденствието на своите лидери и олигархии. Такива режими не национализират, а започват да либерализират, започват да водят дясна, т.е. либерална икономическа политика. В резултат постепенно те не само се либерализират икономически, но това създава видим просперитет, особено в изостанали в развитието си общества. Този икономически просперитет води постепенно до въздигане на гражданското общество, което в един момент надделява над авторитарната държава и се установява демократичен политически режим. Примерите за това са особено показателни – Южна Корея при генерал Пак Чон Хи, Чили при военно-авторитарната диктатура на Пиночет, Доминиканската република с нейния военно-авторитарен режим с либерална икономическа политика, късният франкистки режим в Испания, в известен смисъл донякъде дори режимът на апартейд в Южна Африка, режимът на полковниците в Гърция и военните режими в Турция. Всички тези авторитарни режими постепенно като следствие от либералната икономическа политика и въздигането на гражданското си общество повече или по-малко се демократизират. Историята понякога се шегува, или по-скоро се проявява нейната прословута „ирония“. Съпоставката между Западна капиталистическа и Източна социалистическа Германия, комунистическа Северна и капиталистическа Южна Корея показва ярко предимствата на либералната икономическа политика и впоследствие демокрацията пред левите авторитарни режими. Съпоставката днес между проспериращата Доминиканска република и провалената държава Хаити, граничната зона на САЩ и съседно Мексико, Флорида и съседна Куба, Хонконг и съседен комунистически Китай, комунистическа България и малко по-пазарната комунистическа Югославия през 70-те и 80-те години на ХХ-ти век и пр. Но да вземем една и съща страна в различни икономически периоди. В Китай през комунистическия период на Мао не само са избити, но и умират от глад между 30 и 50 милиона китайци. Прокапиталистическите реформи на Дън Сяо Пин след 1978 г. създават уникалния пример за тоталитарен комунистически режим с либерална икономически отворена система. Тази икономическа либерализация на режима създава просперитет, невиждан в историята за милиони китайци. И това доведе до опит за либерализация през 1989 г. под влиянието на рухването на комунизма в Централна и Източна Европа, който не се осъществи, но либералните икономически реформи се задълбочиха при запазения комунистически режим. Но иронията на историята ни дава и обратни примери – демократизиращи се режими с непоследователно либерална икономическа политика постепенно  Тогава масите започват да изпитват носталгия по бившите авторитарни режими, особено ако те са водели икономическа политика, довела в по-голяма или по-малка степен до икономически растеж ( макар и без благоденствие за всички). Примерите в това отношение също са показателни – Южна Африка на Клерк и Мандела след режима на апартейд, Русия на Горбачов и Елцин след рухването на комунизма, на практика всички страни, в които или либералните реформи са закъснели след политическата демократизация, или политическата демократизация не е била съпътствана с либерални икономически реформи. Тук се проявява и „дилемата на едновременността“ (Клаус Оффе), според която е невъзможно да се правят едновременно политически и икономически реформи. Трябва да се избере едно от двете и когато се избере грешен подход – се достига до провал – обикновено и на демократизацията, и на икономическата либерализация. Има и обратни примери за либерално-демократични режими, които започват леви икономически експерименти и това води до постепенно ерозиране на демокрацията, поява на популистки авторитарни партии и като резултат до загуба на растеж, обедняване и установяване на нелиберални или на откровено авторитарни режими. През последните две десетилетия се появи и усили постепенно усещането, че политическата демокрация не води до просперитет не само автоматично, но дори по същество. Защото като паралелен на либералния пазар процес, особено либералната демокрация наистина спомага за развитието и насърчаването на пазарната икономика. Но сама по себе си пазарна икономика не води до „благоденствие за всички“ (Лудвиг Ерхард). Пазарната икономика се нуждае от правова държава, а това няма как да стане в края на краищата без демократизация. И още нещо – пазарната икономика е успешна само при рационална икономическа политика на държавата, което не винаги се получава- независимо дали режимът е демократичен, или авторитарен. Наистина може да не приемем тезата на един критик на либералната демокрация като Патрик Кенън, който в „Залезът на демокрацията” още през 1995 г. обобщава, че неразвитите страни първо трябва да се постигнат икономическо благоденствие и чак тогава, върху неговата основа да градят гражданско общество и политическа демокрация. Но фактите в повечето случаи са такива. Разбира се, това не означава, че се отхвърля демокрацията като модел, който при всеки случай е негоден да осигури социално-икономическо развитие и благоденствие. Всъщност съвременните опити за изграждане на популистка и нелиберална демокрация при постигнато относително икономическо благоденствие трябва да отчитат едни нови реалности, в които проличават повече недостатъците, отколкото предимствата на либералната демокрация. Именно заради кризисната световна ситуация, заради „новия световен безпорядък“ (Цветан Тодоров), от който се възползват антидемократични и популистки лидери и държави. Нека напомним, че в самите водещи западни страни пазарното гражданско общество и демокрацията са се установявали не с десетилетия, а със столетия. Например и Великобритания, и САЩ, и Франция (най-развитите страни в света, задали „западния модел”) са минали по време на своята модернизация и през периоди на авторитаризъм, и през периоди дори на робство, и на сегрегация и на цензови ограничения. Дори в тях демокрацията и пазарът като господстваща политико-икономическа система окончателно се установява едва след Втората световна война, а моделът на демокрация – дори малко по-късно – например последните остатъци от сегрегация в Южните щати на САЩ, са преодолени чак по времето на Рейгън, сегашният модел на Френската президентска република се установява десетина години след Де Гол, в някои кантони на Швейцарската конфедерация жените получават избирателни права чак през 70-те години на ХХ-ти век и пр. Тук възниква и друг въпрос. А дали в арабските петролни държави, както и тези в Централна Азия и Русия показният икономически просперитет през последните 15 години не е временен и дори обратим? Дали той се дължи на авторитаризма, или на цената на въглеводородите, с които тези страни разполагат? Или ако сега Китай има рационална (либерална) икономическа политика, дали новопоявяващият се култ към сегашният президент Си Дзипин няма да върне страната отново в тоталитарния комунистически период? Наистина резултатите от изследването на отношението между авторитаризъм и социално-икономическо развитие не могат да бъдат взети за неоспоримо доказателство, че авторитаризмът е по–добър път за социално-икономическо развитие от демокрацията и отворената пазарна система. Да, до икономическият напредък може да води и  Въпросът е дали това социално-икономическо развитие създава просперитет за населението на страната. Защото повечето съвременни олигархични режими, които се наричат „демокрации“, макар и с нелиберални определения, обогатяват само или преди всичко шепа олигарси. В крайна сметка демокрацията и пазарът са свързани, защото няма пазар изобщо в безтегловно, бездържавно състояние, също както няма демокрация безотносително на икономическото и културно развитие. Ако режимът провежда неподчинена на икономическата логика политика, той рано или късно ще рухне. Със сигурност ще се случи и когато водената от него правилна икономическа политика не е свързана с демократизация, т.е. с изграждане най-вече на правова държава – не на думи, а на практика. Либералната икономическа политика ще доведе както до създаване на гражданско общество, така и на свободен от политическа намеса пазар, което е предпоставка за растеж в полза на народа, а не само на олигархията. Авторитаризмът може временно да спомогне за постигане на икономическо благоденствие, и то само ако в същото време се демократизира. В противен случай се постига икономическа бедност, неравенство и деградация. Пропазарните и продемократични реформи нямат алтернатива, впрочем имат и това, както показва богат исторически опит е провалената държава – примерите от Сомалия до Хаити са показателни. Но в състояние на икономическа и политическа криза и авторитарно предизвикателство към световния мир е нужна трансформация на политическия модел на либерална демокрация, отговарящ на новите реалности. В периода на мирната и безгрижна „belle epoque“ – 35 мирни и съзидателни години в Европа между Руско-Османската и Първата световна война 1878-1914 г. едновременно с икономическото развитие и демократизацията в Европа се появи и безгрижието, че войни на континента са изключени. Резултатът бе Първата световна война, която разори Европа и събори повечето европейски империи, изгради временно малко нови демокрации като Чехословакия, но породи множество авторитаризми и първите тоталитарни режими – болшевишкия в Русия, фашисткия в Италия и нацисткия в Германия, които разпалиха още по–кървавата Втора световна война. След нея отново се породи демократична вълна, но тя обхвана само Западна Европа – Източна остана притисната от съветския окупационен ботуш чак до 1989 г.  след разпадането на комунистическия тоталитаризъм породи ново безгрижие – че мирът е вече непоклатим и появата на заплаха от нов авторитаризъм и нова война са изключени. Въпреки войните в бивша Югославия и в постсъветското пространство през 90-те годи се утвърди постепенно убеждението, че голяма война в Европа е вече немислима. Началото на ХХI век започна с идването на власт в Русия на нов авторитарен лидер, появата и разрастването на ислямския тероризъм и тоталитаризъм, терористичният удар срещу Световния търговски център в Ню Йорк и появата на популистки алтернативи в демокрациите на Европа и Северна Америка. По-късно се появи и предизвикателството на „новото преселение на народите“ – бежанската вълна към високоразвитите и богати страни от бедния Юг. Тези нови предизвикателства на ХХI век не бяха разпознати и отчетени от демокрациите. Либералното безгрижие продължи дори след като новите авторитаризми започнаха хибридни военни операции против либералните демокрации практически по целия свят. Цветан Тодоров описа „интимните неприятели на демокрацията“, но сред тях не бяха отчетени онези нейни елементи, които бездействат или съдействат на външните врагове. Сред тях на първо място е крайният либерализъм и особено левият ултралиберализъм под формата на новите крайни левичарски идеологии като феминизъм, екологизъм, мултикултурализъм, „политическа коректност“, които идеологизират и политизират фактически в антидемократична и антилиберална посока реалните проблеми на съвременното развитие. Този краен левичарски неолиберализъм прераства в постмаркузеански неомарксизъм, който всячески съдейства на външните неприятели на демокрацията. Създавайки идеологическата основа на левичарския ултралиберализъм, Маркузе правилно отчита неизбежната реакция „отдясно“ – на крайния левичарски ултралиберализъм започва да противодейства антилиберален и антидемократичен ултраконсерватизъм, който няма нищо общо с класическия демократичен консерватизъм. Този антилиберален консерватизъм припознава повече дьо Местр, а не Бърк, Победоносцев, а не Достоевски. Така в Европа първо се появиха или утвърдиха позициите си радикални дяснопопулистки партии като Влаамс Беланг в Белгия, Партията на свободата в Холандия, „Алтернатива за Германия“, „Националния фронт“ във Франция и „Златна зора“ в Гърция, които от своя страна активираха крайната неокомунистическа левица – като „Левите“ в Германия, „Подемос“ в Испания и „Сириза“ в Гърция. В Централна Европа се появяват политически режими, които  започват да изграждат модел на нелиберална демокрация – най-вече партиите на Орбан в Унгария и братята Качински в Полша. Доколко тези режими, могат да се превърнат в авторитарни може и да е спорно, но безспорно те са отражение на кризата на досегашния модел на либерална демокрация и неотчитането на заплахите за нея – както външни, така и „интимни“. Нужен е нов модел на либерална демокрация, който отразява ударите както на външните авторитарни неприятели на демокрацията, така и на крайния левичарски ултралиберализъм и десничарския авторитарен консерватизъм. Този нов модел е свързан и с появата на нов тип политическо лидерство, което преодолява както ултралиберализма на Меркел и Трюдо, така и крайностите при Орбан и Качински. И разбира се, който да  отговори по достойнство на хибридната война против нашата цивилизация. Дано примерът на Тереза Мей в това отношение покаже как да се противодейства на това предизвикателство. ________________________________________ *Доц . д-р Момчил Дойчев е преподавател по политология в НБУ член на УС на Атлантическия съвет на България", "date": "2018.03.18", "title": "Демокрацията и новите „леви“ и „десни“ - нелиберални алтернативи"}
{"url": "http://www.faktor.bg/bg/articles/novini/svyat/izraelets-beshe-namushkan-s-nozh-politsiyata-zastrelya-napadatelya", "text": "Израелец беше намушкан с нож и ранен днес в Стария град на Ерусалим, а заподозреният нападател беше застрелян, предаде Ройтерс, като се позова на израелската телевизия \"Десети канал\".  Според телевизията в нападателя са намерени турски документи за самоличност.  Намушканият е в критично състояние.  Говорител на полицията потвърди нападението близо до Западната стена и заяви, че нападателят е \"неутрализиран\".  Напрежението в Ерусалим се повиши, след като американският президент Доналд Тръмп призна града за столица на Израел през декември миналата година.  В петък беше извършено нападение на окупирания Западен бряг, при което според израелската армия са загинали двама войници, след като палестинец ги е блъснал с автомобил.", "date": "2018.03.18", "title": "Израелец беше намушкан с нож, полицията застреля нападателя"}
{"url": "http://www.faktor.bg/bg/articles/novini/svyat/chas-predi-kraya-na-vota-izbiratelnata-aktivnost-v-rusiya-dostigna-60", "text": "Около 60% достигна избирателна активност в Русия час преди края на вота.  110 милиона избиратели гласуват вече почти цяло денонощие. Единствената интрига във вота се оказа - избирателната активност. През целия ден имаше пълна мобилизация на избиратели – цели футболни отбори, хокейни отбори. Гласува дори единственият руски космонавт в МКС, както и френският актьор Жерар Депардийо, който получи преди няколко години руско гражданство. Изборите в Руската Федерация се провеждат в 11 часови зони в над 120 000 изборни секции в страната. Избирателната активност е висока още от сутринта. За руснаците гласуването е традиция. А, за да бъде празничен духът, той е придружен от музика и от раздаване на балони от представители на Централната избирателна комисия. В една от изборните секции някои гласоподаватели дори се поздравяват с празника, какъвто за тях е изборният ден. Освен информация за кандидатите във всяка избирателна секция има видеокамери, с тяхна помощ на специален уебсайт всеки може проследи как върви гласуването.", "date": "2018.03.18", "title": "Час преди края на вота: Избирателната активност в Русия достигна 60%"}
{"url": "http://www.faktor.bg/bg/articles/novini/svyat/parvi-rezultati-putin-pecheli-sas-71-95", "text": "При преброени около 20: от гласовете Владимир Путин печели президентските избори със 71.95%.  Това е по-висо резултат отколкото през 2012 година, когато той спечели изборите с 63 процента. На второ място е кандидатът на Комуунистическата партия Павел Грудинин с малко над 15%, на трето-националисът Владимир Жириновски с 6.5. Четвърта е Ксения Собчак с малко над 1%. В 23 часа на Червения площад ще започне празничен концерт в чест на 4-тата годишнина от анексирането на Крим.", "date": "2018.03.18", "title": "Първи резултати: Путин печели със 71.95%"}
{"url": "http://www.faktor.bg/bg/articles/politika/hlyab-i-pasti/sindromat-lazhlivoto-ovcharche-elena-korni-ko", "text": "Народните представители Елена Йончева и Георги Свиленски са сред личностите, които БСП обсъжда да издигне за кандидат-кмет на София на предстоящите местни избори догодина, както съобщи лидерът на столичната организация на социалистите Калоян Паргов.  Великолепно решение на другаря. Как да се изразя…. Съветските другари биха извикали \"Молодец Калоян“, \"Молодец Паргов!” Няма руснаците само Валери Симеонов да хвалят с тези думи, че е казал истината за патриарха им. Време е да се намесят и съветските другари, след като се разправят със западните империалисти, позволяващи си да оспорват  Софийският червен вожд Калоян Паргов очевидно има кристално  ясна стратегия за личността на избраника на Столетницата в столицата.  \"Търсим софийския Румен Радев, т.е. стратегия от тип на президентската\", разправя столичното червено величие. Много и от сърце се смях на този полет на мисълта на най-личния софийски социалист. На това му казвам аз стратегия. И тактика си я бива, строго прагматична, ако съм отгатнал правилно блестящия му замисъл.    За Георги Свиленски е ясно,  той е първият мъж на Десислава Радева, обявена тържествено за първа дама, след като бързо-бързо се взе с Румен Радев преди изборите. Така и двамата кацнаха тържествено в президентството, все едно със съветски Миг, ако не с „Грипен“ .  Надяват се явно в столичното БСП от нея Свиленски да е прихванал навремето лидерски качества и хъс. Явно   Няма друго разумно обяснение за това решение.  Президентите и кметовете, разбира се, не са овошки, да можеш да им ашладисаш по-благороден джинс, ама е логично. Думата „джинс“, апропо, означава потекло, произход. Родее се с джендър, но не е натоварена с негативните му значения, обогатени така ловко от БСП.. „Като си вземаш жена, гледай да е от джинс“, казва мъдрият български народ.. И правилно казва. А не, че те съветва да си вземеш джендър.     Предполага се, че Деси е научила Радев на някои хватки и на позитивно мислене, което да го изведе до върха, още докато му е била само пиарка във ВВС. Не само пиарка де. Няма само Моника Станишева да пиарства, че даже да стигне до там да си крие метаданните от пиара за Гинка Върбакова, както я набедиха „мръсниците“ от един вестник.   Апропо, един виц, който ми беше известен като за Бил и Хилъри Клинтън, вече е пригоден от народния певец за Радеви. Пасва им даже повече. Знаели, че нямат да ги пуснат сами след последното преследване на първата дама и свитата й от полицията, а и по принцип. Държавните гардове мразят държавните глави да не са под контрол.   Деси научил Румен как става, та потеглили само двамата из България. Да видят как живеят българите, какво мислят за достойния отговор, даден от президента  на патриарх Кирил, за способностите му в коремното превъртане…  Хубаво си прекарвалиРумен-горе, Румен-долу, . Румен тук, Румен там, покаже нещо на лоста, тя демонстрира една от любимите си блузки, трапеза с този и онзи виден местен другар, вечер тостове за СССР…Като едно време  И пак на път, за да видят теглилата народни. По едно време-аха         Наложило се да спрат в една малка бензиностанция. Деси, която шофирала, слязла да налее гориво, пременена с тъмни очила и бяла кърпа на главата, нали са инкогнито. Не е удобно президентът да пълни лично резервоара. Още повече, че бензиностанцията можело да е на Марешки, забравили да погледнат.  Не била негова, както се оказало. Пъргавият бензиджия, който бил и собственик на двете колонки там,  изпреварил Деси, хукнал към едната и гордо извадил пищова за гориво. После обаче  изгледал първата дама като ударен от гръм, промълвил замечтано името й, двамата възторжено се прегърнали, после се разцелували, не ти е работа. Президентът щял да си изгризе нашивките, добре, че вече не ходи с униформа. Разговорили се дамата и бензинджията едно четвърт час, докато не дошъл друг клиент.  Свършила сърдечната част, качила се Деси и запалила колата. „Кой беше тоя, цървул?“, не се сдържал Румен. „Кирчо ли, много добро момче, той ми е студентското гадже“, успокоила го тя. Самодоволна  усмивка украсила тутаксии президентското лице. „Ехххе…, ако се беше взела с него, нямаше сега са си първа дама, а щеше и ти да наливаш бензин“, обобщил Радев.  После започнал да се смее от сърце. Деси го изгледала изненадано, усмихнала се леко и отговорила кратко: „Нещо си се объркал, Румене. Ако се бях взела с него – Такива работи.  Патриарх Кирил Всерусиийки е дебнел Румен да е без Деси, за да му се накарва, като се замисля. Иначе тя щеше бързо да му обясни къде зимуват патриарсите. Шегата си е шега, вицовете са си вицове, ама това с Елена Йончева и на виц вече не прилича.  Тук трябва да отчетем ролята на „Синдрома на лъжливото овчарче“, който владее партията.    Предполага се, че бившата журналистка трябва да спечели софиянци с обвиненията, които хвърля наляво и надясно, като обвинява властта в корупция –централната, местната, каквато се сетиш власт. Това е добра идея, защото корупция определено има в грандиозни количества и българите от сърце я ненавиждат. Обикновено не е там, където казва Елена, но и това щеше да свърши работа за целите на предприятието…. Има само един проблем.  Българите на са прости, виждат ясно, че Йончева  се стреми не да открие и изобличи корупцията, а да помогне на БСП и Корнелия Нинова да яхнат коня, за да я оглавят. Не онзи красив вран жребец, който Корни обича да пришпорва по събори, а самата кобила България.  Елена дори може да е права за оградата по границата, суджуците и Деляновите роднини в община Хасково, но просто вече никой не й вярва. Друго щеше да е, ако беше такъв борец срещу корупцията и по времето на Станишев. Всички чудесно знаят защо го прави. И са ужасени да не дойде   Ето този синдром наричат „Лъжливото овчарче“. Няма и как да работиш за Корнелия, че   и да ти вярват. Такова животно просто нЕма. Друг е въпросът, че за самата БСП важи същото, с още по-голяма сила. Фигурата на Нинова е само логичен финал на тази политика.    Какво остава да работиш хем за партията, хем Корни да е лидер и да напира да става премиер с такова видимо нетърпение, че да е готова на всичко. А Йончева лично изнамира това всичко. Даже мислех да не споменавам нюанса „бивше гадже на Сергей Станишев“, но и той не е маловажен щрих за тази евентуална кандидатура.  Може пък и играта да е по-дълбока,  Нинова да иска да отмъсти така на Сергей заради джендърските проблеми с ПЕС. Дори на нея е ясно, че в София БСП ще бъде разгромена… Партията под властта на Корнелия е еманация на синдрома „Лъжливото овчарче“. Едва ли трябва да обяснявам защо.  Йончева също има своя принос в това отношение.  Един ден прекрасен гледам заглавие в женско списание:  И вътре снимки на един апартамент, трябва да беше половин декар, ама такъв, че и саудитските принцове няма да го откажат. Това вЕрно си е непосилна лекота на бититето, да ме прощава Милан Кундера, сътворил философска книга с такова заглавие. Там се развива една идея на Ницше, тук идеята, която е еманация на идеите в БСП, да построим комунизЪма за нас си. Да живееш, където живее Йончева , а да громиш дупките в оградата по границата, това е като Путин да се оплаква, че империалистите му нарушават човешките права.  Другарите могат само да съжаляват, че на такива напоследък не им хващат вяра. „Романтиката е сега в машините“, пише поетът. В джиповете, „Мерцедесите“ и „Майбасите“ най-вероятно„  Той не заслужава ли да е кандидат за кмет на София  от червените? Този самороден гений вчера защити въпросния Путин като един Матросов, каза, че по света се колебаели дали да подкрепят Лондон за твърдата реакция към Москва. Щях да падна от стола. Каза го само часове,  след като Вашингтон, Париж, Берлин, кой ли още не, заявиха категорично, че застават зад обвиненията на Великобритания към режима в Русия, убедени от представените доказателства.     Сал един Таско, самотен, но горд,  заяви:  „Между другото, все още има двоумение даже в най-близките съюзници на Великобритания дали не е прибързано обвинението, че Русия е замесена и искат повече доказателства за това\".  Като яростно се нахвърли на външния ни министър, че се изказала в тази посока. Сал един Таско го може това. А те дори да не го наредят в компанията на Йончева и Свиленски. Срамота, другари.", "date": "2018.03.18", "title": "Синдромът „лъжливото овчарче“  - Елена, Корни&ко"}
{"url": "http://www.faktor.bg/bg/articles/sport/tri-medala-za-katrin-taseva-v-kiev", "text": "Катрин Тасева спечели два сребърни медала, на топка и на лента, в неделния ден от Гран При турнира в Киев (Украйна). На бухалки грацията ни остана с бронзовото отличие. Катрин направи най-силното си изиграване на топка досега – 18.150 точки.  Пред нея завърши единствено рускинята Екатерина Селезньова, която се бори за място в топ 3 на „сборная“. Бронзът е за Мария Сергеева (17.550), отново от Русия, а така подиумът изглежда по същия начин като в многобоя в събота.  По-рано през деня Тасева допусна странна грешка на обръч и не беше убедителна в елементите с тяло и завърши на осмо място в този финал с оценка 15.000.", "date": "2018.03.18", "title": "Три медала за Катрин Тасева в Киев"}
{"url": "http://www.faktor.bg/bg/articles/sport/politsay-e-postradal-predi-macha-tsska-levski", "text": "Полицай е пострадал преди дербито ЦСКА – Левски на Националния стадион „Васил Левски“. Към 10.30 часа е получен сигнал за инцидент и в района на Ябланица, съобщиха от пресцентъра на МВР. По първоначални данни, пътуващи с два автобуса и два автомобила фенове на единия от отборите са засекли автобус и кола, в които били привърженици на другия отбор.  Маскирани излезли от двата автомобила и с бухалки започнали да трошат стъклата на превозните средства на опонентите си. От инцидента няма пострадали, има нанесени материални щети. Жертвите са успели да се изнесат от мястото и са потърсили помощ в РУ-Ябланица. В района на Тетевен е засечен единият от автомобилите и са задържани двамата мъже, пътуващи в него. Предприети са светкавични полицейски действия с цел установяването и задържането на останалите участници в инцидента. Предприети са действия за установяването на извършителите, както и на всички обстоятелства около случая с потрошения с камъни автобус на АМ „Тракия“ от по-рано днес.", "date": "2018.03.18", "title": "Полицай е пострадал преди мача ЦСКА-Левски"}
{"url": "http://www.faktor.bg/bg/articles/novini/balgariya/malchaliv-protest-sreshtu-hibridnata-voyna-na-rusiya-sabra-balgari-i-ukraintsi", "text": "Под проливен дъжд и под наслов „За достойнството на България! За единна Украйна” в центъра на София се състоя мълчалив протест на десетки българи и украинци, събрани от обща кауза.  Сдружението на украинските организации в България (СУОБ) \"Мати Украйна\" и Движение обществен натиск за пореден път се събраха под обединяващи лозунги и идеи, за да изкажат протеста си срещу арогантната намеса и хибридната война, която Руската федерация (РФ) извършва срещу България и Украйна;  - Срещу четиригодишната война на Путинова Русия срещу суверенна Украйна; - Срещу провокационната визита на московския и на всея КГБ патриарх Гундяев; - Срещу липсата на ефективно противодействие от българските институции против руските хибридни попълзновения; - Срещу недостойното поведение на български политици, висши държавни чиновници и обществени дейци, поставили се в услуга на руската полуимперия; - Срещу разюзданата проруска пропаганда в българските медии; - Срещу бездействието на органите за вътрешна сигурност пред заплахите от паравоенни формирования и наглото милиционерско „профилактиране” на български граждани в угода на хибридни руски патриарси, путинови „Нощни вълци” и псевдоосвободителски антибългарски акции; - Срещу незаконните избори в окупирания Крим; - Срещу военната агресия, незаконната анексия на Крим и продължаващата война на РФ срещу суверенна и независима Украйна. Мълчаливият протест нпомни, че България все още е пълноправен член на НАТО и на Европейския съюз, че с действието и бездействието си тези лица все по-релефно се открояват като прислужници на Путиновия режим и като саботьори срещу решенията и действията на евроатлантическите ни съюзници.", "date": "2018.03.18", "title": "Мълчалив протест срещу хибридната война на Русия събра българи и украинци"}
{"url": "http://www.faktor.bg/bg/articles/novini/balgariya/tsvetan-tsvetanov-i-klod-moraes-otkrivat-sreshtata-na-savmestnata-grupa-za-parlamentaren-kontrol-na-evropol", "text": "Председателят на Комисията по вътрешна сигурност и обществен ред Цветан Цветанов и председателят на Комисията по граждански свободи, правосъдие и вътрешни работи в Европейския парламент Клод Мораес ще открият на 19 март срещата на Съвместната група за парламентарен контрол на Европол, съобщиха от пресцентъра на Народното събрание.  Двамата ще бъдат съпредседатели на четвъртото събитие от Парламентарното измерение на Българското председателство на Съвета на ЕС, което ще започне в 8.30 часа в зала 3 на НДК.  Съвместната група за парламентарен контрол е единствена по рода си форма за надзор над функционирането на Европол от страна на Европейския парламент, съвместно с националните парламенти. Това е втората среща на групата след нейното учредяване. Домакин на форума е Комисията по вътрешна сигурност и обществен ред.  В срещата ще участват комисарят по цифрова икономика и цифрово общество Мария Габриел, комисарят за Съюз за сигурност Джулиан Кинг, изпълнителният директор на Европол Роб Уейнрайт, председателят на Управителния съвет на Европол Прит Паркна и др.  В 13.00 часа е предвидена пресконференция на Цветан Цветанов, Мария Габриел, Клод Мораес, Джулиан Кинг и Роб Уейнрайт в зала 6 на НДК. Минало и бъдещо сътрудничество със страните от Западните Балкани е темата на презентациите на Олдрих Мартину, заместник-изпълнителен директор на Европол и на Владимир Ребич, генерален директор на полицията в Министерство на вътрешните работи на Република Сърбия.  Участниците ще обсъдят Проекта на многогодишното програмиране на Европол 2019 - 2021 с Роб Уейнрайт, изпълнителен директор на Европол. Прит Паркна, председател на Управителния съвет на Европол, ще предостави актуална информация за работата на Управителния съвет на Европол със специален фокус върху Стратегията за външно действие на Европол 2017-2020.  Комисарят по цифрова икономика и цифрово общество Мария Габриел ще говори на тема \"Противодействието на незаконното съдържание онлайн и оптимизиране на киберсигурността: Центърът за борба с киберпрестъпленията на Европол и Звеното на ЕС за сигнализиране за незаконно съдържание в интернет\". За приноса на Европол към борбата с тероризма и превенцията на организираната престъпност ще говорят комисарят за Съюз на сигурност Джулиан Кинг и изпълнителният директор на Европол Роб Уейнрайт.", "date": "2018.03.18", "title": "Цветан Цветанов и Клод Мораес откриват срещата на Съвместната група за парламентарен контрол на Европол"}
{"url": "http://www.faktor.bg/bg/articles/novini/svyat/boris-dzhonsan-rusiya-tayno-e-trupala-zapasi-ot-veshtestvoto-novichok", "text": "Британският министър на външните работи Борис Джонсън заяви в интервю за ВВС, че Русия тайно е складирала запаси от нервнопаралитичното вещество, използвано при отравянето на бившия руски двоен агент Сергей Скрипал и е проучвала как подобни оръжия биха могли да се използват при убийства, предаде Ройтерс.  Великобритания твърди, че Русия е използвала нервнопаралитичното вещество от съветско време \"Новичок\", за да извърши нападение срещу Скрипал и дъщеря му Юлия, при което за пръв път от Втората световна война в Европа е било употребено химическо оръжие.  Русия отрича да е замесена по какъвто и да е начин.  \"Разполагаме с доказателства за периода от последните десет години, че Русия не само е проучвала употребата на нервнопаралитични вещества за убийства, но и е произвеждала и складирала \"Новичок\", каза Джонсън.  Заради нападението Великобритания и Русия експулсираха взаимно по 23 дипломати, а отношенията им достигнаха до най-ниската си точка от Студената война.  Утре в Обединеното кралство ще пристигнат представители на Организацията за забрана на химическите оръжия, за да изследват пробите от използваното при атаката вещество, а резултатите ще станат известни след около две седмици, заяви британското министерство на външните работи. В интервюто за Би Би Си Джонсън заяви, че уликите за отравянето \"неумолимо водят към Кремъл\", предаде БТА, цитирайки АП.  Министърът допълни, че идната седмицата ще има заседание на британския Съвет за национална сигурност, на което ще бъде обсъдено какви по-нататъшни мерки евентуално да предприеме Великобритания.", "date": "2018.03.18", "title": "Борис Джонсън: Русия тайно е трупала запаси от веществото \"Новичок\""}
{"url": "http://www.faktor.bg/bg/articles/novini/svyat/s-tafrov-ne-e-redno-putin-da-idva-u-nas-predi-ruskata-strana-da-se-izvini-za-arogantnoto-povedenie-na-patriarh-kiril", "text": "\"Руснаците ще преизберат Владимир Путин за президент, защото няма алтернатива и защото вече десетилетия наред в Русия няма истинска демокрация, това са избори без избор“. Политолозите имат различни термини, един от тях е електорален авторитаризъм\", заяви пред бТВ бившият заместник-министър на външните работи и дългогодишен посланик Стефан Тафров. \"Във вота няма интрига, самият Путин почти не прави кампания, тъй като нямаше нужда от това – той контролира всичко, не позволи на най-сериозния си противник – Алексей Навални, да се яви на изборите. Тъжно е, защото руският народ, както всички народи, заслужава истинска демокрация, но изглежда, че това е изборът на голяма част от руснаците\", коментира той. \"Според статистиката на Световната банка Русия е на 12-о място в света по БВП. По брутен продукт на глава от населението заема между 55-о и 60-о място, въпреки всички усилия на Путин, продължава да няма пътища, истински болници в голяма част от страната, бедността нараства, особено през последните две години. Така че няма с какво да се похвали Путин. Конфликтът между телевизора, където Путин се хвали със своите външнополитически успехи, и хладилника в Русия се засилва\", каза Тафров. \"Не би трябвало Путин да дойде на посещение у нас след такъв сериозен дипломатически инцидент между България и Русия, след това абсолютно недопустимо поведение на висш представител на Русия като руския патриарх. Не е редно Путин да идва, преди руската страна да се извини за арогантното поведение на патриарха\", заяви той. Тафров коментира и изострените отношения между Лондон и Москва след нападението срещу бившия шпионин Сергей Скрипал и дъщеря му.  \"Това е един от най-острите инциденти в двустранните отношения, който обаче все повече се превръща не само в проблем на двустранните отношения между Великобритания и Русия, а и между Запада и Русия. Това, което се случва, е много сериозно, говори се за държавен тероризъм, тъй като употребата на този нервнопаралитичен газ е извършена на британска територия засяга и британски граждани\", каза по този повод Тафров.", "date": "2018.03.18", "title": "С. Тафров: Не е редно Путин да идва у нас, преди руската страна да се извини за арогантното поведение на патриарх Кирил"}
{"url": "http://www.faktor.bg/bg/articles/novini/svyat/v-nyu-york-startira-za-parvi-pat-konferentsiya-putincon-posvetena-na-prestapleniyata-na-putin-video", "text": "В Ню Йорк вече втори ден се провежда международна конференция под надслов „Putin Conference“ (съкращение PutinCon), посветен на престъпленията на режима на Путин - от втората война в Чечения и Беслан до войната в Сирия. За това съобщават организаторите на форума, пише Каспаров .ру. Тя се организира за първи път от независимата организация за правата на човека \"Човешки права\". Участниците във форума ще обсъдят идването на Путин на власт, неговата политика и сегашния режим в Русия. Със свои позиции  на конференцията ще се представят 30 авторитетни експерти и анализатори от шест страни, сред които са Гари Каспаров, Уилям Браудър, Дейвид Саттер, Евгений Киселов Бабченко, Андрей Солдатов, Маша Гесен, Владимир Кара-Мурза, както и други добре известни лектори.", "date": "2018.03.18", "title": "В Ню Йорк стартира за първи път конференция \"Putincon\" посветена на престъпленията на Путин(видео)"}
{"url": "http://www.faktor.bg/bg/articles/novini/svyat/rusnatsite-v-balgariya-glasuvat-bez-izbiratelni-spisatsi", "text": "Над 5000 руски граждани гласуват у нас на изборите за президент на Русия: в София, Пловдив, Варна и Бургас.  Предварително с подвижни урни пък бяха обиколени и над 20 отдалечени града на България. До обяд гласувалите бяха 3000. На изборите присъстват наблюдатели на всички кандидати за президент. \"Никой не знае колко човека живеят в София и затова един може може да гласува на различни места. На изборите за руски президент в чужбина, включително и в България се провеждат без избирателни списъци, което пък дава възможност на всеки да гласува на няколко места, по няколко пъти\", коментира Александър Оболодник, наблюдател на Ксения Собчак. \"Преди получаване на бюлетината комисията пита гласоподавателя дали вече е гласувал. Ако излъже, носи административна и наказателна отговорност при големи мащаби\", отговори на това обвинение Алексей Ушаков, завеждащ консулската служба на посолството. Резултатите от изборите в България ще станат ясни към 23 ч. В посолството се готвят и да отпразнуват победата на новия-стар президент с руска водка и деликатеси.", "date": "2018.03.18", "title": "Руснаците в България гласуват без избирателни списъци"}
{"url": "http://www.faktor.bg/bg/articles/novini/balgariya/oranzhev-kod-za-burni-vetrove-i-valezhi-za-tsyalata-strana", "text": "За цялата страна е обявен оранжев код заради очаквани бурни ветрове и валежи.  Ураганен вятър със скорост от над 160 км/ч отнесе покриви на къщи във Враца. Съборени са и електрически стълбове. Във връзка със силния вятър в София шест екипа на дирекция Аварийна помощ и превенция са отреагирали на близо 50 сигнала за паднали клони и дървета, както и паднали ламарини от 23 обекта и части от билбордове 4 бр. През системата 112 са получени близо 100 сигнали от вчера следобед до тази сутрин, съобщава пресцентърът на Софийска община. Екипите на аварийна помощ и пожарната са работили през цялата нощ и дейността по почистване и обезопасяване продължава. Отстранени са опасни клони на ул. Българска морава, паднали клони на ул.Искър върху контактно-кабелната мрежа. Дежурните екипи на дирекция Аварийна помощ и превенция са извършили обходи на територията на Столична община с цел оглед състоянието на реките и водните обекти. За днес прогнозата за времето е за продължаване на вятъра умерен до силен, като се очакват валежи от дъжд, временно интензивни и придружени с гръмотевици. Напомняме на гражданите да бъдат внимателни при придвижването си на открито в неделния ден. В областите Добрич, Разград, Русе и Силистра се очакват валежи от сняг, могат да се образуват и поледици.  Застудяването ще продължи и през новата седмица. Снегопочистващата техника е в готовност да заработи по високопланинските проходи и пътища. От АПИ апелират да се тръгва на път с автомобили, подготвени за зимни услови", "date": "2018.03.18", "title": "Оранжев код за бурни ветрове и валежи за цялата страна"}
{"url": "http://www.faktor.bg/bg/articles/novini/svyat/balgaromrazetsat-sataninski-da-iztriem-britanskite-ostrovi-ot-kartata-na-sveta-v-otgovor-na-zaplahite-kam-rusiya", "text": "Русия вече е готова с отговор на истерията във Великобритания, която се случва не за първи път, заявява Сатановски, цитиран от nation-news.ru. Той изтъква, че двете страни вече трети век не могат да намерят допирни точки по казуса Крим.  Политологът Евгений Сатановски коментира ситуацията, свързана с руско-британските отношения на фона на разрастващия се скандал, свързан с покушението над бившия полковник от ГРУ Сергей Скрипал, за чието отравяне е заподозряна Русия. Както отбелязва  \"Экономика Сегодня\", в ефира на радио \"Вести ФМ\" политологът е изразил мнение, че особената ситуация, в която се намира Великобритания днес, едва ли ще може сериозно да стресне и навреди на Русия.  Според политолога заплахите на Великобритания за налагане на санкции на Русия и изгонването на руски дипломати няма да има особено значение за Кремъл, доколкото, както напомнят експерт, през 1927 година са били „изгонени всички“ и отбелязва, че дори да напуснат страната всички руснаци, които в Лондон и неговите околности наброяват 32 000, руските правоохранителни органи само ще бъдат щастливи. В отговор на евентуалното замразяване на руските активи в Лондон, ако изведнъж решат, че те представляват опасност за Обединеното кралство, Сатановски отбелязва, че Русия също има отговори и един от тях е – да изтрие британските острови от картата на земята.  Сатановски е политолог, свързан с режима на Кремъл, който в множество коментари напада без повод България и се държи пренебрежително към приноса й за руската култура и духовност.", "date": "2018.03.18", "title": "Българомразецът Сатановски: Да изтрием британските острови от картата на света в отговор на заплахите към Русия"}
{"url": "http://www.faktor.bg/bg/articles/novini/svyat/diplomat-skandalat-sas-skripal-shte-zasili-pozitsiite-na-putin-v-rusiya", "text": "\"Русия не печели от скандала с Великобритания заради опита за убийство на бившия агент Сергей Скрипал\", коментира напрежението между Москва и Лондон бившият посланик в Русия Пламен Грозданов. \"Този скандал до известна степен може да засили позициите на Путин, това е така, но няма да има съществено влияние за неговия избор, защото той до голяма степен е предрешен избора на нов президент в Русия предвид огромната популярност, която има държавният глава сред своите граждани\", добави той. \"Заради предварително ясния победител на изборите, все по-малко руснаци отиват до урните. Затова и акцент в кампанията тази година беше избирателната активност, която вече е около 60 %, в сравнение с близо 75 след първия мандат на Владимир Путин. В същото време в руското общество расте броят на недоволните от влошаващата се икономическа ситуация в страната\", коментира Грозданов.    \"При всички случаи има недоволство сред руското население заради това, че икономиката не се развива добре. В някои сектори тя се развива добре, но в някои сектори все още не са извършени необходимите реформи, които ще дадат възможност по-голямата част от Брутния вътрешен продукт да се произвежда, да се създава в преработващата промишленост. В Русия все още само 16 % от БВП се формира в преработващата промишленост\", каза още той. \"Ръководството на Русия и лично Путин обаче не демонстрират никакво намерение за реформи в близко бъдеще. Провеждането на реформи означава демократизиране на руското общество, нека така да го кажем. Демократизирането на руското общество, даването на повече възможности за самостоятелна инициатива, за предприемачество, ще започне да формира една нова обществена класа, една нова средна класа, която при всички случаи ще постави своите политически и икономически изисквания в бъдеще\", смята бившият посланик в Москва.", "date": "2018.03.18", "title": "Дипломат: Скандалът със Скрипал ще засили позициите на Путин в Русия"}
{"url": "http://www.faktor.bg/bg/articles/novini/balgariya/kray-na-ostavenite-na-proizvola-na-sadbata-yazoviri", "text": "\"В страната има малко над 6 000 язовира, като от тях са проверени около 5 700. Над 4 500 от тях са общински. През миналата година проблемните язовири са били 207, в момента са 131, т.е. много от собствениците са предприели някакви действия\", съобщи пред БНР министърът на икономиката  Емил Караниколов. \"До дни ще бъде изготвен законопроект за промени в няколко закона и в Закона за водите, които да позволят държавата да поеме грижата над язовирите, които общините не са в състояние да стопанисват. Основният проблем е липсата на средства, най-често в общините. Към момента ние съставяме актове за установяване на административни нарушения, издаваме наказателни постановления, но това не решава проблема с осигуряване на финансирането\", каза той и добави, че в понеделник ще бъде последната среща на всички заинтересовани страни и ведомства при вицепремиера Валери Симеонов.  \"Говорим за държавното предприятие, където ще бъде прехвърлена собствеността на абсолютно всички язовири – предимно общински, за които общините нямат средства и възможност да ги поддържат\", заяви министърът като обясни, че финансирането на това държавно предприятие ще става през държавния бюджет.  \"В момента се обсъжда и възможността за създаване на специален фонд, който да генерира средства от стопанската дейност на тези язовири, ако те имат такава. „В закона предвиждаме и един анализ, който ще бъде направен за необходимостта дали всички язовири трябва да съществуват. Най-важното е да успокоим гражданите, че ще има единно звено, което ще отговаря пред всички за управлението на тези язовири, а не да се прехвърля отговорност\", съобщи Караниколов.", "date": "2018.03.18", "title": "Край на оставените на произвола на съдбата язовири"}
{"url": "http://www.faktor.bg/bg/articles/novini/svyat/germanski-ministar-es-da-spre-da-vzima-resheniya-bez-obsazhdane-ili-saglasie-na-stranite-chlenki", "text": "Вътрешният министър на Германия Хорст Зеехофер обвини ЕС, че покровителства източните държави-членки по казуса с разпределянето на мигрантите.  В интервю за германския \"Велт ам Зонтаг\" вътрешният министър споделя, че границата на страната трябва да продължава да бъде охранявана, след като ЕС не може да опази външните си граници.  Зеехофер критикува ЕК за поучителния й тон спрямо източните страни в Общността, които отказват да приемат бежанци по програмата за квотно разпределение.  \"Всяка държава си има гордост\", добавя министърът. Той призова ЕС да спре да взима решения без обсъждане или съгласие на страните-членки.  Зеехофер съветва за продължителен и търпелив диалог в Брюксел, след който, според него, повечето държави в Съюза ще подкрепят разпределянето на бежанците.", "date": "2018.03.18", "title": "Германски министър: ЕС да спре да взима решения без обсъждане или съгласие на страните-членки"}
{"url": "http://www.faktor.bg/bg/articles/novini/svyat/nad-500-000-dushi-otgovaryat-za-sigurnostta-po-vreme-na-prezidentskite-izbori-v-rusiya", "text": "Над 500 000 души се грижат за безопасността по време на президентските избори днес в Русия, предаде ТАСС.  За осигуряване на безопасността са мобилизирани силите и средствата на Единната държавна система за предупреждения и ликвидация на извънредните ситуации. Сигурността е поверена на над 532 000 души и 110 000 единици техника. В това число влизат служители на министерството на извънредните ситуации и на правоохранителните органи, както и на други служби.  Служители на полицията и на руската гвардия също се грижат за сигурността в хилядите избирателни участъци. Там дежурят и пожарникари и спасителни екипи.  Най-малко 40 000 камери за видеонаблюдение ще бъдат монтирани в избирателните секции, за да бъдат предотвратени измами. Над 1500 чуждестранни наблюдатели са акредитирани освен хилядите руски наблюдатели.  Първите избирателни секции в най-източните райони отвориха врати още в 20 ч. по Гринуич (22 ч. българско време) в събота, а последните ще затворят в 18 ч. по Гринуич в неделя (20 ч. българско време).  Всъщност първите бюлетини бяха пуснати още преди дни в някои труднодостъпни арктически райони.", "date": "2018.03.18", "title": "Над 500 000 души отговарят за сигурността по време на президентските избори в Русия"}
{"url": "http://www.faktor.bg/bg/articles/novini/balgariya/b-asparuhov-mezhdunarodnoto-polozhenie-ne-mozhe-da-se-vzrivi-zaradi-skripal", "text": "\"Опитът беше аматьорски, иначе нямаше да си говорим с вас. Спаси ме това, че пих от кафето само 2-3 глътки. Просто не исках да пия кафе. Бях уморен. След това се почувствах зле и месеци наред бях много зле. Пия лекарства и до сега\", разказа за опита за отравянето му в началото на 90-те години бившият шеф на разузнаването генерал Бриго Аспарухо пред Нова телевизия. \"Отношенията между Русия и Великобритания са наситени с такива събития. Винаги има нещо са си връщат и го правят\", коментира той отравянето на бившия руски шпионин Сергей Скрипал.  \"За съжаление такива методи не са новост. Исторически, върнете се към Тургут Йозал, 93 година, изведнъж гръмнаха медиите, че е отровен в българското посолство. Това беше фалшива новина. Според съпругата му, на изложба на наш скулптор, той е изпил една лимонада. След това се е върнал у дома и е получил инсулт. За Юшченко пак обвиниха Русия\", припомни той. \"Помислете си логично. Скрипал е разкрит, съден и е лежал в Москва. Разменен е за други шпиони. Какъв е интересът на Русия да си остави визитната картичка на това гнусно деяние. \"Новичок\" е произведен от Русия, но много бързо в един хор всички започнаха да обвиняват Русия. Не знаем истината. Джереми Корбин, лидерът на лейбъристите, казва, че започва студена война без доказателства\", каза Аспарухов.  По думите му, Скрипал е жертва на интересите на Великобритания и други страни.  Според Аспарухов, заради случая със Скрипал международното положение не може да се взриви.", "date": "2018.03.18", "title": "Б. Аспарухов: Международното положение не може да се взриви заради Скрипал"}
{"url": "http://www.faktor.bg/bg/articles/novini/svyat/albaniya-arestuva-39-dushi-za-trafik-na-hora-izdirva-i-dvama-balgari", "text": "Албанската полиция арестува 39 души за трафик на хора, съобщи АП. Сред тях има и поне двама българи.  Издирват се още 12 души.  Те са транспортирали нелегално хиляди албанци във Великобритания, Канада и САЩ.  Получавали са между 9 000 и 30 000 долара за услугите си.  Ударът на властите е в резултат на продължително разследване срещу престъпни клетки в десетки държави. При арестите са били иззети документи, техника, коли и оръжие.", "date": "2018.03.18", "title": "Албания арестува двама българи за трафик на хора"}
{"url": "http://www.faktor.bg/bg/articles/novini/svyat/stoltenberg-rusiya-stava-vse-po-nepredvidima-i-po-agresivna", "text": "НАТО трябва да подобри отбранителните си способности и готовността си да действа като последица от все по-агресивните и непредсказуеми действия на Русия. Това обяви генералният секретар на алианса Йенс Столтенберг в интервю за германския в. \"Велт ам зонтаг\", цитирано от Ройтерс. Столтенберг каза, че очаква германският канцлер Ангела Меркел и другите лидери от НАТО да внесат промени в подхода си на следващата среща на върха на алианса през юли в Брюксел, заради риска Русия поетапно да придаде повече тежест на ядрените си оръжия в доктрината си, в ученията и в новите си военни способности. \"Мисля, че канцлерът Меркел и нейните колеги, ние ще трябва да се изправим през взимането на нови решения на срещата на върха през юли. Ние трябва да сме нащрек и решителни\", каза Столтенберг. Той обвини Русия, че се опитва да дестабилизира Запада с нови ядрени оръжия, кибератака и прикрити действия, в това число и отравянето на бившия руски двоен агент Сергей Скрипал и неговата дъщеря в британския град Солсбъри. \"Винаги можем да направим повече и трябва да размишляваме върху това сега. Солсбъри следва, както всичко показва, един модел, който ние наблюдаваме от няколко години - Русия става все по-непредвидима и по-агресивна\", заяви генералният секретар. Русия отрича да има нещо общо с отравянето и казва, че алиансът е риск за мира в Европа. \"Русия не трябва да си прави погрешни сметки. Ние сме винаги готови да отговорим, когато съюзник е атакуван военно. Ние искаме правдоподобно разубеждаване. Ние не искаме война. Нашата цел е деескалация\", каза Столтенберг. Той допълни, че хибридната война може да бъде добавена в дневния ред на следващия съвет НАТО-Русия. Столтенберг призова също така Русия да се придържа към договорите за контрол на ядрените оръжия. Генералният секретар посочи като доказателство за руската заплаха анексирането на Крим преди четири години, и подкрепата за сепаратистите в Украйна, както и военното присъствие в Молдова и Грузия, намесата в западни избори и в сирийската война.", "date": "2018.03.18", "title": "Столтенберг: Русия става все по-непредвидима и по-агресивна"}
{"url": "http://www.faktor.bg/bg/articles/novini/balgariya/o-gerdzhikov-zaplashiha-me-che-ako-ne-dam-20-hil-leva-shte-ubiyat-zhena-mi", "text": "\"В последните години у нас законите се правят безотговорно, популистки и непрофесионално\", коментира пред бТВ председателят на Консултативния съвет по законодателство към председателя на Народното събрание проф. Огнян Герджиков. \"Когато виждам как се творят законите, особено в последните години, наистина излизам от равновесие\", каза той и даде пример със закона за КТБ: \"Той е явно противоконституционен, ачик-ачик. Със задна дата се обявяват за недействителни сделки, които са извършени преди. Това нещо в белия свят го няма, това нещо не може да съществува, това е погазване на елементарни правни принципи. Не знам защо досега никой от тези, които могат, не са сезирали Конституционния съд\", каза Герджиков.  \"На два пъти съм бил жертва на опит за телефонна измама. Вторият път беше особено брутален. Последния път ми искаха 20 хил. лв, иначе щяха да убият жена ми и мен\", разказа той и добави, че не желае да се връща към случая и да изпада в подробности.", "date": "2018.03.18", "title": "О. Герджиков: Заплашиха ме,че ако не дам 20 хил. лева, ще убият жена ми"}
{"url": "http://www.faktor.bg/bg/articles/novini/balgariya/emil-dimitrov-nay-mnogo-koruptsionni-praktiki-ima-pri-gorivata", "text": "\"Най-антикорупционният закон\", нарече новия  законопроект за горивата Емил Димитров-Ревизоро, депутат от \"Обединени патриоти\" и председател на Комисията за борба със сивата икономика  пред БНТ. Целта му е да регулира фирмите от сектора, като те минат на регистрационен режим.  \"Законопроектът се подготвя 6 години и е най-нежеланият\", каза Димитров.  Той допълни, че има 2800 регистрирани и 7000 нерегистрирани бензиностанции.  \"Най-много корупционни практики има при горивата\", посочи Емил Димитров. \"Вече имаме уреди по пристанищата. Имаме контрол над цистерните, които са в големите бази и рафинерии. Това, което е предмет и на този закон, е пътят, транспортът и обектите, на които се усвояват горива, но не се контролират\", коментира той.", "date": "2018.03.18", "title": "Емил Димитров: Най-много корупционни практики има при горивата"}
{"url": "http://www.faktor.bg/bg/articles/novini/svyat/e-poptodorova-greshka-e-da-se-smyata-che-rusiya-mozhe-da-bade-privlechena-v-ramka-pozvolyavashta-harmonichni-otnosheniya-sas-zapada", "text": "\"Изборите в Русия не са интересни. Те са скучни и предсказуеми, с предизвестен край. Там интригата единствено е свързана с това колко души ще излязат да гласуват\", заяви пред Нова телевизия Елена Поптодорова, вицепрезидент на АТА, директор в Атлантическия клуб. По думите й в никакъв случай няма нова Студена война. \"Нещата не са добри, лоши са, но в никакъв случай няма нова Студена война. Даже се стига до предупреждение за Трета световна война, за да се омаловажи ролята на лоши политически решения, ролята на човешкия политически фактор в грешки, които са направени. Грешка е да се смята, че Русия може да бъде привлечена и вкарана в такава концептуална рамка, която да позволи по-хармонично общуване със Запада по нормите на западното общество. Това е невъзможно\", каза още Елена Поптодорова.", "date": "2018.03.18", "title": "Е. Поптодорова: Грешка е да се смята, че Русия може да бъде привлечена в рамка, позволяваща хармонични отношения със Запада"}
{"url": "http://www.faktor.bg/bg/articles/novini/svyat/i-indzhev-rusnatsite-pravyat-izbor-mezhdu-poveche-i-po-malko-putin", "text": "\"Изборите в Русия са напълно предрешени и Владимир Путин ще спечели нов мандат, единствената интрига е каква ще бъде избирателна активност\", прогнозира журналистът Иво Инджев.  Според него големият брой гласуващи е основната цел на режима на Путин, за да се покаже, че изборите са напълно демократични.  \"Това е избор между повече и по-малко Путин. В този смисъл ще има по-малко Путин. Такива са поне индикациите. Ако има някаква интрига това е каква ще бъде избирателната активност. Официалните власти се стремят към около 80%, такива са свръхоптимистичните очаквания. Голямата реклама, която тече в Русия е за участие в изборите. Всякакви реклами, които призовават гражданите да гласуват, сякаш не е ясно, че това е призив на държавата. Тя това цели и иска да покаже – че в Русия има работеща демокрация и страшно много хора са определили този резултат, който е предрешен\". \"Отравянето на бившия агент Сергей Скрипал и дъщеря му Юлия в Лоднон с нервно-паралитичното вещество \"Новичок\" също може да повлияе на резултатите на изборите, но не и в негативен план. Точно обратното – щабът на Путин ще използва поведението на Великобритания в своя полза. Там използват всяко остро изказване на западни политици срещу Русия като доказателство за твърдението, че Западът е лош, има лоши намерения спрямо добри руснаци и добрата Русия\", коментира той.", "date": "2018.03.18", "title": "И. Инджев: Руснаците правят избор между повече и по-малко Путин"}
{"url": "http://www.faktor.bg/bg/articles/novini/balgariya/prof-tagarev-balgariya-e-chlen-na-nato-a-se-darzhi-neadekvatno", "text": "Подписаният договор от министър Красимир Каракачанов за модернизация на българските МиГ-29 с руската РСК МиГ е неадекватно поведение за един член на НАТО. Това обяви по телевизия „Блумбърг“. бившият  служебен министър на отбраната и експерт на Атлантически съвет на България проф. Тодор Тагарев. „Това поведение на министерството е неадекватно с оглед целия поток на информация за това какво ще предприеме ЕС, както ще предприеме Северноатлантическият алианс срещу Москва. Още повече с оглед на казуса с отровения бивш руски шпионин Сергей Скрипал, за което Западът обвинява именно Русия“, коментира проблема Тагарев.  „Ние отново подписване договор за поддръжка на основни бойни способности с Русия, и то договор, който е значителен по обем, за 4-годишен период. Тук бяха изолирани всички възможни алтернативи. Те бяха изолирани не само от процедурата, а дори и от дискусията“, подчерта бившият военен министър.", "date": "2018.03.18", "title": "Проф. Тагарев: България е член на НАТО, а се държи неадекватно към партньорите"}
{"url": "http://www.faktor.bg/bg/articles/novini/svyat/chehiya-slovakiya-i-shvetsiya-othvarliha-tvardeniyata-che-veshtestvoto-novichok-e-doshlo-ot-tyah", "text": "Чехия, Словакия и Швеция отхвърлиха твърденията на говорителката на руското външно министерство Мария Захарова, че те биха могли да бъдат източниците на невротоксина, използван срещу бивш двоен руски агент и дъщеря му в Южна Англия, предаде Асошиейтед прес. Захарова каза в ефира на телевизионния канал „Россия 24” днес, че най-вероятно източникът на невротоксина е самата Великобритания, Чехия, Словакия, Швеция или САЩ. Русия обяви за персона нон грата 23 британски дипломати, които в срок от една седмица трябва да напуснат страната. Освен това закри генералното консулство на Великобритания в Санкт Петербург и прекрати дейността на Британския съвет в Русия, съобщи министерството на външните работи, след като посланикът на Великобритания в Русия Лори Бристоу бе извикан в руското външно министерство. Шведската външна министърка Маргот Валстрьом написа в „Туитър”, че „енергично отхвърля неприемливите и неоснователни предположения”. Чешкият външен министър Мартин Стропницки определи изявлението като „абсурдно обвинение”.", "date": "2018.03.18", "title": "Чехия, Словакия и Швеция отхвърлиха твърденията, че веществото \"Новичок\" е дошло от тях"}
{"url": "http://www.faktor.bg/bg/articles/novini/balgariya/dazhd-i-vyatar-temperaturite-se-zapazvat-visoki", "text": "В Западна България ще започнат валежи от дъжд, които през деня ще обхванат страната. По линията на преминаващия студен фронт валежите временно ще са интензивни, на места значителни по количество.  Температурите ще бъдат все още високи - между 9 и 14 градуса, а към 14 часа - в широк интервал от 0 в североизточните, до 20 градуса в югоизточните райони.  Над Черноморието ще е облачно, след обяд с валежи от дъжд, на места интензивни. Възможни са гръмотевици. Около обяд температури ще бъдат в широки граници от 6 до 20 градуса, но ще се понижават и вечерта по северното крайбрежие вече ще са 0-2 градуса. Температурата на морската вода ще е 7-8 градуса. Вълнението на морето - 3-4 бала.  Над планините ще е облачно, с валежи и намалена видимост. На места те ще са интензивни, придружени с гръмотевици. Ще духа силен и бурен югозападен вятър. Максималната температура на височина 1200 метра ще е около 7 градуса, на 2000 метра - около 2 градуса, но през деня ще се понижават, съобщават от НИМХ-БАН.", "date": "2018.03.18", "title": "Дъжд и вятър, температурите се запазват високи"}
{"url": "http://www.faktor.bg/bg/articles/novini/balgariya/grazhdani-na-protest-v-sofiya-sreshtu-ruski-izbori-v-krim-i-hibridnata-voyna-na-kremal", "text": "Днес, 18 март от 11:00 до 12:30 на пл. „Независимост“ №1 (триъгълника между Министерския съвет и Президентсвото)  ще се проведе граждански протест срещу цензурата, полицейския произвол и агресивната и арогантна намеса на Руската федерация във вътрешните работи на Република България.  Протестът е и срещу хибридната война, която Русия води срещу България, и против сталинските методи на сплашване на патриоти чрез милиционерски предупредителни \"протоколи\". Гражданите ще изразят и несъгласието си, че в Руска федерация в разрез с междунардните правни норми днес се провеждат президентски избори и в анексирания от нея украински Крим. Трябва да кажем „не” на кървавата война, която Руска федерация вече 4-та година води срещу Украйна. Това е протест и срещу незаконната окупация на украинските територии и анексирането на Крим, казват организаторите от Движение Обществен натиск и Сдружение на украинските организации в България.", "date": "2018.03.18", "title": "Граждани на протест в София, срещу руски избори в Крим  и хибридната война на Кремъл"}
{"url": "http://www.faktor.bg/bg/articles/novini/svyat/predizvesteni-izbori-v-rusiya-69-za-putin", "text": "Последните прогнози на социолозите за президентските избори в Русия сочат безапелационна победа на действащия президент Владимир Путин. Единствено процентите, с които той ще победи се различават, но не много, в различните прогнози. Най-вероятно подадените гласове за действащия президент ще са 69%. Останалите седем кандидати ще си разпределят около 30%.  На политическата сцена тази година се качи и дъщерята на бившия кмет на Санкт Петербург - Ксения Собчак, единствената жена, която е кандидат за поста.  Въпреки това, в списъка липсва едно име, считано за най-голямата заплаха за настоящия държавен глава Владимир Путин - Алексей Навални. Опозиционерът не беше допуснат до изборите заради влязла в сила присъда срещу него. Самият той призова за бойкотира гласуването. Междувременно поток от хранителни продукти се отправи към избирателните секции из цяла Русия. Доставките са част от подготовката за предстоящите президентски избори. Те ще се продават с драстични намаления в деня на вота, за да привлекат възможно най-много гласоподаватели.", "date": "2018.03.18", "title": "Предизвестени избори в Русия: 69% за Путин"}
{"url": "http://www.faktor.bg/bg/articles/novini/svyat/ispanskiyat-premier-boykotira-sreshtata-za-zapadnite-balkani-zaradi-kosovo", "text": "Испанският премиер Мариано Рахой разглежда възможността да откаже да присъства на срещата между лидерите на ЕС и Западните Балкани, която е насрочена за средата на май, пише електронното издание на косовския вестник Gazeta Express, като се позовава на данни от испанското издание El Pais. Според данни на испанския вестник, Рахой се струваха, че неговото присъствие на една и съща среща с косовския президент Хашим Тачи може да бъде използвано като оправдание от сепаратистките лидери в Каталуния в техните намерения за обявяване на независимост от Испания, която е една от петте страни от ЕС, наред със Словакия, Румъния, Гърция и Кипър, които не са признали Косово. В петък председателят на Европейския съвет Доналд Туск посети Мадрид, където се срещна с Рахой с цел обсъждане на въпроса.  Една от възможностите, при която премиерът би посетил срещата е премахване на косовския флаг от нея, пише испанското издание.", "date": "2018.03.18", "title": "Испанският премиер бойкотира срещата за Западните Балкани заради Косово"}
{"url": "http://www.faktor.bg/bg/articles/novini/svyat/edi-rama-bez-albantsi-nyama-makedoniya", "text": "\"Без албанци, няма Македония, уважаеми президент Иванаов\", коментира в профила си във Фейсбук албанският премиер Еди Рама позицията на македонския президент Георги Иванов, който отказва да подпише указ за обнародване и прилагане на Закона за употреба на езиците. \"Албанският език не е език на неприятел, а е език на конституционно определящ народ в Албания. Без албанците няма Македония\", пише Еди Рама.", "date": "2018.03.18", "title": "Еди Рама: Без албанци няма Македония"}
{"url": "http://www.faktor.bg/bg/articles/novini/svyat/mvnr-vazmozhno-e-oshte-poleti-ot-hiytrou-da-badat-otmeneni-zaradi-snega", "text": "Във връзка с влошената метеорологична обстановка в Лондон и силния снеговалеж, който се очаква да продължи и през следващите 24 часа, летищните власти не изключват възможносттаза отмяна или отлагане на полетите, излитащи или кацащи от и на летище „Хийтроу“, информира посолството ни в Лондон.  Към този момент има 70 отменени полета, основно за северната част на страната, Париж, Милано, Ница и др. В тази връзка, Министерството на външните работи препоръчва на  българските граждани да проверяват актуалната информация за статута на техните полети на интернет страницата на съответната авиокомпания.  При необходимост, българските граждани могат да се обръщат за съдействие към посолството ни в Лондон на следните телефони: + 442075813144 и + 442075849400 Денонощен телефон за съдействие на български граждани в чужбина на дирекция „Ситуационен център”: +359-2-948-2404; +359-2-971-3856 Телефон за неспешна информация за граждани в приемната на МВнР: ‪+359-2-948-2018; +359-2-971-1054 Телефон за спешни случаи на ЕС: 112", "date": "2018.03.18", "title": "МВнР: Възможно е още полети от \"Хийтроу\" да бъдат отменени заради снега"}
