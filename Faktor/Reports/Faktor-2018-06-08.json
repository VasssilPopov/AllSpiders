{"url": "https://www.faktor.bg/bg/articles/boris-yachev-nie-sme-dovolni-ot-tova-koeto-borisov-obyasni-za-vizitata-si-v-rusiya", "text": "„Ние сме доволни от това, което Борисов обясни за визитата си в Русия, но за съжаление не беше чут от тези, които го поканиха. БСП използваха похват, който не прави чест- да кани премиер и вместо да изслушва по конкретния въпрос, започва да прави пропаганда и политика. Сигурно е, че премиерът имаше още какво да каже за срещата. За съжаление тази възможност не му беше дадена. БСП искаха да се влезе в диалог с обиди и квалификации”, каза в предаването „Денят на живо”, заместник-председателят на НСФБ, Борис Ячев. „Ясно е, че не се тръгваше към Русия с някакви прекомерни очаквания. Въпреки това, според мен се постигна оптималното от това тези разговори да дадат резултат. България отваря врати да се случат нормални търговски и икономически отношения”, категоричен беше той. За модернизацията на армията, Борис Ячев сподели: След 6 часов дебат, в който се коментираше всичко друго само не и състоянието на българската армия, след разигран цирк, след като БСП използва трибуната и темата, за да изложи цялата си предизборна кампания, в крайна сметка част от колегите от БСП подкрепиха нещо, което е неизбежно да се направи. Всеки здраво мислещ българин би застанал зад модернизацията на армията. Това са необходими разходи, но в същото време са такива, които ще канализират част от финансовите ресурси на държавата от различни социални дейности. Видя се, че става въпрос за разсрочени финансови ангажименти, дълги години във времето и защото действително състоянието на армията заслужава едно сериозно подпомагане, за да достигне нормално европейско ниво.", "date": "2018.06.08", "title": "Борис Ячев: Ние сме доволни от това, което Борисов обясни за визитата си в Русия"}
{"url": "https://www.faktor.bg/bg/articles/iztochniyat-flang-v-nato-poiska-poveche-sili-na-aliansa-v-cherno-more", "text": "В рамките на международния форум, наречен \"Б-9\" България, Естония, Латвия, Литва, Румъния, Словакия, Унгария, Чехия и Полша разменят мнения и координират свои позиции по въпроси от дневния ред на НАТО, преди провеждането на предстоящата през юли среща на върха на алианса в Брюксел. На форума Б-9 България е представена от президента Румен Радев.  Деветте държави от източния фланг на НАТО, които се събраха днес във Варшава, искат \"засиленото присъствие\" на алианса в техния регион, в момента ограничено до сухопътни сили, да се разшири с морски и въздушни компоненти, обяви полският президент Анджей Дуда, цитиран от Франс прес. Румънският му колега Клаус Йоханис се спря на значението на Черно море, \"защото живеем там\" и се обяви за \"цялостен подход към източния фланг\". Докато сме единни, сме силни. Ако разделим източния фланг на отделни парчета, ще е по-трудно\", добави той. Очаква се на срещата на високо равнище в Брюксел да бъде приета и обща декларация на ЕС и НАТО, която да очертае рамката на бъдещото партньорство на двете организации. Държавните и правителствени ръководители потвърдиха общия ангажимент от Уелс за постепенно увеличаване на бюджетните средства за отбрана до 2 процента от БВП за развитието на националните и съвместните отбранителни способности.", "date": "2018.06.08", "title": "Източният фланг в НАТО поиска повече сили на Алианса в Черно море"}
{"url": "https://www.faktor.bg/bg/articles/novini/svyat/i-pol-makkartni-brani-kravata-penka-pomilvayte-ya", "text": "Мисля, че би било много приятно да видим как помилват тази бременна крава. Не е направила нищо лошо. Това написа певецът Пол Макартни от легендарната група \"Бийтълс\" в личния си профил във фейсбук, пише \"24 часа\". Известният музикант е споделил и линк към петиция в защита на животното.  Припомняме, че крава, собственост на мъж от кюстендилското село Кoпиловци, избяга от стадото и премина българо-сръбска граница. Доктор от БАХ твърди, че „тази крава веднага трябва да бъде умъртвена\". Мотивите, че е напуснала Европейския съюз и е отишла в друга държава\", разказва Иван Харалампиев, собственикът.  Пол Макартни е споделил и кадър от БНТ, където собственикът на кравата за първи пъти съобщи за случая.  Изпълнителният директор на Българската агенция по безопасността на храните (БАБХ) Дамян Илиев ще вземе окончателното решение по казуса с кравата Пенка, пребивавала 15 дни в съседна Сърбия, съобщиха от пресцентъра на БАБХ. По европейското и българско законодателство всяко живо животно, влязло в Европейския съюз от трета страна без документи, трябва да се конфискува и унищожи, за да се предотврати евентуална зараза и да се защити индустриалното производство на страната, припомнят от агенцията Окончателното становище по казуса се очаква до няколко дни", "date": "2018.06.08", "title": "И Пол Маккартни брани кравата Пенка: Помилвайте я!"}
{"url": "https://www.faktor.bg/bg/articles/novini/svyat/vuchich-dopuska-rusiya-i-kitay-da-se-vklyuchat-v-dialoga-za-kosovo", "text": "Сръбският президент Александър Вучич не отхвърли възможността за включване в диалога с Косово не само на страни от Запада, но и на Русия и Китай, предаде ТАСС, цитирана от БТА.  \"Сърбия е доволна от посредничеството на ЕС, но не вижда пречки в процеса да се включат и Китай и Русия, ако 10 западни страни мислят да се включат. Защо трябва да са включени само тези страни, които признават независимостта на Косово? Възможно ли е да се вземе решение без САЩ и Русия? Това е нереално\", заяви Вучич пред журналисти. По-рано в интервю за ТАСС генералният секретар на сръбското президентство Никола Селакович заяви, че Сърбия не изключва разширяване на формата на диалога между Сърбия и Косово, включително и прехвърляне на обсъжданията на равнище Съвет за сигурност на ООН. Бившата сръбска област Косово обяви независимост през 2008 г., която Сърбия не признава.", "date": "2018.06.08", "title": "Вучич допуска Русия и Китай да се включат в диалога за Косово"}
{"url": "https://www.faktor.bg/bg/articles/tova-ubiystvo-raztarsi-germaniya", "text": "Изнасилена, убита, заровена. Трагичната съдба на 14-годишната Сузана поражда тъга. И силен гняв. Според най-новите улики, с които разполага следствието, жестокото престъпление по всяка вероятност е извършено от 20-годишен иракчанин. Още в началото на юни обаче мъжът е успял да напусне Германия. Али Б. е летял заедно със семейството си от Дюселдорф за Истанбул, а оттам е продължил към Ербил в Северен Ирак. Предполагаемият извършител и семейството му са пътували с фалшиви имена, заяви шефът на полицията във Висбаден Щефан Мюлер и уточни, че при проверките не е било сверено дали имената от билетите отговарят на данните от разрешителните за пребиваване в Германия. Междувременно бе съобщено, че заподозреният е бил заловен в Северен Ирак. По думите на германския вътрешен министър Хорст Зеехофер, иракчанинът е бил задържан от кюрдски сили за сигурност, които се задействали по молба на Федералната полиция. Али Б. е пристигнал в Германия през есента на 2015, след което многократно е попадал в полезрението на полицията - включително за изнасилването на 11-годишно момиче. Властите обаче не успели да докажат, че Али Б. е извършител на деянието. Тялото на издирваното от над две седмици еврейско момиче Сузана бе открито тази сряда в гориста местност край град Висбаден. Аутопсията е показала, че 14-годишната Сузана е станала жертва на тежко сексуално престъпление, а смъртта ѝ е настъпила вследствие на душене. Редица политици вече изразиха възмущението си от жестокото престъпление. Лидерът на свободните демократи Кристиан Линднер заяви, че отвратителното деяние повдига множество въпроси. \"Как така извършителят е успял да напусне необезпокоявано страната заедно с цялото си семейство?\" - пита Линднер в интервю за вестник \"Билд\". Председателката на Зелените Аналена Бербок призова на свой ред извършителят да бъде наказан с цялата строгост на закона. Но добави, че не бива да се допуска този трагичен случай да бъде използван за разпалването на омраза. Шефката на парламентарната фракция на \"Алтернатива за Германия\" Алис Вайдел поиска оставката на цялото правителство и заяви, че канцлерката Ангела Меркел е съотговорна за престъплението. Сузана е \"поредната жертва на лицемерната и егоистична политика на отворените врати\", водена от канцлерката, твърди Вайдел във видео, разпространявано в Туитър.", "date": "2018.06.08", "title": "Това убийство разтърси Германия..."}
{"url": "https://www.faktor.bg/bg/articles/borisov-obsadi-s-polskiya-si-kolega-po-telefona-predstoyashtiya-savet-na-energiynite-ministri-na-es", "text": "Българският министър-председател Бойко Борисов разговаря по телефона с полския си колега Матеуш Моравецки по искане на полската страна, съобщиха от правителствената информационна служба.  Премиерът на Полша благодари на Бойко Борисов за активната работа на България по време на председателството на Съвета на ЕС и по-конкретно за усилията за поддържането на конструктивния диалог по актуалните европейски теми. Двамата правителствени ръководители обсъдиха и темите на предстоящия Съвет на енергийните министри на ЕС, който ще се състои в понеделник в Люксембург, както и въпроси, свързани с газовата директива.", "date": "2018.06.08", "title": "Борисов обсъди с полския си колега по телефона предстоящия Съвет на енергийните министри на ЕС"}
{"url": "https://www.faktor.bg/bg/articles/frantsiya-obshtata-evropeyska-pozitsiya-e-sreshtu-zavrashtaneto-na-rusiya-v-g-7", "text": "Екипът на президента на Франция Еманюел Макрон съобщи, че европейските страни членки на „Г-7“ единодушно са против предложението на президента на САЩ Доналд Тръмп Русия да се върне обратно в групата, предава AFP, цитирана от \"Фактор\". Макрон, германският канцлер Ангела Меркел, британският министър-председател Тереза Мей и новият италиански министър-председател Джузепе Конте са се разбрали за обща позиция по Русия по време на техните разговори в кулоарите на срещата на високо равнище на Г-7, която се провежда в Канада. „Общата европейска позиция е срещу завръщането на Русия“, заяви високопоставен асистент на Макрон. Той допълни, че лидерите са открити към „възможността за установяване на диалог с Москва“. Конте по-рано посочи, че би подкрепил предложението на Тръмп.", "date": "2018.06.08", "title": "Франция: Общата европейска позиция е срещу завръщането на Русия в „Г-7“"}
{"url": "https://www.faktor.bg/bg/articles/andrey-novakov-kurumbashev-premina-granitsata", "text": "\"България няма да усети Брекзит. На днешната среща в София се постигна решение за увеличение на еврофондовете за България с 8%. Това е решение на ЕК.Комисията по регионално развитие и бюджет ще отстоява тази позиция, увеличението за България да се запази. Това каза в предаването \"Още от деня\" по БНТ евродепутатът от ЕНП/ГЕРБ Андрей Новаков.   Оказва се, че България показва много добри резултати при усвояването на евросредства, по думите му.  \"Българските превозвачи бяха подведени от колеги, които искаха да яхнат вълната. Те също се опитаха да работят по темата, но не успяха да постигнат нищо. Г-н Курумбашев се изявява днес цял ден по темата и даже отправи лични нападки. Той пресече определени граници и подведе част от нашите превозвачи. Българските превозвачи трябва да знаят, че винаги ще бъдем зад тях и ще полагаме всички усилия, за да решаваме проблемите им\", категоричен беше евродепутатът. Аз и колегата Радев получавахме сигнали за двойния стандарт при горивата. Точно поради тази причина ще искаме да се създаде единна платформа на ЕС, където да може да се проверява горивото във всяка една от 28-те страни-членки. \"Органи за контрол има във всяка една държава, но виждаме, че има разнобой и противоречия. Днес видяхте - в единия буркан имаше бистро гориво, а в другия имаше мътно гориво. Има много разнопосочни посоки в ЕС за качеството на горивата и всички се възползват от тези пролуки. точно за това искаме да има единен европейски стандарт при горивата\", разкри", "date": "2018.06.08", "title": "Андрей Новаков: България няма да усети Брекзит"}
{"url": "https://www.faktor.bg/bg/articles/radev-vav-varshava", "text": "България подкрепя усилията на НАТО за изграждане на съвременни отбранителни способности и модернизацията на българската армия е част от този процес. Това заяви президентът Румен Радев днес във Варшава на срещата на високо равнище във формат Б9, съобщават от пресцентъра на държавния глава.  В рамките на международния форум България, Естония, Латвия, Литва, Румъния, Словакия, Унгария, Чехия и Полша разменят мнения и координират свои позиции по въпроси от дневния ред на НАТО, преди провеждането на предстоящата през юли среща на върха на алианса в Брюксел.  Очаква се на срещата на високо равнище в Брюксел да бъде приета и обща декларация на ЕС и НАТО, която да очертае рамката на бъдещото партньорство на двете организации.  „Предизвикателствата, пред които сме изправени в сферата на сигурността, надхвърлят ограничените възможностите на отделните държави за тяхното преодоляване и изискват общ отговор“, подчерта в изказването си на форума българският президент.  Държавните и правителствени ръководители потвърдиха общия ангажимент от Уелс за постепенно увеличаване на бюджетните средства за отбрана до 2 процента от БВП за развитието на националните и съвместните отбранителни способности.  По думите на Румен Радев политиката на „отворени врати“ на НАТО трябва да се запази и България ще продължи да подкрепя страните, които се стремят към пълноправно членство, да изпълнят необходимите условия. Румен Радев открои укрепването на стабилността, продължаването на реформите, изграждането на добросъседски отношения и насърчаването на евроатлантическата перспектива за Западните Балкани като ключов приоритет за България. „Без гарантирането на сигурност е невъзможно да постигнем устойчива стабилност на Балканите“, подчерта президентът.  Потвърдена беше и подкрепата на страната ни в рамките на политиката на НАТО за оказване на помощ при изграждането на отбранителния капацитет на държавите, ангажирани в борбата с международния тероризъм и противодействащи на „Ислямска държава“ в Близкия Изток.  Отношенията на Алианса с Русия трябва да бъдат водени от реализъм и прагматизъм, в съответствие с подхода на НАТО за едновременно развитие на отбранителни способности и провеждането на диалог, посочи още в изказването си държавният глава. По време на дискусията президентът подчерта, че трябва да се оценяват променените условия, да се търсят възможности за намаляване на напрежението и нормализиране на отношенията, като се избягва агресивният тон. По думите му това ще помогне за запазването на отворени канали за комуникация и за реализиране на важни национални икономически интереси, така както правят водещите държави в НАТО и ЕС.  По-късно днес президентът Румен Радев ще участва във Варшава в честванията, посветени на отбелязването на 100-годишнината от възстановяването на независимостта на Република Полша.", "date": "2018.06.08", "title": "Радев във Варшава: Политиката на \"отворени врати\" трябва да се запази в НАТО"}
{"url": "https://www.faktor.bg/bg/articles/kremal-smyata-che-pet-godini-pensiya-sa-predostatachni", "text": "Тази седмица Владимир Путин обеща, че ще направи пенсионерите по-богати. Но това, което остана скрито, е, че ще съкрати и времето, в което руснаците ще могат да се наслаждават на старините си, пише Bloomberg. Кремъл и правителството са се съгласили по план, който ще повиши възрастта за пенсиониране за мъжете с пет години до 65 г. и с осем за жените до 63 г., казват два източника на изданието, запознати с идеята. Промените ще влязат в сила още през 2019 година, като възрастта се повишава постепенно в рамките на следващите пет. Сегашната възраст за пенсиониране в Русия е сред една от най-ниските в развития свят, но държавата изостава сериозно и с очакванията за дълголетие - особено при мъжете, където тази възраст е 68 г. До 2024 г., когато увеличението ще влезе изцяло в сила, правителството предвижда, че средната очаквана продължителност на живота ще бъде 70 г. за мъжете и 80 г. за жените. Така руснаците ще прекарват в пенсия едва пет години - най-краткия период в развития свят, пише money.bg. Политиците казват, че дългоочакваната, но политически непопулярна промяна, е жизненоважна за спасяване на огромния недостиг за изплащане на пенсии. Очаква се броят на работещите руснаци да намалее още повече през следващите десетилетия, което означава, че тежестта за изплащане на пенсии ще предизвика или увеличение на данъците и ръст на заемите или намаляване на самите плащания, които сега са на едва една трета от заплатите. Кремъл отдавна отлага промяната, страхувайки се от недоволство особено сред по-възрастните руснаци, които са ключови избиратели на президента Путин. Съществуващата пенсионна система изисква субсидии от около два процента от брутния вътрешен продукт всяка година, за да бъде покрита разликата между изплатените средства и вноските, които работещите правят. До 2050 г., ако няма промени в системата, вноската от бюджета трябва да набъбне до 3,6 процента от БВП. А до средата на третото десетилетие броят на пенсионерите ще изпревари този на работещите. Почти една трета от руснаците се пенсионират по-рано заради специални привилегии.", "date": "2018.06.08", "title": "Кремъл смята, че пет години пенсия са предостатъчни"}
{"url": "https://www.faktor.bg/bg/articles/opashkata-ot-tir-ove-na-gkpp-kulata-se-stopi-na-4-km-video", "text": "Опашката от товарни автомобили преди ГКПП-Кулата-Промахон към 15 ч. днес се \"стопи\" на 4 км, след като по обяд бе двойно по-голяма. На място пристигна в 15.15 ч. областният управител Бисер Михайлов, който увери пред БГНЕС, че след предприетите мерки опашката започва да намалява, предаде кореспондентът на агенцията за региона.  „Заради засиления трафик се образува доста голяма колона от товарни автомобили в зоната на ГКПП-Кулата. Още от сутринта проведохме разговор с началника на митница „Югозападна“ – г-н Александров. Бяха организирани два допълнителни екипа от агенция „Митници“. Беше отворено допълнително трасе с цел облекчаване преминаването на товарните автомобили. Максимално натоварване изискахме от екипите, проверяващи камионите, за да снижим до минимум времето за преминаване на всеки товарен автомобил, но не за сметка на контрола”, каза областният управител.  Според него за безопасност на шофьорите в зоната на пункта са поставени медицински екип заедно с линейка, който ще остане на място толкова, колкото е необходимо. Раздадена е вода на шофьорите заради високите температури. Създадена е и организация съвместно с БЧК за раздаване на допълнителни количества както вода, така и храна.  „В резултат от предприетите действия сутринта колоната значително намалява и се очаква в рамките на час, час и половина да бъдат изтеглени всички товарни автомобили, които чакат на опашката”, увери Михайлов. Той допълни, че според постоянната статистика, която се води за броя на преминаващите автомобили през Кулата, сравнено със същия период на миналата година има 10% повишение на автомобилите. Което е една от причините на граничния пункт да има периодично натрупване на изключително много товарни автомобили.  Чакащ пред самата граница водач на товарен автомобил каза, че чака от 4.30 ч. сутринта, в 15 ч. бе на 100 метра от нашата митница. Според влизащите в България от гръцка територия наши товарни автомобили, опашката на съседна територия е близо 8 километра - до разклона за Кукуш и Горни Порой.", "date": "2018.06.08", "title": "Опашката от ТИР-ове на ГКПП \"Кулата\" се стопи на 4 км"}
{"url": "https://www.faktor.bg/bg/articles/kak-shte-bade-reshen-kazusat-plochev", "text": "Надзорният съвет на НЗОК решава какво ще се случи с управителя на Касата проф. Камен Плочев. Преди време той изпрати писмо, в което обясни, че не може да изпълнява ангажиментите си повече от предвидените по закон 3 месеца. Камен Плочев поиска актуализация на бюджета на Здравната каса, с което предизвика здравния министър да поиска оставката му. Вчера обаче ситуацията имаше обрат и Кирил Ананиев обясни пред здравната комисия в парламента, че с най-голямо удоволствие би продължил да работи с него. Министърът увери, че управителят на Здравноосигурителната институция е достоен лекар и човек и негативни настроения към него няма. Надзорният съвет на Касата не може да освободи Камен Плочев, а след заседанието си ще излезе с предложение до Народното събрание, което е органът, който може да го отстрани.", "date": "2018.06.08", "title": "Как ще бъде решен казусът \"Плочев\"?"}
{"url": "https://www.faktor.bg/bg/articles/evrodeputati-pokazaha-razlikata-v-gorivoto-mezhdu-nashiya-pazar-i-tozi-v-evropa", "text": "Евродепутатите от ГЕРБ Андрей Новаков и Емил Радев стартират пилотен проект срещу двойния стандарт при горивата. Те сигнализираха за фрапиращ двоен стандарт в качеството на горивата за потребителите в България и в Европа. По думите на евродепутата Емил Радев до него и колегата му Андрей Новаков, са били изпратени десетки сигнали на потърпевши потребители. В един от сигналите българи, прибирали се от почивка в Гърция, където са заредили гориво по-рано, открили, че има фрапираща разлика в качеството на горивото. „Това е продължение на борбата ни срещу двойните стандарти в ЕС“, заяви Радев. На брифинга бяха показани два буркана с гориво, заредено в България и страна от Западна Европа. Разликата е видима. По думите им това запушва филтрите и чупи автомобилите ни. Андрей Новаков обяви, че в тази връзка е бил въведен пилотен проект на стойност 3 милиарда евро за справяне с двойното качество при горивата. Проектът на евродепутатите е на стойност 3 млн. евро и предвижда ежедневни проверки \"от танкера до колонката на бензиностанцията\". Резултатите от проверките ще се качват на платформа в интернет, за да могат шофьорите да се информират от телефона си и да преценяват къде да зареждат, обясни Радев.  „Оказа се, че двойният стандарт не е само при храните. Инициативата ни има за цел и да запълни дупките в законодателството на ЕС“, изтъкна Новаков.", "date": "2018.06.08", "title": "Евродепутати алармираха за двоен стандарт и при горивото"}
{"url": "https://www.faktor.bg/bg/articles/teatar-balgarska-armiya-otiva-na-turne-v-makedoniya-s-zhelezniyat-svetilnik", "text": "Театър \"Българска армия\" (ТБА) ще бъде на турне в Република Македония от 11 до 16 юни с една от своите най-знакови постановки - \"Железният светилник\" на Асен Шопов по едноименния роман на Димитър Талев, съобщават от трупата. Инициативата е под патронажа на Министерството на отбраната и Министерството на културата на България и Министерството на културата на Македония. Основен спонсор е фондация \"Илия Камчев\".  Представленията са в Македонския Народен театър в Скопие, в Охрид - в Културния център \"Григор Пърличев\", в Народния театър в Битоля, Народния театър \"Войдан Чернодрински\" в Прилеп, Културния център \"Антон Панов\" в Струмица и в Културния център \"Ацо Шопов\" в Щип.  Постановката се играе пред пълния салон на ТБА от 2011 г. В над 200 представления актьорите са се превъплъщавали в образите на Катерина (Гергана Данданова), Султана (Нели Монеджикова), Лазар Глаушев (Владислав Виолинов), Ния (Антоанета Добрева-Нети), Рафе Клинче (Явор Бахаров), Хаджи Захари (Иван Налбантов), Стойна (Стефка Янорова), Стоян Глаушев (Стойко Пеев), Аврам Немтур (Георги Кадурин). Участват още Mилен Миланов, Луизабел Николова, Георги Къркеланов, Тигран Торосян, Радосвета Василева, Мирослав Пашов, Йордан Алексиев.  \"Железният светилник\" е на сцените в шест македонски града по-малко от година след подписването на Договора за добросъседство и приятелство между България и Македония, отбелязват от ТБА.  Димитър Талев - един от най-забележителните и четени български писатели, роден през 1898 г. в Прилеп (днес в Р. Македония), посвещава живота и творчеството си на българския национален идеал. Романът \"Железният светилник\" е първата част от знаковата му тетралогия за борбите за освобождение, просвета и независима църква на българите от Македония в десетилетията преди Илинденското въстание, припомнят от трупата.", "date": "2018.06.08", "title": "Театър \"Българска армия\"  отива на турне в Македония с \"Железният светилник\""}
{"url": "https://www.faktor.bg/bg/articles/sport/shefat-na-futbolnata-federatsiya-na-gana-si-poiskal-podkup-ot-9-3-miliona-evro", "text": "Причината е огромен корупционен скандал, в който е замесен президентът на централата Квеси Ниантаки и няколко съдии от първенството. Искането на подкупи беше разкрито от специален документален филм, излъчен по местна телевизия в сряда. Двучасовата лента предизвика сериозен отзвук в Гана, тъй като на нея се вижда как Ниантаки иска подкуп от 9,3 милиона евро и приема 65 000 долара от репортер под прикритие, който се представил за бизнесмен, желаещ да инвестира в националния футбол.  Документалният филм на журналиста е бил предаден на властите миналия месец, а вчера бе излъчен по Би Би Си. Футболната асоциация обяви, че ще съдейства на разследването. Квеси Ниантаки е член на Съвета на ФИФА и това е поредният скандал, в който шеф в световната футболна федерация е замесен в корупционен скандал.  Уличеният засега не е коментирал случая. Спортният министър на Гана каза, че разформироването на асоциацията влиза в сила „незабавно”. Както е известно, преди три години започна огромно международно разследване, което доведе до арестуването на редица управници и служители на ФИФА, включително и до отстраняването на бившия президент на организацията Сеп Блатер.", "date": "2018.06.08", "title": "Шефът на футболната федерация на Гана си поискал подкуп от 9,3 милиона евро"}
{"url": "https://www.faktor.bg/bg/articles/natsionalite-ni-po-voleybol-zapochnaha-s-pobeda-priklyuchenieto-v-yaponiya", "text": "Мъжкият национален отбор по волейбол победи с 3:0 (25:14, 25:21, 29:27) домакините на третия турнир от Лигата на нациите - Япония.  Пламен Константинов заложи на състав Николай Учиков, Георги Сеганов, Николай Пенчев, Валентин Братоев, Светослав Гоцев, Виктор Йосифов и либерото Теодор Салпаров. След неуспешния уикенд в София, когато \"лъвовете\" записаха 3 загуби, този път момчетата започнаха кампанията по отличен начин, съобщава Би Ти Ви.  В първия гейм двата тима тръгнаха равностойно, а до първото техническо прекъсване българите натрупаха комфортна преднина от 5 точки след добри изяви на Николай Пенчев и Валентин Братоев. До края на частта \"лъвовете\" не допуснаха изненада и успяха само да увеличат предимството си до 25:14. Домакините се опълчиха във втората част, но и това не бе достатъчно. При второто техническо прекъсване японците водеха с 16:14, но добри изяви на Братоев и няколко грешки на противниците донесоха преднина от 2:0 за \"лъвовете\". Третият гейм бе най-равностоен. До края резултатът се движеше точка за точка. В последните точки Светослав Гоцев и Братоев направиха добри атаки и донесоха трета победа за българския тим.  Утре (9 юни) националите играят срещу Италия.", "date": "2018.06.08", "title": "Националите ни по волейбол започнаха с победа приключението в Япония"}
{"url": "https://www.faktor.bg/bg/articles/ministar-kralev-pritesnen-ot-zakona-za-hazarta-ochakva-3-miliona-zaguba-za-sporta", "text": "„Не мога да скрия, че съм притеснен. Изключително добре разбирам моралните аргументи на вносителите на промените в Закона за хазарта и ги споделям. Но ми се струва, че нещата тук са много по-сложни, отколкото изглеждат на пръв поглед. Много внимателно съм изчел всички аргументи на спортните федерации, на спортисти, на политици, на гражданите в социалните мрежи. Много добре знам каква е обстановката и настроението. В интерес на истината съм малко изненадан, че всички коментират основно последиците върху частния сектор. Като че ли се забравя фактът, че Българският спортен тотализатор е най-големият спомоществовател на българския спорт“. Това коментира министъра на спорта Красен Кралев по време на съвместна пресконференция със спортния тотализатор и футболния съюз, на която бе представено партньорство за осигуряване на топки в трите футболни лиги и в школите. Той посочи, че Бюджетът на Министерството на спорта за тази година е 75 млн.лева, а от спортния тотализатор идват 27,5 млн. „Това прави около 1/3 от бюджета за спорт. Тези пари са планирани на 1 януари, договорени са бюджетите на федерации, клубове, за домакинства, за масов спорт и т.н. Няма начин една такава забрана да не се отрази на оборотите. Както на частните оператори, така и на държавния оператор“, заяви министърът. Кралев отбеляза също, че бюджетът на тотализатора е около 160 млн. годишно. От тях 120 са от цифровите лотарийни игри и 40 млн. от моментните лотарийни игри, т.н. билетчета. „Ако оборотът спадне примерно с 10%, а аз мисля, че ще е с много повече, но това трудно може да се изчисли в момента, това ще доведе до неизпълнение на нашия бюджет в размер близо 2,8-3 млн лева. За нас това е огромна сума. Ако една частна компания може да понесе 20-30% загуби, възстановява се, прави си друга стратегия и през следващите години може да се развие, тотализаторът и Министерството няма от къде да компенсират тези 3 млн. лв. Няма от къде да ги вземем, което значи, че няма да можем да си изпълним бюджета. Не искам да давам окончателно мнение, в момента нашите експерти работят по становище, което ни е изискано от Народното събрание. Но ми се струва, че ако думата забрана се замени с регулация, нещата ще си дойдат на мястото“, каза Кралев. Министър Кралев подчерта, че всеки лев за спорт е ценен и за това трябва да се внимава много какво ще се случи с Българския спортен тотализатор. В момента тече обществено обсъждане на предлаганите от вицепремиера Валери Симеонов промени в Закона за хазарта и в Закона за радиото и телевизията, които да ограничат рекламата на лотарийни игри, местата за продажба на билетчета и обявяването на данни за печелившите. Сходен законопроект внесоха и от Демократична България.", "date": "2018.06.08", "title": "Кахърен Красен Кралев: Спортът може да загуби 3 милиона заради Закона за хазарта"}
{"url": "https://www.faktor.bg/bg/articles/simeonov-ako-se-izvie-tornado-ogromnite-postroyki-na-plazha-na-slanchev-bryag-stavat-grobishte", "text": "Това са незаконни строежи, в които се събират по 3000-4000 човека. Не дай Боже близкото бъдеще да докаже моите опасения, защото климатът на България се променя драматично, рязко, все повече се приближава към субтропичния. Има рискове от внезапни пориви на вятъра, от торнадо, на каквото бяхме свидетели миналата седмица в Куманово, Варненско. Ако това стане в Слънчев бряг, тези огромни постройки, които въобще по никакъв начин не са закрепени устойчиво към земята, ще станат гробище на десетки, на стотици хора. Така че аз не мога да стоя безразлично и да гледам как някой ще трупа стотици, хиляди на вечер, рискувайки живота на децата, които са там.\" Това зави вицепремиерът Валееи Сименов пред журналистите в Народното събрание. \"Нямам спор с Ангелкова. Имам спор с хора, които не спазват закона\", уточни той.", "date": "2018.06.08", "title": "Валери Симеонов: При торнадо огромните постройки  на плажа в Слънчев бряг стават гробище!"}
{"url": "https://www.faktor.bg/bg/articles/istinata-za-proekta-belene-razmrazen-no-ne-i-restartiran", "text": "„Тъжната истина е, че няма рестартиране на проекта „АЕЦ „Белене”. Има опит за размразяване на проекта. В този формат, по този начин на взимане на решения, ние имаме огромни въпросителни- изобщо ще се рестартира ли?” Това заяви народният представител от „БСП за България” Атанас Костадинов пред Би Ти Ви. Според него някой иска да подари ядрената ни централа, без абсолютно никакви ангажименти от страна на държавата. По думите му от 1981 г. до момента, проектът е страдал заради политически мантри. Атанас Костадинов подчерта, че твърдението за сеизмичен риск на площадката не е вярно. „Резултатите от арбитражното дело за централата са за необоснованото спиране на проекта заради решението на Народното събрание от 2012 г, което казва, че се забранява изграждане на ядрена централа в Белене”, обясни Костадинов.", "date": "2018.06.08", "title": "Истината за проекта \"Белене\" - размразен, но не и рестартиран"}
{"url": "https://www.faktor.bg/bg/articles/gazprom-uklonchivo-vse-oshte-ne-e-obsazhdano-otklonenieto-na-turski-potok-kam-balgariya", "text": "Вицепрезидентът на „Газпром“ Александър Медведев заяви, че все още не е обсъждано прокарването на второто разклонение на газопровода „Турски поток“ през България от Черно море, пише руският вестник „Коммерсант“, цитиран от \"Фокус\".  „По време на посещението на президента и на министър-председателя на България Румен Радев и Бойко Борисов българската страна постави въпроса защо да не се построи пряко второто разклонение в България, фактически повтаряйки се маршрута на „Южен поток“. Според мен това отразява съжалението на българската страна, че някога тя фактически блокира осъществяването на проекта „Южен поток“, за който всичко бе готово“, заяви Медведев.  Той напомни, че посещенията от България са се състояли съвсем скоро след подписването на междуправителствения протокол с Турция за осъществяването на сухопътната част от второто разклонение на „Турски поток“, където всяка страна е поела определени задължения. Той допълни, че при потвърдени от Европа гаранции, че търсенето на газ ще се увеличи, „Газпром“ е готов да удовлетвори искането. „Ясно е, че за новите обеми ще са нужни нови газотранспортни системи, но все още е рано да се говори как ще се казват те“, допълни Александър Медведев.  „По-рано, руският президент Владимир Путин, след разговори с българския премиер Бойко Борисов, потвърди, че „Газпром“ практически „изработва“ втората нишка от „Турски поток“ от Турция към България. По този начин най-логичният път от гледна точка на развитието на инфраструктурата за „Турския поток“ е този през България, Сърбия и Унгария - бе одобрен на политическо ниво, въпреки болезнените спомени от провала на \"Южен поток\", коментира руското издание „Коммерсант“.„", "date": "2018.06.08", "title": "\"Газпром\" уклончиво: Не сме обсъждали още отклонението на \"Турски поток\" към България"}
{"url": "https://www.faktor.bg/bg/articles/novini/balgariya/evropeyskite-fondovi-pazari-se-namirat-pod-natisk-predi-sreshta-na-liderite-na-g-7", "text": "Европейските фондови пазари се намират под натиск, следвайки снощното предпазливо поведение на Уолстрийт и днешният спад на азиатските борси, тъй като инвеститорите са притеснени преди стартиращата по-късно в петък среща на лидерите на Г-7, от поредната серия слаби икономически данни от Германия и Франция и с оглед на предстоящите през следващата седмица важни заседания на Фед и на ЕЦБ. По време на днешната търговия нарастват опасенията, че срещата на Г-7 в Квебек ще се превърне в арена на \"челен сблъсък\" между президента на САЩ Доналд Тръмп с неговите колеги от Германия, Франция, Великобритания, Япония, Канада и Италия относно търговските санкции и контрасанкции. Негативно влияние върху настройката на инвеститорите оказват и предстоящите през следващата седмица заседания на две от най-влиятелните централни банки в света – Федералния резерв на САЩ и Европейската централна банка. От една страна, всички анализатори, икономисти и търговци са убедени, че Фед ще повиши за втори път от началото на годината основната федерална фондова лихва и може да сигнализира за още едно, или дори две повишения до края на 2018 година. От друга страна, коментарите на редица членове на ЕЦБ по-рано тази седмица и по-специално на главния икономист на банката Петер Прает, засилиха очакванията, че през следващата седмица централната банка може да обяви план за отказ до края на годината от мащабната ѝ програма за покупки на еврооблигации, известна като количествени улеснения. Всички това доведе до доста силен спад на основните европейски фондови индекси при старта на търговията в петък, преди обаче с течение на търговията тези загуби постепенно да се ограничат.", "date": "2018.06.08", "title": "Европейските фондови пазари се намират под натиск преди  среща на лидерите на Г-7"}
{"url": "https://www.faktor.bg/bg/articles/tramp-nyama-da-govorya-za-izvestno-vreme-za-lazhliviya-ruski-lov-na-veshtitsi", "text": "Президентът на САЩ Доналд Тръмп заяви, че няма да говори за известно време за т.нар. „Руско разследване“, защото ще трябва да се фокусира върху търговските преговори на ежегодната среща на високо равнище на „Г-7“, която се провежда в Канада, предава Washington Post. Тръмп заяви на профила си в социалната мрежа „Туитър“, че се отправя към Квебек. Очаква се там неговите партньори да оспорят неговите търговски политики, предвиждащи въвеждането на мита върху металите. Той обясни, че преговорите „ще се въртят най-вече около продължаващата дълго нечестна търговия, практикувана срещу САЩ“. След това той ще се отправи към Сингапур, за да проведе среща на високо равнище с лидера на Северна Корея Ким Чен-ун. „Няма да говоря за известно време за лъжливия руски лов на вещици“, заяви президентът.  Тръмп заяви, че Русия трябва да се върне в състава на Г-8, съобщава „Блумбърг”. По думите му, форматът трябва да бъде възстановен, т.е. да стане „Голяма осмица”. Тръмп е отбелязал още, че Русия трябва да присъства и на тази среща. Преди дни германският канцлер Ангела Меркел заяви от своя страна, че Русия не може да се върне в Г-8 заради Крим.", "date": "2018.06.08", "title": "Тръмп:  Русия трябва да се върне в състава на Г-8"}
{"url": "https://www.faktor.bg/bg/articles/kremal-rusiya-kontsentrira-vnimanieto-si-na-drugi-formati-a-ne-na-grupata-na-sedemte", "text": "Прессекретарят на Кремъл Дмитрий Песков заяви, че Русия концентрира вниманието си в голяма степен на други формати, а не на Групата на седемте. Така той коментира заявлението на президента на САЩ Доналд Тръмп за това, че Русия трябва да бъде отново поканена в „Г-7“, предава ТАСС. „Ние поставяме акцента си върху други формати“, заяви Песков.  По-рано прессекретарят отбеляза, че „актуалността на „Г-7“ за Русия пада от години, снижава се, защото в изменящата се политическа и икономическа обстановка значително расте значението и актуалността на формати като „Г-20“, където Русия участва активно“.", "date": "2018.06.08", "title": "Кремъл: Русия концентрира вниманието си на други формати, а не на Групата на седемте"}
{"url": "https://www.faktor.bg/bg/articles/stanishev-shte-ni-hodataystva-balgariya-da-vleze-v-shengen", "text": "Бившият министър-председател и понастоящем евродепутат и лидер на Партията на европейските социалисти (ПЕС) Сергей Станишев твърдо е решил да да демонстрира своята загриженост към България. Той лично се е ангажирал да ходатайства в Европейският парламент да изготви и одобри доклад за приемането на България и Румъния в Шенген. Станишев, който е на конференция на евродепутати-социалисти за разширяване на Шенгенското пространство в Хърватия, е инициирал доклад в ЕП, който да поиска от държавите членки на ЕС незабавно решение за приемането на България в Шенген с всички граници. След обсъждането на доклада, което най-вероятно ще бъде през месец октомври, ще има задължително гласуване на резолюция на ЕП. Стана ясно, че до края на настоящата 2018 година правителството трябва да върне в дневния ред на Съвета на ЕС въпроса за приемането на България в Шенген. Това трябва да стане по време на председателството на Австрия, което започва от 1 юли и продължава до 31 демекври 2018 година. \"Идеята за поетапно присъединяване на България към Шенген не е нова - обсъжда се още от 2011 г., но напоследък набира скорост. Последно я чухме от канцлера Меркел при посещението й в София през януари. Убеден съм обаче, че влизане само с въздушни и морски граници би било стратегическа грешка - ще отложи за неопределеното бъдеще вдигането на контрола по сухопътните, които са икономически по-важни, ще постави под въпрос участието на България в бъдещи общоевропейски системи за сигурност и ще бетонира двойния стандарт на членство в Шенген\", заяви Станишев. Инициираният от Станишев доклад в ЕП, който да поиска присъединяването на страната ни към Шенген, ще бъде \"качествено нов елемент в позициите на европейските институции по темата\", заяви лидерът на ПЕС.", "date": "2018.06.08", "title": "Стой та гледай: Станишев ще ходатайства пред ЕП България да влезе в Шенген"}
{"url": "https://www.faktor.bg/bg/articles/angelkova-potvardi-stanovishteto-si-che-premestvaemite-obekti-v-slanchev-bryag-otgovaryat-na-zakonovite-iziskvaniya", "text": "Министърът на туризма Николина Ангелкова потвърди становището си, че преместваемите обекти на Южния плаж в курорта Слънчев бряг отговарят на законовите изисквания, предаде БНР. В Бургас Ангелкова коментира сигнала за нередности в управляваното от нея министерство който вицепремиерът Валери Симеонов внесе в прокуратурата.  \"След като има изпратен сигнал от вицепремиера Валери Симеонов, очаквам Прокуратурата да си свърши работата\", каза Николина Ангелкова:  \"Миналата година, само че с месец по-късно, имаше абсолютно същия панаир. Тази година това отново се случва, така че не разбирам. След като компетентният орган, който е по строителния контрол и това е ДНСК, е направил своето заключение и то след съответната проверка, защо отново се повдига тази тема за същите заведения, които не са изникнали това лято, нито миналото. Те са там от 10 години\". Тя определи като техническа процедура поисканата от министерството актуализация на кадастралната карта на плажната ивица в Слънчев бряг:  \"Това е една чисто техническа процедура и няма абсолютно нищо общо с каквато и да е продажба. Никой няма да продава плаж или нещо друго, свързано с това\". По-рано днес вицепремиерът Валери Симеонов изрази очакване, че инициираните от него законодателни промени в Закона за устройство на територията да бъдат факт до края на юли. Така, според Симеонов, още това лято ще може да бъдат премахнати всички незаконни, по думите му, постройки върху морските плажове.", "date": "2018.06.08", "title": "Ангелкова потвърди становището си, че преместваемите обекти в Слънчев бряг отговарят на законовите изисквания"}
{"url": "https://www.faktor.bg/bg/articles/putin-dovolen-otnosheniyata-mezhdu-rusiya-i-kitay-sa-bezpretsedntni", "text": "Руският президент Владимир Путин определи сътрудничеството между Русия и Китай на безпрецедентно добро ниво. Това стана ясно по време на срещата му с китайския държавен глава Си Дзинпин, съобщава от АП. \"Сътрудничеството с Китай е един от основните приоритети на Русия, достигна безпрецедентно ниво\", каза Путин. Си отбеляза от своя страна, че двете държави винаги категорично са развивали отношенията си като приоритетна посока. Те решително подкрепят основните си интереси и съвместно и активно участват в международните отношения и управлението на света, добави Си Дзинпин. След разговорите китайският лидер връчи на Путин новоучредената награда \"Медал за приятелство\" на специална церемония, посочва news.bg. Двамата лидери също се подписаха под декларация, която гласи, че \"в условия на растяща световна нестабилност и несигурност\", Русия и Китай ще \"задълбочат консултациите по въпроси, свързани със стратегическата стабилност\". Те обещават да \"разширят антитерористичното сътрудничество\", да засилят контактите между въоръжените сили на двете държави и да насърчат съвместни международни усилия за борба с тероризма, но \"без двойни стандарти\". В съобщението се критикуват САЩ за решението да се изтеглят от сделката с Иран. Те обещават да продължат да спазват сделката и да търгуват с Ислямската република. Китай и Русия подписаха редица споразумения за сътрудничество в областта на икономиката, транспорта, космонавтиката и ядрената енергетика.", "date": "2018.06.08", "title": "Путин доволен: Отношенията между Русия и Китай са безпрецедентно добри"}
{"url": "https://www.faktor.bg/bg/articles/pravitelstvoto-na-kanada-prodalzhava-da-e-protiv-vrashtaneto-na-rusiya-v-g-8", "text": "Правителството на Канада не е променило гледната си точка и продължава да е против връщането на Русия в Г-8, предава ТАСС. По-рано в петък президентът на САЩ Доналд Тръмп заяви, че членството на Русия в Г-8 трябва да се възстанови. Той бе подкрепен и от министър-председателя на Италия Джузепе Конте, предаде \"Фокус\". „Групата на седемте“ е обединение на икономически развитите страни, в което влизат Великобритания, Германия, Италия, Канада, САЩ, Франция и Япония. След присъединяването на Русия обединението става „Г-8“. През март заради събитията в Украйна е взето решение Русия да бъде изгонена и групата отново да стане със седем члена.", "date": "2018.06.08", "title": "Правителството на Канада продължава да е против връщането на Русия в Г-8"}
{"url": "https://www.faktor.bg/bg/articles/novini/balgariya/mazhd-algafari-migrantite-sa-kato-mravkite-shtom-se-zatopli-i-poteglyat-kam-zapadna-evropa", "text": "След като сме в Европейския съюз, редно е ЕС да поеме точно толкова отговорност към мигрантите, колкото всяка членка на ЕС. Това коментира в студиото на Би Ти Ви експертът Мажд Алгафари. Вълната от мигранти не е спряла, тя идва от Турция. Оградата не ни опазва от нелегалните мигранти, като се използват различни методи. Турските каналджии си имат методи, за да разберат къде има пропуски в охраната. Има си трафиканти, които виждат с камери от къде може безпрепятствено да преминат. Трафикантите са няколко гърди пред нашето правителството, а не обратно. От Турция минават в България, от там в Гърция и след това продължават към Западна Европа. Всеки ден влизат нелегално по двайсетина мигранти, като всеки божи ден влизат по няколко такива групички. Държат ги в складове и помещения, а след два три дни ги трафикират за Западна Европа, разказва каква е схемата за предвижването на нелегалните мигранти към Западна Европа. По думите на Алгафари незаконните мигранти най-често преминават  по единично, но има и семейства, които основно идват от Сирия и Афганистан.  Те са като мравките – щом се затопли и те потеглят, лаконично обясни Мажд Алгафари.", "date": "2018.06.08", "title": "Мажд Алгафари: Мигрантите са като мравките – по 20 нелегално минават границата ни всеки ден"}
{"url": "https://www.faktor.bg/bg/articles/kalfin-poslanikat-na-balgariya-v-es-sabotira-kandidaturata-mi-za-olaf", "text": "Интригата с кандидатурата на Ирина Бокова за ООН ще се повтори, само че този път – с Ивайло Калфин и надпреварата за шеф на Европейската служба за борба с измамите – ОЛАФ. За това предупреди самият Калфин в интервю за в. \"24 часа\". В него той твърди, че българският постоянен представител към ЕС Димитър Цанчев е саботирал кандидатурата му. От постоянното представителство на България в Брюксел отказаха да коментират пред \"Дневник\" думите на Калфин. Калфин и финландецът Виле Итала са на последния етап на подбора за заместник на досегашния шеф на ОЛАФ Джовани Кеслер. Крайното решение се взема от Европейската комисия, но Европейският парламент и Съветът на ЕС също изказват решаващи мнения. \"По най-неочакван начин при мен проблемът дойде от Съвета, където българският постоянен представител се дистанцира демонстративно от кандидатурата с обяснението, че България е председател на Съвета на ЕС и затова той не може да взема страна\", казва Калфин. \"А преди 7 г. при аналогичен случай - белгийско председателство и белгийска кандидатура, посланикът е много активен. Сега Димитър Цанчев направи това, което представителят ни в ООН Стефан Тафров направи при кандидатурата на Бокова\". \"Имах подкрепа от Бойко Борисов, заявена много ясно, но посланикът после показа на всички, че държавата не може да се ангажира с този кандидат. Дали го направи на собствена глава, не знам\", уточнява още той. На въпрос дали е говорил с премиера по повода, Калфин казва: \"Информирах го три пъти поне, че не върви, така че знаеше, че има проблем.\" Калфин беше вицепремиер и министър на външните работи в правителството на Сергей Станишев, както и вицепремиер и министър на труда и социалната политика във втория кабинет на Бойко Борисов. Като бивш член на т.нар. група \"Монти\", която изготви доклад за възможните реформи в приходната част на европейския бюджет, от април 2017 г. Калфин е специален съветник на европейския комисар по бюджета Гюнтер Йотингер. През 2016 г., след пет неформални гласувания за нов генерален секретар на ООН, в които кандидат на България бе Ирина Бокова, правителството смени позицията си и издигна кандидатурата на Кристалина Георгиева. Бокова не се оттегли, а генерален секретар на ООН стана португалецът Антониу Гутериш.", "date": "2018.06.08", "title": "Калфин: Посланикът на България в ЕС саботира кандидатурата ми за ОЛАФ"}
{"url": "https://www.faktor.bg/bg/articles/kremal-bronira-krim-naduvaemi-zenitni-raketi-s-400", "text": "Като част от провежданите от 5 юни насам военни учения в Южна Русия и на анексирания полуостров Крим руската армия разположи надуваеми имитации на зенитните ракетни системи С-400 \"Триумф\". Репортаж за това как изглежда надуваемият комплекс бе излъчен по свързаният с министерството на отбраната телевизионен канал \"Звезда\", пише \"Дневник\". Освен това на Крим са били тествани и надуваеми версии на ракетно-оръдейните зенитни системи \"Панцир-С1\". Отработената маневра представлявала стрелба с реални комплекси и бързото им преместване, като на тяхно място се надуват имитациите, за да създадат впечатление, че системите все още са там в разгърнат вид. Ученията, според съобщението на пресслужбата на Южния военен окръг, са били за отблъскване ракетен удар на условен противник в Черно море. Като част от защитните действия изтребители Су-30СМ, бомбардировачи Су-34 и брегови ракетни комплекси \"Бал\" и \"Бастион\" са атакували \"вражески кораби\". В маневрите, които приключват днес, участват около 6000 военни, почти 100 хеликоптера и самолета.", "date": "2018.06.08", "title": "Кремъл \"бронира\" Крим с надуваеми зенитни ракети С-400 (ВИДЕО)"}
{"url": "https://www.faktor.bg/bg/articles/nankov-novoto-predlozhenie-na-ek-za-kohezionnata-politika-sled-2020-g-dava-dobri-perspektivi", "text": "Новото предложение на ЕК за периода след 2020 г. в частта за кохезионната политика открива добри перспективи пред държавите членки. Това заяви министърът на регионалното развитие и благоустройство Николай Нанков на конференция в НДК, посветена на темата. Той съобщи, че ще се налага индивидуален подход към регионите, средства ще зависят не само от БВП - който ще е с основна тежест, но и от допълнителни критерии, сред които са: миграционен натиск, безработица, младежка заетост, образователен индекс, промени в климата. Ще се инвестира в интегрирани мерки, които са съобразени с местните особености, ще бъде насърчавано партньорството между общините, областите и регионите, отбеляза Нанков. Той допълни, че новата цел \"Европа - по-близко до гражданите\" и въвеждането на по-гъвкав подход за многофондово финансиране ще позволи фокусиране върху спецификите, нуждите и конкретния потенциал на всяка територия. Така важните регионални проекти, които съдържат елементи от различни секторни политики, ще могат да бъдат финансирани от различни източници и фондове. Един от компонентите на даден регионален проект може да се насочи към екологията, друг - към квалификацията на персонала, трети - към младежка политика, четвърти - към подобряване на транспортната инфраструктура, обясни министърът. Той допълни, че за всяка една от тези дейности ще може да се търси финансиране от различни фондове, като е възможна и комбинация с финансови инструменти. Министърът напомни, че страната вече се подготвя за тези промени с предложеното за обществено обсъждане ново статистическо райониране на България. Работи се и по социално-икономически анализ на регионите в страната, който да се използва при подготовката на бъдещите стратегически документи, включително и на новите оперативни програми.", "date": "2018.06.08", "title": "Нанков: Новото предложение на ЕК за кохезионната политика след 2020 г. дава добри перспективи"}
{"url": "https://www.faktor.bg/bg/articles/novo-20-bulgargaz-poiska-s-18-po-skap-gaz-ot-1-yuli", "text": "Булгаргаз поиска от Комисията за енергийно и водно регулиране цената на природния газ да поскъпне от 1 юли с 18%, предаде репортер на БГНЕС.  Синьото гориво ще поскъпне за третото тримесечие на 2018 г. в размер на 427,12 лв.за 1000 кубически метра газ без да са включени такси за достъп, пренос, акциз и ДДС, уточниха от държавната газова компания.  Припомняме, че с исканото увеличение ще поскъпнат токът и топлоенергията от 1 юли. Цената на електроенергията за бита ще скочи най-малко с близо 2 на сто.  На 31 май след проведено обществено обсъждане в Комисията за енергийно и водно регулиране стана ясно, че крайната цена е в пъти по-ниска от поисканата от трите електроразпределителни дружества. За абонатите на ЧЕЗ увеличението ще е с 1,7%, за тези на ЕВН – 1,8%, а за клиентите на \"Енерго Про\" с 2,6%.  Граждански сдружения поискаха от председателя на държавния регулатор Иван Иванов да насрочи извънредно заседание на комисията, след като стане ясно с колко ще поскъпне газът. Иванов обаче отказа.", "date": "2018.06.08", "title": "Ново 20: Булгаргаз поиска с 18% по-скъп газ от 1 юли"}
{"url": "https://www.faktor.bg/bg/articles/kakvi-promeni-se-predvizhdat-v-naredbata-za-otpadatsite", "text": "Повече цветни контейнери за разделно събиране на отпадъците по квартали и повече хора, които да ги използват, вместо да хвърлят боклука накуп. Това е основният ефект, който се цели с промени в Наредбата за опаковките и отпадъците от опаковки, подготвени от Министерство на околната среда и водите. Сега обичайното обяснение на хората, които не изхвърлят разделно, е, че нямат удобно място с цветни контейнери близо до жилищата си. Проектът е публикуван за обществено обсъждане на сайта на ведомството. Крайната дата за получаване на становища е 18 юни, след което предстои промените да бъдат одобрени от Министерския съвет. Целта е да се подобри разделното събиране, като системата се разшири и се подобри ефективността й, посочват вносителите. Нужда от повече места с цветни контейнери в кварталите, особено в по-големите градове е налице, както и необходимост от въвеждане на система за разделно събиране на отпадъци в повече населени места. Промените обаче в наредбата няма да доведат до съществено увеличение на цветните кофи, сочи проучване на \"Дневник\". По сегашната система в София би трябвало да има около 1837 места с контейнери за различни отпадъци, а с измененията тези локации с цветни кофи ще станат 1919, т.е с около 100 повече за общо 24-те столични района. Целта на измененията, която министърът на околната среда и водите Нено Димов посочва в доклада си до кабинета, е да се подобри системата за разделно събиране на отпадъци от опаковки в страната, както и да се повиши ефективността й. Затова изискванията към организациите, отговорни за разделянето и оползотворяване на тези отпадъци, стават по-високи, се обяснява в доклада. Предложените промени са съобразени с препоръките от доклад на ООН, оценяващ резултати в политиките на околната среда на България и с пакета мерки \"Кръгова икономика\" на Европейския съюз. Тези препоръки залагат по-амбициозни цели за рециклиране и оползотворяване на отпадъци от опаковки – както по вид на материала, така и общо. Три са основните акценти, които ще се отразят върху системата за разделно събиране в страната. Променя се начинът на изчисляване на населението, което е включено в системата за разделно събиране на отпадъците. Сега се отчита само населението, регистрирано по постоянен адрес. С изменения (в чл.23, ал.2) ще се взимат предвид хората по настоящия им адрес. Резултатът от тази промяна ще е, че повече граждани ще имат възможност да се възползват от системата за разделно събиране, а ефектът за организациите, отговорни за събиране и рециклиране е, че това ще увеличи съществено делът население, което трябва да обслужват като му подсигуряват цветни контейнери, където да изхвърлят разделно отпадъците си, по-голям ангажимент и капацитет за извозването и рециклирането им . Така една от тях – \"Екопак\", ще трябва да осигури възможност на още 200 000 жители да изхвърлят боклука разделно. Увеличава се броят на жителите, обхванати от разделно събиране (чл.24, ал.1). За населени места с под 50 000 жители една локация с цветни контейнери ще обслужва 350 жители; за градове от 50 000 до 100 000 жители – те са за всеки 550 жители, аз по-големи градове – над 100 000 жители: за всеки 750 жители. Затова ще се увеличат цветните контейнери по общини. Ръстът ще е различен за всяка община. С колко точно ще са повече кофите, зависи от това с колко ще нараснат жителите по регистрация с настоящ адрес. Организацията \"Екопак\"* подкрепя тези поправки, защото смята, че обществото има нужда от повече цветни контейнери по улиците и има воля да ги осигури. Според последните проучвания на организацията над 60 % от гражданите събират разделно, което е знак за повишаване на културата на потребителите, но и за нарастваща нужда от развитието на системите за разделно събиране. Поправка в чл. 33 от Наредбата задължава общината да подписва договор само с една организация по оползотворяване. Изключение правят общините с районно деление, т.е. София, Пловдив и Варна. От \"Екопак\" са съгласни и с тези изменения. Организациите по оползотворяване ползват различни цветове и брой цветни контейнери и когато една община се обслужва от повече от една такава организация, се получават много недоразумения сред гражданите. \"Екопак\" например работи с три цвята контейнери, а всички останали организации – с два цвята. Така ползвателите в една община се объркват, защото едната страна на булеварда има сини контейнери, а от другата няма. \"Много по- ефективно се управлява една система в един град, когато има само една организация, включително и при провеждане на информационните кампании,\" смятат от \"Екопак\".", "date": "2018.06.08", "title": "Какви промени се предвиждат в наредбата за отпадъците"}
{"url": "https://www.faktor.bg/bg/articles/gen-kiril-radev-politsiyata-ima-kasmet-che-sluchayat-s-pelov-se-razvi-taka", "text": "„Полицаите имат късмет, че така се развиха нещата с избягалия затворник Владимир Пелов. А този случай показва какво е състоянието на МВР в момента”. Това каза в ефира на Нова тв бившият директор на НСБОП ген. Кирил Радев. Според него факт е, че убитият рецидивист и избягалият от затвора заедно с него Радослав Колев не са открити заради липса на информация, на координация между службите, на техника и на професионалисти.  „Общественото доверие към полицията е на нулата, да не кажа – и отрицателно”, коментира ген. Радев.  Според бившия директор на СДВР Валери Йорданов пропуските в разследването и издирването на Пелов и Колев се дължат не само на субективни грешки, „макар че ще се намери някой, който да бъде наказан”.  „Хората, които са прикривали бегълците, са се страхували, че ако ги издадат, веднага ще се разбере кои са информаторите”, каза още Йорданов.  Той изрази мнение, че предварително направеният по случая анализ не е бил достатъчно добър, след като рецидивистите не са били открити дори в родния им град, където са се укривали.", "date": "2018.06.08", "title": "Ген. Кирил Радев: Полицията има късмет, че случаят с Пелов се разви така"}
{"url": "https://www.faktor.bg/bg/articles/valentin-radev-ubiystvoto-na-pelov-predi-da-bade-zadarzhan-e-malshans-za-politsiyata", "text": "Вътрешният министър Валентин Радев определи като малшанс за полицията факта, че избягалият затворник Владимир Пелов е бил убит в Ботевград, преди да бъде задържан. В Бургас Радев каза, че полицейските служби са били много близо до разкриването на мястото, където избягалият затворник се е укривал.  \"Бяхме на крачка да заловим избягалия затворник Пелов, но ни изпревариха. Така става понякога, каза още министърът. Той съобщи, че в полицията в Ботевград започва проверка и след анализ на ситуацията ще стане ясно дали ще има уволнения и наказания за това, че близо 2 месеца Пелов и Радослав Колев са се укривали в блок в Ботевград. Секретарят на МВР Младен Маринов сподели, че приема всички критики, които се отправят към работата на Министерството за случая от хора, които вече са извън системата на МВР, но уточни, че е най-лесно да се критикува, след което каза, че изцяло застава зад своите служители. На въпрос дали полицията в Ботевград е реагирала навреме по получен сигнал, че Пелов се е укривал в кошара край ботевградско село, секретарят на МВР каза, че този сигнал е бил проверен, като е използван дори хеликоптер с камери за нощно виждане. Министър Радев добави, че сигнал за Пелов е подавал дори депутатът Явор Нотев, който е от Ботевград и по този сигнал също е работено. \"Ще има яснота по този случай след анализа. Аз вече знам много неща, не всичко е така, както изглежда на повърхността\", добави още министър Радев. По-късно днес той ще представи законопроекта за Движение по пътищата пред неправителствени организации и различни институции в Бургас.", "date": "2018.06.08", "title": "Валентин Радев: Убийството на Пелов е малшанс за полицията, бяхме на крачка да го заловим"}
{"url": "https://www.faktor.bg/bg/articles/zaharieva-s-kolektiven-isk-shte-tarsim-obezshtetenie-za-trakiyskite-bezhantsi", "text": "Турция е предложила претенциите на България за обезщетение на тракийските бежанци да бъдат поискани с индивидуални искове от всеки засегнат. Външният министър Екатерина Захариева заяви по време на днешния парламентарен контрол, че страната категорично е отхвърлила предложението. По думите ѝ този спор може да бъде решен само с един колективен иск. Тя подчерта, че въпросът е много сложен и премиерът Бойко Борисов е повдигнал темата при посещението на турския президент Реджеп Ердоган във Варна през март, след като пет години тя не е била засягана, посочва \"Дневник\". Захариева допълни, че двете страни са се разбрали да организират пета комисия по въпроса, като все още няма конкретна дата за нея. Най-вероятно разговорите ще се проведат в Турция. Външният министър обясни, че южните ни съседи са на коренно различно мнение за тракийските бежанци, като според тях те сами са поискали да се изселят. Също така турските власти изисквали нотариални актове за имотите, което според Захариева трудно може да стане. Тя все пак уточни, че спорът може да бъде решен и чрез други документи, но не уточни какви. Захариева, която е и вицепремиер по съдебната реформа, добави, че за обезщетението на тракийските бежанци се работи по мандат, който не е променян от 2012 г. Именно заради това тя предложи да се организира заседание на парламентарната външна комисия, на което да се говори повече и по-спокойно по темата, тъй като мандатът е с гриф за класифицирана информация. Тя каза още, че след думите на Ердоган за духовните граници на Турция, в които попаднаха и части от Южна България, той повече не е правил подобни изказвания. Това тя отдаде на забележката на Борисов към президента. Турският държавен глава е подчертал, че думите му не означават намерение по отношение на границите.", "date": "2018.06.08", "title": "Захариева: С колективен иск ще търсим обезщетение за тракийските бежанци"}
{"url": "https://www.faktor.bg/bg/articles/dvama-mazhe-i-zhena-sa-prebiti-s-buhalki-na-avtobusna-spirka-v-stolichniya-kvartal-boyana", "text": "Трима души са пребити от неизвестни извършители на автобусна спирка в столичния квартал \"Бояна\". Инцидентът е станал снощи, 7 юни, около 21.30 часа, съобщава пресслужбата на СДВР. Около 21.40 часа в МВР е получен сигнал за възникнал скандал и сбиване на въпросното място. На място пристигнал полицейски екип, който установил, че при конфликта са пострадали трима души - двама мъже и една жена. Според разказите на пострадалите те са били нападнати от няколко неизвестни извършители и пребити с бухалки. След това нападателите избягали. Пострадалите са закарани в здравно заведение, където са прегледани и след това освободени. На този етап е установено, че пострадалите пребивават на територията на София без да имат адресна регистрация.  \"Те все още не са подали жалби по полицията за побоя. По случая е образувана преписка. Действията по нея се осъществяват под наблюдението на прокуратурата. „Проверяваме сигнала, но чакаме и пострадалите граждани да пуснат жалба, за да си свършим работата“, заяви главният секретар на МВР. Младен Маринов поясни, че се търсят свидетели на случилото се както и видеозаписи от района на престъплението.", "date": "2018.06.08", "title": "Двама мъже и жена са пребити с бухалки на автобусна спирка в столичния квартал \"Бояна\""}
{"url": "https://www.faktor.bg/bg/articles/uchilishten-avtobus-palen-s-detsa-e-preminal-zhp-prelez-pri-spusnata-bariera-i-cherven-svetofar-v-obshtina-razlog", "text": "Проверява се случай в община Разлог, при който училищен автобус, пълен с деца, е преминал жп прелез при спусната бариера и червен светофар. Проверката е започнала след като в социалните мрежи е разпространен видеоклип.  Малко след 7.00 часа тази сутрин ученици от помощното училище в село Горно Драглище са тръгнали с училищния автобус към дневния център за деца с увреждания в Разлог. На жп прелеза на теснолинейката край село Баня шофьорът е преминал през релсовия път при спусната бариера и сигнализиран в червено светофар. Това се вижда много ясно и на клипа, който е заснет от други хора, чакащи с автомобилите си на пътя. След като случаят стигна до институциите, отговорни за учебните заведения и безопасността на децата, местната власт в Разлог, полицията и Регионалното управление по образование са започнали проверка. Какви са били първоначалните обяснения на шофьора пред областния началник на Образователното министерство Ивайло Златанов:  \"Беше дал едни устни обяснения след моето обаждане. Бариерите са били повредени, те са спуснати, а времето, в което той преминава, е далече от времето, в което преминава влака. Това му е дало основание да се търкаля с автобуса през жп прелеза\".", "date": "2018.06.08", "title": "Училищен автобус, пълен с деца, е преминал жп прелез при спусната бариера и червен светофар в община Разлог"}
{"url": "https://www.faktor.bg/bg/articles/udar-65-godishna-sofiyanka-podari-400-000-na-alo-izmamnitsi", "text": "65-годишна жена даде на телефонни измамници над 400 000 лв. и половин килограм злато в София. Измамата е била извършена между 2 и 6 юни, съобщи БНР.   Първият ден жената е оставила около 3000 лв. близо до кофа за смет на столичната улица „Гогол“.    На 3 юни, отново в същия район, тя е оставила 104 000 лв., 30 000 евро и долари.   Два дни по-късно на ул. „Цар Асен“ жената е оставила още 210 000 лв. Полицията издирва извършителите.", "date": "2018.06.08", "title": "Удар: 65-годишна софиянка \"подари\" 400 000 на ало измамници"}
{"url": "https://www.faktor.bg/bg/articles/treska-v-kremal-podgotvyat-sreshtata-putin-tramp", "text": "Руското външно министерство подготвя среща на президентите Владимир Путин и Доналд Тръмп, заяви пред ТАСС зам.-министърът на външните работи Сергей Рябков.  Според него необходимостта от такава среща е твърде голяма - най-вече от гледна точка на процеса на нормализиране и подобряване на отношенията между Москва и Вашингтон. Засега обаче не е ясно кога и къде ще се състои тя. \"Както разбираме, американската страна също осъзнава мащаба на проблемите, натрупали се в отношенията, и си дава сметка, че тези проблеми трябва да бъдат решени\", изтъква руският дипломат. Рябков обръща внимание, че въпросът за провеждането на среща на високо равнище между Путин и Тръмп звучи вече от доста време насам. В. \"Уолстрийт джърнъл\" съобщи вчера, че руският президент е помолил австрийския канцлер Себастиан Курц да организира среща между него и американския му колега. Курц приел молбата и обещал да говори с Тръмп.", "date": "2018.06.08", "title": "Треска в Кремъл - подготвят срещата Путин-Тръмп"}
{"url": "https://www.faktor.bg/bg/articles/darzhavnite-sluzhiteli-koito-ne-sa-podali-deklaratsiya-do-kraya-na-denya-shte-badat-sanktsionirani-ot-3000-lv-do-5000-lv", "text": "Днес изтича крайният срок, в който висшите публични лица и всички държавни служители трябва да подадат имотните си декларации. От Професионалното обединение на държавните служители сигнализираха, че в администрациите цари хаос и много от чиновниците не са наясно какво трябва да декларират и къде трябва да изпратят документите, предава Канал 3.  Новото тази година е, че хората, които работят в държавната администрация, ще трябва да декларират не само недвижими имоти и кредити, но също пари в брой, пари в банки, всички заеми, пенсионен фонд. В декларацията се попълва и информация за притежаваното от лицата, с които държавните служители живеят, дори и без брак. Чиновниците, които не са подали декларацията си до края на днешния ден, ще бъдат санкционирани с глоба от 3000 лв. до 5000 лв. При подаване на информация с неверни данни пък следва наказателно съдебно производство и множество проверки. 2500 висши държавни служители трябва да подават декларация в Комисията за разкриване на конфликт на интереси, което е новият антикорупционен орган. Останалите 130 хиляди чиновници трябва да подадат своите декларации в дирекциите \"Човешки ресурси\" на отделите \"Личен състав\". Подаденото след това ще бъде проверявано от инспекторати.", "date": "2018.06.08", "title": "Държавните служители, които не са подали декларация до края на деня, ще бъдат санкционирани от 3000 до 5000 лв."}
{"url": "https://www.faktor.bg/bg/articles/novini/svyat/-mond-na-sreshtata-na-varha-v-sofiya-liderite-ot-es-sa-obsazhdali-otvaryane-bezhanski-lageri-na-balkanite", "text": ". На срещата на върха в София лидерите на страните-членки от Европейския съюз са обсъждали възможността за отваряне бежански лагери в държавите от балканския регион, с което да се попречи на бежанците и мигрантите да влязат на територията на Съюза, обяви в броя си от петък френският вестник „Монд“, предава скопското електронно издание „Фокус“. Идеята, според вестника, е предложена от Дания и Австрия – две страни, които имат евроскептични и антиимигрантски правителства. На 5 юни датският премиер Ларс Локе Расмусен заяви, че в разговори с австрийския си колега Себастиян Курц, чиято страна поема ротационното председателство на Съвета на ЕС на 1 юли, за създаване на нова система за предоставяне на убежище в Съюза, чиято централна точка трябва да бъде „отваряне на съвместни центрове за прием и експулсиране“. С други думи, обяснява „Монд“, това биха били един вид лагери, където ще бъдат задържани мигрантите, които нямат право на убежище, а не могат да бъдат върнати назад. Независимо, че Расмусен не е казал открито къде ще бъдат отворени тези лагери, френският вестник е узнал от „сигурни източници“, че става дума за Албания и Косово. Датският премиер е заявил, че е „в контакт и с други европейски лидери“ и е „оптимист“ за проекта. „Разговорите всъщност са водени на срещата на върха в София на 17 май между 28-те страни-членки и пет държави от Западните Балкани, твърди „Монд“, като добавя, че плановете на Виена и Копенхаген се презентират и в другите страни-членки на ЕС. Както е заявил кореспондентът на МИА от Брюксел, Белгия твърди, че не е била консултирана, докато Нидерландия все още не се е произнесла за предложението. Датчаните, според „Монд“ са се опитали да придумат Германия, която била „скептична“, докато Франция била „зашеметена“ и се противопоставила на идеята. „Немислимо е балканските страни да приемат подобно нещо дори и с финансова помощ за възвръщане или с обвързване с тяхната европейска интеграция“, заявил френски дипломатически източник. Все пак, австрийското председателство разглежда идеята на тези няколко страни. Не се съобщават детайли кои други държави подкрепят идеята. Източниците на МИА потвърждават, че „най-вероятно тези лагери трябва да са на Балканите“, с оглед на това, че в предложението на Дания се посочва, че те ще бъдат „извън ЕС, но на европейския континент“. „Концепцията е в разработка, а експертите я обсъждат“, твърдят дипломатически източници от Брюксел. Ако разговорите и експертизите потвърдят концепцията, не е изключено тя да се формализира като предложение на ниво ЕС и Австрия да я постави официално на масата за преговори на страните-членки на Съюза. Това не е първи път, когато се появява идеята за бежански лагери извън ЕС, като преди като локация се сочеше Либия, но планът пропадна. „Фокус“ коментира, че със засилването на десните, евроскептичните и антиимгрантските правителства в ЕС, става все по-ясно, че дните на общата политика за предоставяне на убежище в Съюза са преброени, а австрийското председателство вече ясно заяви, че приоритетът му ще бъде „защита и стягане на външните граници“, вместо солидарност между членките и преразпределение на бежанците сред страните от Съюза.", "date": "2018.06.08", "title": "„Монд\": На срещата на върха в София лидерите от ЕС са обсъждали отваряне бежански лагери на Балканите"}
{"url": "https://www.faktor.bg/bg/articles/yotinger-darzhavi-netni-plattsi-v-byudzheta-na-es-kato-germaniya-sa-ponyakoga-dosta-arogantni", "text": "Промяната на броя на комисарите няма да реши проблема с бюджета на Европейския съюз. Така отговори еврокомисарят по бюджет и човешки ресурси Гюнтер Йотингер на въпрос на зам.-министъра на регионалното развитие Калина Крумова за предложението на канцлера Ангела Меркел за намаляването на броя на еврокомисарите и преместването на европарламента изцяло в Брюксел. Той участва в днешната конференция на високо ниво, посветена на \"Кохезионната политика на ЕС: Перспективи за конвергенция и устойчиви региони след 2020 г.\" в НДК. По думите на Йотингер комисарите на по-малките държави служат като мост между столиците и Брюксел. Той подчерта и още един съществен факт - че държавите нетни платци са понякога доста арогантни и за пример даде Германия, която е нетен платец, но е и бенефициент от вътрешния пазар, защото получава много поръчки от страни като България за машини и оборудване.  Комисарят посочи, че Европейската комисия трябва да работи последователно и упорито, и допълни, че тя не работи във вакуум. Мисля, че е много интелигентен подходът да има заместник-председатели без портфейл, каза още Йотингер. Според Йотингер еврокомисията полага усилия при подготовката на новата бюджетна рамка да затвори празнотата от Брекзит и да продължи да изпълнява досегашните си задачи, както и тези, свързани с новите предизвикателства. Еврокомисарят изтъкна още, че през новия програмен период се предвижда опростяване на процедурите, заложени в единната нормативна база и одит, включен е и предпазен механизъм, като няма да има загуби повече от 25 процента. Сред акцентите в изказването му беше и това, че новият бюджет се подготвя в усложнена ситуация - преди изборите за европарламент. Той допълни, че тази тема ще бъде продължена на 28 юни на среща в Брюксел, а и от следващото председателство на Съвета на ЕС - това на Австрия.", "date": "2018.06.08", "title": "Йотингер: Държави - нетни платци в бюджета на ЕС, като Германия, са понякога доста арогантни"}
{"url": "https://www.faktor.bg/bg/articles/novini/svyat/erdogan-obeshta-bezplatni-kafeneta-sladkishi-i-chay-na-korem", "text": "Турският президент Реджеп Тайип Ердоган обеща да създаде \"народни кафенета\" (на турски \"къраатхане\"), които денонощно да предлагат безплатно \"сладкиши, чай и кафе\" в цяла Турция, предаде ДПА. Необичайното предизборно обещание Ердоган даде на митинг в югоизточния турски окръг Хатай вчера. \"Млади и стари ще идват, ще четат книги и ще получават безплатно сладкиши, чай, кафе\", заяви президентът. През 2013 г. ЮНЕСКО включи специалния начин на приготвяне на турско кафе в списъка на нематериалното културно наследство, окачествявайки го като символ на гостоприемство, приятелство и забавление. \"Тези (кафенета) ще бъдат напълно оборудвани с книги, библиотека... Имам предвид, че тези места ще добавят цвят в живота ни. Те ще бъдат отворени 24 часа дневно\", каза той. През март Ердоган заяви, че \"кафенето не е място за хазартни игри, а за четене на книги\", предаде Анадолската агенция, цитирана от БТА. Думите му бяха последвани от проект за преустройство на такива заведения и 30 кафенета в северозападния окръг Бурса бяха превърнати в \"къраатхане\", съобщи още турската държавна агенция.", "date": "2018.06.08", "title": "Ердоган обеща: Безплатни кафенета, сладкиши и чай на корем"}
{"url": "https://www.faktor.bg/bg/articles/sredizemno-more-e-zastrasheno-da-se-prevarne-v-more-ot-plastmasa", "text": "Средиземно море е застрашено да се превърне в „море от пластмаса”. За това предупреждава Световният фонд за дивата природа. Той вече е предложил серия от мерки за спасяването на морето от пластмасовите отпадъци, които го задушават. В Средиземно море има рекордно ниво на микропластмаса – пластмасови частици, които са по-малки от 5 мм и които тровят цялата хранителна верига и застрашават човешкото здраве. Като цяло концентрацията на микропластмасата е почти четири пъти по-висока в Средиземно море отколкото в „континентите” от пластмасови отпадъци, открити в океаните, подчертава Световният фонд за дивата природа. За да се променят нещата, неправителствената организация пледира за международно обвързващо споразумение, за да бъдат намалени пластмасовите отпадъци или за борба с изоставените във водата материали за риболов.  Световният фонд призовава за увеличаване на рециклирането и събирането на отпадъци в страните по крайбрежието на морето. Фондът призовава и за забрана на всички полиетиленови торбички за еднократна употреба, както на север така и на юг, и за забрана на добавянето на микропластмасата, например в козметичните продукти или почистващите препарати през 2025 г. Промишлеността трябва да развие алтернативи на пластмасата, „които да могат да се рециклират или да се превръщат в компост”, и да произвежда неща от възобновяеми материали, а не от петролни деривати, се казва в доклада. Туристическата индустрия трябва да избягва да използва пластмасови продукти за еднократна употреба като бутилки, торби, сламки или тапи. Световният фонд призовава и за „лов на пластмаса” на индивидуално ниво – използване например на дървени гребени и пинсети, на гъби от целулоза, на биоразграждащ се конец за зъби, на керамични съдове, стъклени бутилки, памучни кърпи или постелки за йога от бамбук. Фондът отправя призив да не се хвърлят отпадъците където и да е, което ще допринесе също за спасяването на Средиземно море.", "date": "2018.06.08", "title": "Средиземно море е застрашено да се превърне в „море от пластмаса”"}
{"url": "https://www.faktor.bg/bg/articles/boris-dzhonsan-vazmozhen-e-proval-na-brekzit-no-ne-se-panikyosvayte", "text": "Външният министър на Великобритания Борис Джонсън предупреди, че може да има провал на процеса на Брекзит, но в крайна сметка всичко ще е наред, цитиран от новинарския сайт BuzzFeed, цитирана от Ройтерс. Коментарите на Джонсън са били записани тайно на вечеря в сряда и пуснати в четвъртък от новинарския уебсайт BuzzFeed, след като британските министри постигнали компромис относно плановете за Брекзит, свързани с ирландската граница (между Република Ирландия, която е член на ЕС и Северна Ирландия, която е част от Обединеното кралство). Борис Джонсън посочил, че премиерът на страната Тереза ​​Мей започва да провежда по-твърда линия, но че ще се нуждае от по-разумна преценка, тъй като преговорите с ЕС ще станат по-трудни през следващите месеци. \"Мисля, че Тереза ​​ще се окаже във фаза, в която ще имаме по-войнствено отношение с Брюксел\", посочи британският външен министър и допълни: \"Трябва да се изправите пред факта, че може да има провал на преговорите. Не искам обаче никой да се паникьосва по време на подобен евентуален срив. Не трябва да има паника. В края на краищата всички ще е наред\". Той също така заявил, че американският президент Тръмп, който е вкаран в битка с европейските си съюзници, включително с Великобритания, за митническите тарифи за вноса на стомана, ще предприеме още по-силен подход, ако няма напредък в преговорите. \"Представете си Доналд Тръмп да провежда процеса на Брекзит. Той щеше да се въвлече в кървави спорове. Щеше да има редица провали и хаос. Всеки би помислил, че е полудял. Но всъщност можеше да постигне нещо. Това е много, много добра мисъл\", отбеляза британският министър. Ройтерс отбеляза, че на този етап говорител на офиса на премиера Тереза Мей не е направил коментар на изнесената от уебсайта BuzzFeed информация.", "date": "2018.06.08", "title": "Борис Джонсън: Възможен е провал на Брекзит, но не се паникьосвайте!"}
{"url": "https://www.faktor.bg/bg/articles/ankara-s-kritiki-kam-es-zabravihte-krim", "text": "Турският външен министър Мевлют Чавушоглу критикува европейските страни, тъй като отделят все по-малко внимание на въпроса, свързан с Крим, предаде ТАСС. Турция не признава и няма да признае анексирането на Крим. Виждаме, че западните страни започнаха да забравят за Крим. Ако днес забравите Крим, а утре нещо се случи с Украйна, вие ще бъдете отговорни за това, заяви снощи Чавушоглу. Изказването си турският външен министър направи по време на вечеря в Центъра за култура и помощ за кримските татари в Анкара, информира турската агенция Ихляс, цитирана от БТА. На вечерята присъстваха министърът на външните работи на Украйна Павло Климкин, който е на работно посещение в Турция, и депутатът от Върховната Рада Мустафа Джемилев. Преди дни канцлерът на Германия Ангела Меркел беше попитана в Бундестага от депутат от партия \"Алтернатива за Германия\" дали изключването на Русия от Г-8 е било правилно и дали е добре да се възстанови този формат. В отговор канцлерът отбеляза, че страните, които влизат в Г-7, се придържат към общи ценности, включително спазването на международното право. Според Меркел анексирането на Крим от Русия е било \"крещящо нарушение\" на международното право. Пред Австрийската национална телевизия Путин наскоро (преди визитата си във Виена за среша с канцлера Себастиан Курц) защити ролята на Русия в конфликта с Украйна.", "date": "2018.06.08", "title": "Анкара с критики към ЕС: Забравихте Крим, а ако утре  нещо се случи с Украйна..."}
{"url": "https://www.faktor.bg/bg/articles/otkriha-martav-top-gotvaa-antani-burdeyn", "text": "Топ готвачът и американска телевизионна звезда Антъни Бурдейн беше открит мъртъв в хотелската си стая. Подозира се, че 61-годишният Борден се е самоубил, съобщава Си Ен Ен. \"С огромна тъга потвърждаваме смъртта на нашия колега и приятел Антъни Бурдейн\", се казва в изявление на медията. Бурдейн се е намирал в Страсбург на снимки за предаването си \"Parts Unknown\".  Намерил го е колегата му Ерик Рипърт. Шеф готвачът водеше свое предаване по телевизията. Бурдейн е известен още като автор на кулинарни бестселъри, освен това пише и художествена литература, която се продаваше добре, напомня Би Би Си, цитирана от КлубZ. Ето какво се казва в изявлението на Си Ен Ен за смъртта телевизионната знаменитост:  \"Любовта му към големите приключения, новите приятели, хубавата храна и напитки, както и забележителните истории от цял свят, го направиха уникален разказвач. Неговите таланти не спряха да ни удивляват, той ще ни липсва много\". Бурдейн е от френски произход. Посещава Vassar College за две години и се отказва, но по-късно завършва Culinary Institute of America в Ню Йорк през 1978 г. По това време работи в няколко ресторанти като Supper Club, One Fifth Avenue и Sullivan’s.  Редовно сътрудничи на списания и вестници и статиите му за кулинарните тайни се появяват на страниците на „Таймс“,„Face“, „Scotland on Sunday“ и „Food Arts“. Статията му „Не яжте, преди да прочетете това“, публикувана в „The New Yorker“, става невероятно популярна и като нейно естествено продължение през 2000 г. се ражда автобиографичният роман „Поверително от кухнята“. Превръща се в световен бестселър. В нея Бурдейн описва момента, в който пламва любовта му към храната – опитвайки за първи път стрида направо от рибарска лодка в Южна Франция. Успехът води до телевизионната поредица „A Cook`s Tour“, която бива продуцирана през 2002 г. от телевизионния канал Food Network. В 22 епизода Бурдейн представя пътуванията си из различни държави по света в търсене на перфектното ястие. Едноименната книга, написана след края на пътешествието му, става отново изключително популярна и стига до върховете на американските и британски класации. Кулинарните му книги с рецепти също имат голям успех сред професионалистите и любителите. През 2005 г. стартира и новата телевизионна поредица на Бурдейн „Антъни Бурдейн: Без задръжки“, на която Бурдейн е водещ и в същото време готви, понякога странни вкусотии като препечен ректум от африкански глиган. Сериите стават хит сред зрителите на Travel Channel. В края на 2011 г. се появява и поредната му телевизионна изява – „The Layover“. От 1998 г. до днес Антъни Бурдейн е главен готвач на „Brasserie Les Halles“ в Манхатън, като през годините ресторантите стават пет. Бурдейн има издадени два криминални романа – „Gone Bamboo“ (1997) и „Bone in the Throat“ (1995). Той е известен и със скандалния си личен живот, както и с остроумно-циничния си език, а от друга страна е един от добрите примери на преодоляване на зависимоста към хероин и кокаин.", "date": "2018.06.08", "title": "Откриха мъртъв топ готвача Антъни Бурдейн"}
{"url": "https://www.faktor.bg/bg/articles/karakachanov-se-nadyava-atina-i-skopie-da-si-stisnat-ratsete-za-novo-imedo-liderskata-sreshta-na-nato", "text": "Министърът на отбраната Красимир Каракачанов изрази надежда, че Атина и Скопие ще постигнат съгласие за ново име на Македония до лидерската среща на НАТО през юли. На тази среща Македония очаква да получи зелена светлина за членство в Алианса, предаде кореспондентът на БНР в Брюксел.  \"От една страна е не само въпросът за името, а и как от тук нататък следват промени в законодателство, Конституция и така нататък\", посочи министър Каракачанов в Брюксел. Там той участва в среща на военните министри от НАТО, която има за цел да подготви лидерския форум на Алианса\", заяви вицепремиерът.", "date": "2018.06.08", "title": "Каракачанов се надява  Атина и Скопие да си стиснат ръцете за ново име преди лидерската среща на НАТО"}
{"url": "https://www.faktor.bg/bg/articles/novini/svyat/nay-populyarnite-konspirativni-teorii-v-rusiya", "text": "Вижте кои са 10-те най-популярни конспиративни теории в руските медии, публикувани от Дойче веле. Конспиративните теории все повече завладяват руските медии. До този извод стига проучване на независимия руски вестник \"Ведомости\" и компанията за медиен мониторинг \"Медиалогия\". От анализа, в рамките на който са били изследвани 43 000 медийни компании - телевизионни канали, радиа, новинарски сайтове, печатни издания - става ясно, че най-популярните конспиративни теории присъстват днес до 9 пъти по-често, отколкото през 2011 година. Най-популярната конспиративна теория в руските медии гласи, че група от историци се опитват да фалшифицират историята на страната. Според изследването на \"Ведомости\" и \"Медиалогия\" в периода 2011-2017 г. тази теория се споменава 15 730 пъти. Дори водещи политици, сред които президентът Владимир Путин и министърът на културата Владимир Медински, говорят за тези \"мними историци\". Изследването показва още, че тази конспиративна теория става особено популярна по време на атаките срещу филма \"Матилда\", в който се разказва за последния руски цар. Тя влиза в синхрон и с разгорещените дебати около 100-годишнината от Октомврийската революция и убийството на последното императорско семейство. Твърдението, че човечеството се намира под контрола на \"тайно министерство\", се разпространява и като теория за \"Новия световен ред\". Тази теория съдържа много други брънки, свързани например с милиардера Джордж Сорос и семейство Ротшилд. Само през 2017 теорията за \"тайното министерство\" е спомената 1 365 пъти - шест пъти повече, отколкото през 2011. По време на Студената война в Съветския съюз се говореше, че Синдромът на придобитата имунна недостатъчност е резултат от експерименти на американците. Днес конспиратори твърдят, че СПИН всъщност няма. Това твърдение звучи изключително нелепо на фона на големия брой ХИВ-позитивни в Русия. За пръв път тази конспиративна теория излезе на бял свят по руската държавна телевизия. В едно нейно предаване се твърдеше, че САЩ купуват земя в Украйна, където ще се засяват вредни генномодифицирани култури. А това щяло да доведе до глад. През миналата година конспиративната теория, свързана с ГМО, е била спомената 1 351 пъти - десет пъти повече, отколкото през 2011. Между 2011 и 2017 година странното твърдение, че влечуги и извънземни контролират света, се среща 18 102 пъти. През 2013 една руска кандидат-кметица вдигна шум с изказването си, че пришълци от друга планета живеят в планински регион в Южна Русия. Там извънземните били избили древна славянска цивилизация. Конспиративната теория, че космическият кораб Аполо 11 никога не е кацал на Луната, е популярна не само в Русия. Изследването на независимия руски вестник \"Ведомости\" и компанията за медиен мониторинг \"Медиалогия\" показва, че за периода 2011-2017 тя се споменава 6 608 пъти в руските медии. Впрочем, това мирогледно съждение влиза в идеален синхрон с цялостната антиамериканска пропаганда на Кремъл. Вълната от недоверие към ваксините се надигна преди около 20 години - при това в световен мащаб. Почитателите на конспиративните теории твърдят, че отрицателното им въздействие върху човешкото здраве нарочно се укрива. Според тази заговорническа теория ваксините всъщност са биологична атака. И този възглед съвпада с духа на кремълската държавна пропаганда. Труден е животът на хората с различна сексуална ориентация в Русия. В тази страна има дори закон, който забранява разпространяването на \"пропаганда на нетрадиционните сексуални отношения\". Тъй че конспиративната теория под номер 8 не бива да Ви изненадва. Според нея гей лобисти (подобно на групата историци, споменати по-горе) целят да дестабилизират руското общество. Това твърдение се среща в официалния орган на руската държавна пропаганда \"Спутник\", както и по телевизионния канал РЕН ТВ. Конспиративните теории си имат и доайен: \"Земята е плоска!\". Колкото и да е непонятно, популярността на този възглед продължава да расте. Наградата за най-добра образователна програма в Русия за 2017 спечели авторът на телевизионно предаване, в което се твърдеше именно това: \"Земята е плоска!\". Теорията за господството на тайно масонско общество се среща често и другаде по света. Нейните привърженици вярват, че в дъното на многобройни заговори, преврати и революции от последните столетия стоят именно масоните. През 2017 година тази конспиративна теория е била спомената в руските медии шест пъти повече, отколкото през 2011.", "date": "2018.06.08", "title": "Най-популярните конспиративни теории в Русия"}
{"url": "https://www.faktor.bg/bg/articles/novini/balgariya/parlamentat-odobri-proektite-za-modernizatsiya-na-suhopatni-voyski-i-vvs", "text": "Парламентът одобри Проектите за инвестиционен разход за модернизация на Сухопътни войски и Военновъздушните сили. „За“ гласуваха 151 депутати, 7 бяха „против“, а един се въздържа.  Народните представители дебатираха по проектите в две пленарни заседания.  Модернизацията на армията е на стойност над 3 млрд. лева. Проектите за придобиване на нов изтребител и на бойна машина бяха одобрени от Комисията по отбрана на 5 юни, съобщава \"Фокус\".  Проектът за Сухопътни войски е с времеви интервал 12 години. Предвидено е до 8 години след подписване на договор да бъдат придобити 150 единици бойна и специална техника. Прогнозната стойност за придобиване на бойната и специалната техника, както и на допълнителното оборудване възлиза на 1,4 млн. лева с ДДС. Ще се извършва на разсрочено плащане.  Проектът за Военновъздушните сили включва придобиването на 16 изтребителя, на два етапа по 8. Самолетите ще бъдат доставяни в 3 последователни години, като доставката на първите два самолета трябва да бъде не по-късно от 24 месеца от датата на влизане в сила на договора. Финансовата рамка на първия етап е на стойност 1,8 млрд. лева с ДДС. Вторият етап трябва да започне след приключване на доставките по първия етап и подписване на договор за реализация.  Министерството на отбраната предвижда да изпрати запитване до: САЩ (за F16), Португалия (за F16), Израел(за F16), Италия (за Eurofighter), Германия (за Eurofighter), Франция (за Dassault Rafale), Швеция (за Gripen). Оперативна готовност за изпълнение на задачата по Air Policing трябва да се постигне в края на третата година от влизане в сила на договора за доставка на самолетите. А пълна готовност- в края на петата година. За изпълнението на тази задача България трябва да разполага с минимум 30 подготвени летци и 16-20 изтребители в летателна годност.", "date": "2018.06.08", "title": "Парламентът одобри проектите за модернизация на Сухопътни войски и ВВС"}
{"url": "https://www.faktor.bg/bg/articles/12-godishno-momche-i-semeystvoto-mu-sa-bili-zhestoko-prebiti-s-buhalki-v-kv-boyana", "text": "Китай може да вдигне изтребители, които да пазят лидера на Корейската народнодемократична република (КНДР) Ким Чен-ун, докато водачът на Северна Корея пътува до и от Сингапур за срещата с американския президент Доналд Тръмп на 12 юни. Според представител на южнокорейското министерство на отбраната военновъздушните сили на Китайската народноосвободителна армия са готови да поемат охраната на водача на КНДР. \"Ако Пекин ескортира Ким Чен-ун, той ще изпрати ясен сигнал и към нас, и към нашите американски съюзници. Той е: Китай стои зад Пхенян\", каза военният от Сеул, който поиска да остане анонимен. Вчера се появи информация, че Ким Чен-ун ще пътува от родината си до мястото на срещата с Тръмп и обратно (около 8000 километра) с брониран влак. Според данните водачът на КНДР смята, че ако използва самолет, той ще бъде убит. Междувременно няколко медии съобщиха, че Тръмп ще проведе по-малко разговори в кулоарите на срещата на седемте най-развити икономики в света, която ще се проведе в канадския курорт Ла Малбе днес и утре. Промените в програмата на държавния глава са предизвикани от срещата му с Ким.", "date": "2018.06.08", "title": "Китай вдига изтребители заради Ким Чен-ун"}
{"url": "https://www.faktor.bg/bg/articles/novini/balgariya/7-km-opashka-na-kulata-shofyorite-zaplashiha-che-shte-blokirat-granitsata", "text": "Седемкилометрова опашка от тежкотоварни камиони се е образувала на път за ГКПП „Кулата” заради проблем на митниците, съобщи бТВ. Стигна се и до напрежение – шофьорите заплашиха, че ще блокират границата, ако проблемът с преминаването не бъде решен. През нощта е имало бой между тираджиите, защото техен колега се е опитал да ги пререди на опашката. Шофьорите се оплакват, че с вдигане на температурите чакането на границата става непоносимо. На място е пристигнала и линейка, която да помогне на шофьор паднал от камиона си. От агенция „Митници” съобщиха, че изпращат допълнителни екипи, с които да се ускори обработката на товарни автомобили.", "date": "2018.06.08", "title": "7 км. опашка на Кулата, шофьорите заплашиха, че ще блокират границата"}
{"url": "https://www.faktor.bg/bg/articles/italiya-e-gotova-da-obsazhda-statuta-na-krim", "text": "Новото правителство на Италия ще обсъжда всеки въпрос, включително и статута на Крим, заяви вицепремиерът и министър на вътрешните работи на Италия Матео Салвини пред репортери в четвъртък, цитиран от ТАСС. „Това е казус за външния министър. Ще обсъждаме всеки въпрос“, заяви Салвини на въпрос от ТАСС дали Крим може да бъде признат за част от Русия. Премиерът на страната Джузепе Конте, както и коалиционният партньор на Салвини и лидер на „Движение пет звезди“ Луиджи ди Майо, все още не са коментирали темата, пише \"Фокус\".", "date": "2018.06.08", "title": "Италия е готова да обсъжда статута на Крим"}
{"url": "https://www.faktor.bg/bg/articles/novini/svyat/tramp-otmeni-sreshta-s-tereza-mey-omraznal-mu-uchitelskiya-i-ton", "text": "Президентът на САЩ Доналд Тръмп отмени двустранната среща с премиера на Великобритания Тереза Мей, планирана по време на срещата на Г-:. Причината - назидателния, \"учителски\" тон, с който говорела Мей, съобщава The Telegraph като се позовава на високопоставен служител в американската администрация. По думите на източника, Тръмп се дразнел от това, че Мей го критикува и е \"уморен от менторския и тон\".  \"Не се обиждайте, но тя е като учителка. Не мисля, че тя има добри отношения с когото и да било\", заявил пред изданието високопоставен американски дипломат.", "date": "2018.06.08", "title": "Тръмп отмени среща с Тереза Мей-омръзнал му \"учителския и тон\""}
{"url": "https://www.faktor.bg/bg/articles/svetiyat-sinod-shte-otbelezhi-v-sofiya-1000-godini-balgarska-ohridska-arhiepiskopiya", "text": "На 10 юни от 9.30 часа в патриаршеската катедрала \"Св. Александър Невски\" ще бъде отслужена тържествена архиерейска Света литургия, а поводът е изпълването на 1000-годишнината от учредяването на Българската Охридска архиепископия. Това съобщи Отделът \"Връзки с обществеността\" при Светия Синод на БПЦ-БП От БПЦ припомнят, че Светият Синод на БПЦ-БП на 14 май т.г. тази година взе решение на 10 юни, на Неделята на всички Български светии, да бъде отслужена в патриаршеската катедрала Света литургия за 1000-годишнината от учредяването на Българската Охридска архиепископия. От Светия Синод приканват православните християни да вземат молитвено участие в Светата Богослужба по повод на бележитата годишнина от историята на Българската православна църква. Във връзка с годишнината ще бъде изготвено извънредно Патриаршеско и Синодално послание, съобщиха при вземането на решението през май от Светия Синод на БПЦ.", "date": "2018.06.08", "title": "Светият Синод ще отбележи в София 1000 години Българска Охридска архиепископия"}
{"url": "https://www.faktor.bg/bg/articles/novini/svyat/nato-uvelichava-oboyniya-rezerv-v-evropa-zaradi-zaplahata-ot-rusiya", "text": "Министрите на отбраната на НАТО на съвещание в Брюксел са представили план за увеличаване на бойните резерви за защита от нарастващата военно-морска заплаха от страна на Русия\", съобщава Voice of America. Според плана, на разположение на Алианса трябва да има 20 сухопътни батальона, 30 ескадрили изтребители и 30 военни кораба, които могат да бъдат прехвърлени в различни части на Европа в рамките на 30 дни. Логистичната подготовка трябва да завърши до 2020 година.", "date": "2018.06.08", "title": "НАТО увеличава обойния резерв в Европа заради заплахата от Русия"}
{"url": "https://www.faktor.bg/bg/articles/avstriya-mozhe-da-ekstradira-do-60-finansirani-ot-turtsiya-imami", "text": "Австрия може да изгони до 60 финансирани от Турция имами и техните семейства като част от усилията за ликвидиране на „политическия ислям“ в страната, заяви вътрешният министър Херберт Кикл в петък, цитиран от AFP. „Кръгът на хората, които могат да бъдат повлияни от тези мерки – контингентът, за който говорим – съставя около 60 имами“, заяви Кикл, като добави, че общо 150 души за заплашени да загубят правото си на жителство. Седем джамии също може да бъдат затворени след разследване на службата за религиозните дела във връзка с появилите се през април снимки на деца в подкрепяна от Турция джамия, на която се вижда как те са налягали по земята все едно са мъртви, пресъздавайки битката на полуостров Галиполи от Първата световна война.", "date": "2018.06.08", "title": "Австрия може да екстрадира до 60 финансирани от Турция имами"}
{"url": "https://www.faktor.bg/bg/articles/novini/balgariya/borisov-kam-kutev-otidoh-da-vidya-kakvo-e-trasiral-v-moskva-vashiyat-prezident-nishto", "text": "Вместо парламентарен контрол за посещението на премиера Бойко Борисов в Москва депутатът от БСП спретна скандал в парламента. С типичния за него скандалджийски тон, той обвини Борисов, че МС е разпространил невярна информация за посещението и резултатите от него и попита премиера \"на каква среща е бил, защото явно не е \"присъствал\" на срещата с Путин. Той дори цитира на руски текст от съобщеието на говорителя на Кремъл Дмитрой Песков, за да докаже, че премиерът не знае руски, а преводачът или екипът на премиера в най-добрия случай са го заблудили. Кутев заяви, че думата \"прикладной\" не означава \"практически\", което съвсем не е вярно. Справка във всеки руско-български речник показва, че думата \"прикладной\" означава \"приложен, практически\". \"Готвех се да Ви отговоря по друг начин, но с този тон ме провокирате да ви отговоря по следния начин: свърших това, което \"трасира\" в Москва Вашият президент. Отидох да видя какво е трасирал и се оказа, че е нищо\", заяви Борисов. Той призова лидерът на БСП Корнелия Нинова и депутатите от левицата да се отнесат национално-отговорно по темите от национален интерес и обеща, когато Путин дойде в България да го помоли да се срещне с тях и \"на руски да им обясни за какво става въпрос\", след което напусна парламента. Кутев засили конфронтацията, след като от трибуната заяви, че можел да се разбере с Путин на руски или английски, но \"на банкянски няма да стане\". Парламентарната група на ГЕРБ напусна залата в знак на протест.", "date": "2018.06.08", "title": "Борисов към Кутев: Отидох да видя какво е трасирал в Москва Вашият президент. Нищо!"}
{"url": "https://www.faktor.bg/bg/articles/tsvetanov-chest-pravi-na-ministar-predsedatelya-che-dnes-e-tuk-pri-nas", "text": "Чест прави на министър-председателя, че днес е тук при нас, за да може действително да даде информация по парламентарните въпроси. Това, което се прави днес, трябва да бъде оценено и да бъдем действително обективни. Това заяви от парламентарната трибуна председателят на ПГ на ГЕРБ Цветан Цветанов. „Искам да благорадим на българското правителство за успешното председателство, което организирахме“, посочи политикът. По думите му дори и днес премиерът Бойко Борисов коментира темата за кохезионната политика и миграцията. „Нито за миг този дебат не е отсъствал от срещите“, допълни Цветанов, като благодари за парламентарното измерение на българското председателство. Според него това, че Западните Балкани са поставени като основен акцент, е заслуга на министър-председателя. „Винаги трябва да говорим, че част от националната сигурност минава през европейската перспектива на Западните Балкани“, посочи председателят на ПГ на ГЕРБ. По думите му няма друг държавник, който да е така приет от балканските лидери и да направи България посредническа страна. „Най-важното, за да има просперитет и за България, и за региона, това е свързаността, която трябва да има“, допълни Цветанов. Според него Борисов не трябва да се укорява, а да бъде подкрепян с действията на българското правителство. Той се обърна към левицата с молба да участват активно в дебатите. „Г-жо Нинова, ние водим дебата практически не тук, а в Европа, и отстояваме националните интереси на България“, заяви Цветанов, като допълни, че БСП са изолирани от този дебат. „Ние не разглеждаме председателството на ГЕРБ или на БСП, а като обединение на всички отговорни политици, които ни представляват на европейската сцена, за да работим заедно“, отчете политикът. Цветанов подкрепи премиера за усилията и резултатите, като припомни отчета на министър Лиляна Павлова. „Аз съм убеден, че в оставащите няколко дни до изтичане на нашето председателство ще отчетем високи резултати. Най-важното е, че ние получихме одобрението на европейските лидери. Нека да бъдем обективни“, заяви Цветанов.", "date": "2018.06.08", "title": "Цветанов: Чест прави на министър-председателя, че днес е тук при нас, за да даде информация по парламентарните въпроси"}
{"url": "https://www.faktor.bg/bg/articles/novini/svyat/zaradi-zaplaha-ot-rusiya-shvetsia-mobilizira-22-hil-rezervisti", "text": "Напряжението в отношенията с Русия принуждават Швеция да проведе частична мобилизация, съобщава вестник Tagesanzeiger. Швеция планира провеждането на най-мащабните за последните десетилетия военни учения и за целта мобилизира 22 хиляди резервисти. Според информация, получена от военни източници, в хода на ученията ще бъдат изпълнявани \"задачи, свързани с разузнаването, отбраната и логистиката\". Припомняме, че през месец май, властите разпространиха брошура, която да ги \"подготви за потенциално нападение на противника\". \"Швеция не граничи с Русия и не е член на НАТО. Но в последно време напрежението между Москва и Стокхолм забележимо нарастна. Освен това властите се опасяват от намеса на Кремъл в предстоящите парламентарни избори през септември\", пише изданието.", "date": "2018.06.08", "title": "Заради заплаха от Русия Швеция мобилизира 22 хил. резервисти"}
{"url": "https://www.faktor.bg/bg/articles/tomislav-donchev-kohezionnata-politika-otdavna-ne-e-sektorna-politika", "text": "\"Кохезионната политика отдавна не е секторна политика. Не е редно да започваме разговора с еднозначна оценка. Добре знаем, че изкуството е да се адресират предизвикателставта, които могат да се появят\", заяви вицепремиерът Томислав Дончев на конференцията на високо ниво, посветена на Кохезионната политика на ЕС: Перспективи за конвергенция и устойчиви региони след 2020 г., на тема „Европейската добавена стойност на Кохезионната политика“. \"Ще трябва да заделяме повече средства за сигурността на нашите граждани. Тук стои ролята на ЕС като глобален играч. Все още имаме над 10 пъти разлика между най-бедните и най-богатите райони. Вероятно никой от нас днес не може да си представи как ще изглежда Европа след 10 години. Преди толкова имам чувството, че мислехме, че общият ни проект с ЕС гарантира сигурност, бяхме решили, че е дошъл краят на историята, а всъщност не е така. Но кризите ни карат да бъдем по-силни\", добави той. \"Всеки дебат трябва да стартира с ясна диагностика на проблемите - общият пазар - едно от най-големите постижения на интеграционния процес. Постигнахме много по отношение на свързаността, но все още има региони в Европа, които са транспортни анклави. Трябва да направим повече и по отношение на околната среда\", коментира Дончев. \"Вложихме много в справянето на проблеми като младежката безработица. Малко или много, кохезионната политика се очаква да адресира всички тези предизвикателства. Всички знаем колко опасни са свръхочакванията. За последните 10 години стокооборотът на България с държавите на ЕС е нараснал близо 2 пъти. Друг важен момент са реформите - както на национално, така и на европейско ниво\", допълни вицепремиерът. \"На нас това ли не ни стига - правилната кройка или политическата воля? Какво правим, ако обществото не припознава тези мерки? Имаме ли морално право да наложим какво трябва да се случи? Може би има морално право да превърнем европейското финансиране в катализатор, което да печели обществото на наша страна. Магическата формула на тази финансова рамка е да правим повече с по-малко. Един от малкото варианти е да повишим качеството на планиране, но и да опростим правилата\", каза още той. \"Тема, която ме тревожи чисто политически - живеем със самодоволната увереност, че по-умни от нас няма и не ни тревожи, че широката общественост разбира. На мен ми се случва да откривам абревиатури, които не знам какво значат. Ако ние не сме в състояние да обясним, да убедим гражданите в смисъла на това, което правим, достиженията ни ще бъдат неустойчиви. Знам колко трудно беше постигането на компромис, но съм убеден, че ще се справим. В духа на едно председателство считам, че задачата ни ще бъде да изслушваме различните гледни точки и да търсим компромиси\", допълни Дончев. \"Не трябва да допускаме маргинализация на най-бедните райони. Повече от всякога съм убеден, че трябва да бъдем амбициозни и имаме нужда от силна и кохезионна политика\", завърши той.", "date": "2018.06.08", "title": "Томислав Дончев: Не трябва да допускаме маргинализация на най-бедните райони"}
{"url": "https://www.faktor.bg/bg/articles/novini/svyat/avstraliyskoto-pravitelstvo-boykotira-svetovnoto-po-futbol-v-rusiya", "text": "\"Австралийските власти няма да изпратят официална делегация на Световното първенство по футбол в Русия\", съобщи министърът на външните работи Джули Бишъп, цитирана от News.com.au. По думите на Бишъп, правителството няма да оказва влиеяние върху решението на футболната федерация на страната дали да участва в първенството. Припомняме, че през април, заради агресивните действия на Русия 60 депутати от ЕП подписаха писмо с призив към страните от Евросъюза за дипломатически бойкот на световното в Русия. Премиерите на Великобритания, Исландия, президентът на Полши Анджей Дуда и на Аржентины Маурисио Макри вече съобщиха, че няма да посетят Русия по време на първенството. Властите на САЩ, Великобритания, Украйна и Австралия предупредиха своите граждан, които ще пътуват за мондиала, за антизападните настроения в Русия.", "date": "2018.06.08", "title": "Австралийското правителство бойкотира световното по футбол в Русия"}
{"url": "https://www.faktor.bg/bg/articles/novini/svyat/mogerini-poiska-6-5-mlrd-evro-za-modernizatsiya-na-transportnata-infrastruktura-na-es-za-sluchay-na-voyna", "text": "Ръководителят на европейската дипламоция Федерика Могерини призвова Брюксел да отдели допълнително 6,5 млрд. евро с цел повишаване на пропускателната способност на транспортната инфраструктура на Европа, за да се разшири възможността за прехвърляне на военна сила и техника. През март, ЕК утвърди план за модернизирането на транспортната инфраструктура за модернизация на транспортната инфраструктура за повишаване на мобилността на войските. Междувременно стана известно, че НАТО планира да повиши своята готовност \"в случай на нападение от Русия\".", "date": "2018.06.08", "title": "Могерини поиска 6,5 млрд. евро за модернизация на транспортната инфраструктура на ЕС за случай на война"}
{"url": "https://www.faktor.bg/bg/articles/novini/svyat/s-tayna-zapoved-ot-2014-g-unishtozhavat-dannite-za-politicheski-represiranite-v-gulag", "text": "В Русия унищожават архивни документи с информация за репресираните в СССР на основание на секретна заповед от 2014 година. оссии уничтожают архивные документы с информацией о репрессированных в СССР на основании секретного приказа 2014 года, съобщи директорът на Музея за историята на ГУЛАГа Роман Романов, цитиран от \"Коммерсантъ\". В писмо до ръководителя на президентския Съвет по правата на човека Михаил Федотов той съобщава за случай, в който руско семейство се опитало да изясни съдбата на свои роднини, репресирани в систмата на ГУЛАГ и получили официален отговор от Министерството на вътрешните работи, в който се съобщавало за унищожаването на отчетните картони на осъдените. Романов обяснил пред изданието процедурата, при която в случай на смърт в лагера, личното досие на затворника се изпращало за \"безсрочно съхранение\". В случай на освобождаване, делото на човека се унищожавало, но се изготвял архивен картон, в който се записвали имената, датата на раждане, месторождението, придвижването на затворника между лагерите, а също така датата на освобождаването. За унищожаването на картоните научил изследователят Сергей Прудовски, издирващ информация за репресирания селянин Фьодор Чазов, чието дело било унищожено още през 1955 година, но както станало ясно, по-късно бил унищожен и отчетния картон. Началникът на областното МВР Михаил Серьогин разказал, че на 12 февруари 2014 година е издадена заповес с гриф \"за служебно ползване\". Според заповедта, картоните на осъдените трябва да се пазят \"до навършването от осъдения на 80 години\".  Заповедта е подписана от Федералната служба за сигурност, наследник на КГБ, МВР, Министерството на правосъдието, Службата за вътрешно рзузнаване, Генералната прокуратура.  Прудовски отбелязва пред изданието, че броят на осъдените в годините на съветските репресии не е известен. Само за две години, през 1937-1938 години по политически причини са арестувани  1,7 млн. души. По изчисления на международната организация \"Мемориал\", общият брой на репресираните достига 12 милиона души.", "date": "2018.06.08", "title": "С тайна заповед от 2014 г. унищожават данните за политически репресираните в ГУЛАГ"}
{"url": "https://www.faktor.bg/bg/articles/novini/svyat/ekspert-populizmat-e-edno-ot-novite-predizvikatelstva-pred-es", "text": "\"Европа е в много трудна ситуация и в неудобна позиция спрямо САЩ, Китай и другите големи държави. Това се определя най-вече от факта, че в Европа има множество държави, членки на едно обединение, но това все пак не е една цялостна и единна държава, което именно я поставя в това неудобно положение спрямо днешните велики сили\", коментира проф. Масимо де Леонардис, преподавател в Католическия университет в Милано пред Bloomberg TV Bulgaria. Леонардис смята, че популизмът е едно от новите предизвикателства пред ЕС. Според него, един от големите проблеми е анексирането на Крим чрез военни действия от Русия и в самата Европа има разделение на отношението на различните държави спрямо Русия. \"Наблюдаваме различно отношение на европейските държави спрямо Русия. В източните държави и балтийските, най-вече в Полша, виждат Русия като проблем, като заплаха. Страните от Средиземноморския басейн пък виждат Русия като партньор за решаване на конфликтни ситуации най-вече в Близкия Изтон\", каза  Леонардис. Според професора не може да се говори за заплаха в резултат на сближаването на Русия и Турция. Той определи това по-скоро като белег колко объркана всъщност е международната ситуация и как една страна членка на НАТО се сближава с основния враг на НАТО. Като \"гаранция за стабилност\" той посочи членството на България в ЕС и НАТО и допълни, че Балканите не са толкова стабилни, колкото Западна Европа, но за момента няма нищо притеснително. Според него Босна и Херцеговина и Косово са държавите, създаващи \"леки главоболия\", тъй като в едната държава има междуетническо съжителство, а другата все още не е международно призната.", "date": "2018.06.08", "title": "Експерт: Популизмът е едно от новите предизвикателства пред ЕС"}
{"url": "https://www.faktor.bg/bg/articles/rumen-petkov-prestapnitsite-znayat-che-v-botevgrad-nyama-politsiya", "text": "Четири месеца занимаваме министър Валентин Радев с проблема на Ботевград. Престъпниците знаят, че в Ботевград няма полиция и си правят каквото си искат. Това заяви председателят на АБВ Румен Петков пред Bulgaria ON AIR. Дни преди избягалият от Централния софийски затвор Владимир Пелов да бъде застрелян в Ботевград, от АБВ поискаха оставката на вътрешния министър именно заради проблемите с реда в града. По думите на Румен Петков, убитият престъпник неслучайно е отишъл да живее там, а съставът на полицията в Ботевград може да обслужва само една патрулна кола. \"Какво означава \"пуснал брада, сложил качулка\"... Какво очакват - да тръгне с табелка \"Аз съм Пелов\"?, подчерта Петков, визирайки обясненията на органите на реда защо рецидивистът не е бил заловен по-рано. \"Не може Пелов да се шматка там месец и повече, да е ясно къде е живял... Вътрешна сигурност и прокуратурата трябва да направят много сериозна проверка. Имаме пример на тотално бездействие в ущърб на десетки хиляди граждани\", каза още бившият вътрешен министър. \"Нека Валентин Радев да излезе от министерството без връщане\", настоя Петков, според когото вътрешният министър е показал грозно отношение към служителите на МВР и действията му са довели до деморализация в системата. Вчера депутатите дадоха зелена светлина за реализиране на проекта АЕЦ \"Белене\", а Румен Петков определи решението като половинчато. Все пак той уточни, че това е добра стъпка в намиране на инвеститор, създаване на среда и решаване на въпроса.  \"Тази милиардна инвестиция е много важна за България и не търпи промени\", подчерта Петков.", "date": "2018.06.08", "title": "Румен Петков: В Ботевград няма полиция, Пелов го е знаел отлично"}
{"url": "https://www.faktor.bg/bg/articles/novini/svyat/putin-pomolil-kurts-da-mu-uredi-sreshta-s-tramp", "text": "Руският президент Владимир Путин е помолил канцлера на Австрия да организира среща между него и американския президент Доналд Тръмп във Виена. Това пише в. \"Уолстрийт джърнъл\", като се позовава на високопоставен европейски представител. \"Путин е отправил искането по време на официалната си визита във Виена по-рано тази седмица. Австрийският канцлер Себастиан Курц е приел молбата и е обещал да говори с Тръмп\", казва източникът. Настойчивата молба на Путин навежда на мисълта, че среща на върха между него и Тръмп може да има по-скоро от очакваното, само след няколко седмици. Изданието съобщи миналата седмица, че Белият дом е започнал предварителна работа по уреждането на среща на върха между двамата лидери. Джон Хънтсман, американският посланик в Русия, е бил във Вашингтон миналата седмица. Той се е срещнал с представители на администрацията на Тръмп с цел уреждане на срещата на върха, отбеляза тогава изданието. Австрия вече е съобщила на САЩ готовността си да бъде домакин на срещата на върха между Тръмп и Путин, допълва ТАСС, като се позовава на източник от Съвета за национална сигурност на Белия дом. На 20 март Путин и Тръмп проведоха телефонен разговор. Според съобщението на пресслужбата на Кремъл на ръководителите на външнополитическите ведомства на САЩ и Русия е било дадено поръчение да проучат въпроса за среща на лидерите. По-късно стана ясно, че Тръмп не само е говорил за възможност за среща, но и поканил Путин на среща във Вашингтон. Миналия месец Юрий Ушаков, сътрудникът на руския лидер, заяви, че възможността за организирането на среща между Путин и Тръмп в близките месеци, до ноемврийската среща на върха на Г-20, засега не се обсъжда, пише БТА.", "date": "2018.06.08", "title": "Путин помолил Курц да му уреди среща с Тръмп"}
{"url": "https://www.faktor.bg/bg/articles/borisov-imame-nulev-migratsionen-natisk-vsichki-evropeyski-darzhavi-tryabva-da-zatvoryat-granitsite-si-kato-nas", "text": "Кохезионната политика е най-важната политика за свързаността на Европа. Това каза премиерът Бойко Борисов по време на откриването на конференция на високо ниво в София, посветена на бъдещето на политиката по сближаване в следващия програмен период. Всичко добро, което сме направили в последните години за над 20 млд. лева, сме го направили по тези програми. Това дава възможност за повече инвестиции, повече брутен вътрешен продукт, повече квалификация на хората, кито упражняват труда си и повече свързаност между континентите – ние сме на стратегическо място и инфраструктурата е много важна, заяви Борисов. Кохезионната политика може да събира доста сфери и политики на Европейския съюз. Всички съжаляваме за решението на Великобритания да напусне Европейския съюз - в следващата рамка липсват доста милиарди, посочи министър-председателят. Много важни в бъдещия програмен период са общата отбранителната сигурност, дигиталната инфраструктура и справянето с миграционната криза. Всеки ден в информационния видеообмен виждаме как десетки души продължават да се давят, да страдат и всички имат една притегателна точка – Европа. Вчерашното денонсиоране на споразумението за реадмисия между Гърция и Турция е много тревожен сигнал в тази посока. Затова трябва да кажа, че България не само си спазва споразумението, а имаме нулев миграционен натиск. Нашето споразумение с Турция се изпълнява на 100%, подчерта Бойко Борисов. Той отбеляза, че темата за мигрантите е много важна. Дори и в една от най-подредените държави – Германия, шест месеца буксуваха, докато си направят правителство, заради споровете по темата. Ако се поставим на мястото на сирийците, иракчаните, либийците и детската градина, училишщето е разрушено, как бихме подходили – всеки ще си събере багажа и ще търси място, където децата му да живеят в мир, каза премиерът. Ситуацията на Западните Балкани може много бързо да се превърне в това, което беше преди 20 г. - войната в Косово, масовите гробове. На Балканите всичко се случва много бързо и се пренася на европейски терен. За перспективата на Западните Балкани вълшебната думичка е свързаност. Това е изключително важно за региона, за да не напускат младите хора, работниците – тогава няма да има кой да плаща пенсиите, популистки партии вземат властта и се получава проблем в сърцето на Европа. Докато тази свързаност с пътища, пристанища, дигитална инфраструктура гарантира, че народите имат перспектива и тук ще стане по-добро място за живеене. Полагаме много усилия е тази посока, предупредил съм какво ще се случи, ако не неправим тези неща, заяви Борисов. Така преди четири години казах, че трябва да затворим границите и бягащите от войната да не бъдат пускани само през официалните гранични пунктове, и то само докато свършат войните. На Юнкер му казах: \"Кацни във Вашингтон и кажи, че си си забравил паспорта, да видим дали ще те пуснат. Със сигурност няма да те пуснат\". А ние не само им казваме добре дошли, но им помагаме с много милиони. Така както България си е затворила границите, това трябва да го направят всички европейски държави. А тези, които нямат външни граници, трябва да подпомогнат финансово държавите с външни граници, особено Италия и Гърция. Трябва да гарантираме на хората, че този процес ще бъде овалдян. Всяка една държава трябва да си свърши работата и да подкрепим тези, които имат нужда. Европа произвежда толкова кораби, има толкова армии – ще се командироват и процесът ще спре. \"Правейки необходимите компромиси, се надявам да вървим напред. Миграцията и кохезията са темите, които ни разделят. Всеки иска да се прибере вкъщи и да каже \"Ние постигнахме успех за нашата страна\", завърши премиерът.", "date": "2018.06.08", "title": "Борисов: Миграцията и кохезията са темите, които ни разделят"}
{"url": "https://www.faktor.bg/bg/articles/novini/balgariya/vladimir-toshev-gerb-vaprosat-za-modernizatsiyata-na-armiyata-e-nadpartien", "text": "\"Въпросът за модернизацията на армията е надпартиен\", заяви пред БНТ Владимир Тошев от ГЕРБ, който изрази надежда мнозинството за приемане на инвестиционните проекти да бъде като за приемане на конституция. Милен Михов от ОП определи подкрепата на опозицията по въпроса като отговорно отношение. \"Подкрепата на БСП не е бланкетна, а е подкрепа на философията и концепцията на разработките. Всяко забавяне на модернизацията на Българската армия затруднява конституционно вменените ѝ задължения\", заяви Петър Витанов от БСП.  \"От \"Воля\" сме против инвестиционните проекти, защото имаме други приоритети\", обясни Антон Дончев от \"Воля\", който обясни, че са главно против покупката на бойни самолети, тъй като те не са отбранително съоръжение.  \"Одобрението на разходи на Министерството на отбраната от над 100 млн. лв. е едно от най-големите постижения на българската демокрация\", коментира Владимир Тошев. \"Това е най-мащабната програма за модернизация на армията от 30 години насам\", заяви Милен Михов.", "date": "2018.06.08", "title": "ГЕРБ: Въпросът за модернизацията на армията е надпартиен"}
{"url": "https://www.faktor.bg/bg/articles/deputatite-shte-glasuvat-proektite-za-modernizatsiya-na-armiyata", "text": "Депутатите ще гласуват модернизацията на армията. Вчера ГЕРБ, ДПС, Обединените патриоти и БСП дадоха заявка, че ще подкрепят проектите на стойност малко над 3 и половина милиарда лева. Те предвиждат закупуването на нови изтребители и машини за пехотата. Единствено \"Воля\" призова модернизацията на армията да се случи в по-подходящо време.", "date": "2018.06.08", "title": "Депутатите ще гласуват модернизацията на армията"}
{"url": "https://www.faktor.bg/bg/articles/novini/svyat/bivsh-shef-na-od-na-mvr-sistemata-na-mvr-be-razbita-ot-mikov-i-oresharski-kogato-bsp-sa-na-vlast-vinagi-sledva-golyama-chistka", "text": "\"Системата на МВР бе разбита през 2008 и 2013 г. при Миков и Орешарски. Проведе се масова чистка сред ръководството на структури в МВР. Сега има едно недоверие между самите служители в системата. Това беше страшна политическа чистка. Факт е, че когато БСП дойдат на власт винаги следва голяма чистка, и ето ги резултатите\", коментира пред бТВ бившият директор на ОД на МВР-София комисар Николай Николов. \"Не ми се иска да давам оценка на разследването на бягството на Пелов. Нека МВР си направи оценката и да се анализират пропуските. Няколко пъти разследващите са били на крачка да го заловят“, обяви той. \"Убеден съм, че МВР ще вземе най-адекватните мерки след като си направи анализът. Нека бъдем малко по-снизходителни към полицията. Непрекъснато ги обвиняваме за грешки, но когато нещо се случва, първо търсим тяхната помощ. Непрекъснатото хулене на МВР води до загубата на доверие в органите на МВР\", смята той.", "date": "2018.06.08", "title": "Бивш шеф на ОД на МВР: Системата на МВР бе разбита от Миков и Орешарски, когато БСП са на власт винаги следва голяма чистка"}
{"url": "https://www.faktor.bg/bg/articles/sofiya-e-domakin-na-parvoto-publichno-obsazhdane-na-dalgosrochniya-byudzhet-na-es", "text": "В рамките на българското председателство на Съвета на ЕС днес София ще бъде домакин на конференция на високо ниво, посветена на бъдещето на политиката по сближаване в следващия програмен период, съобщиха от правителствената пресслужба. За пръв път на високо равнище ще бъдат обсъдени бъдещите приоритети и ролята на Кохезионната политика в проекта на Многогодишна финансова рамка на ЕС за периода 2021-2027 г., обявен от Европейската комисия през месец май тази година. Срещата ще бъде открита от министър-председателя Бойко Борисов и ще се води от вицепремиера Томислав Дончев. В дискусията ще участват също европейският комисар по бюджет и човешки ресурси Гюнтер Йотингер, а от българска страна - министърът за българското председателство на Съвета на ЕС Лиляна Павлова, министърът на финансите Владислав Горанов и министърът на регионалното развитие и благоустройството Николай Нанков. Участие ще вземат и представители на Европейската комисия, Европейския парламент, Комитета на регионите, министри от държавите-членки, социални партньори и др. Подробности за програмата, темите и участниците можете да видите на сайта на българското европредседателство.", "date": "2018.06.08", "title": "София е домакин на първото публично обсъждане на дългосрочния бюджет и приоритетите на ЕС"}
{"url": "https://www.faktor.bg/bg/articles/novini/balgariya/e-radev-babh-da-ustanovi-zhivotnoto-zdravo-li-e-a-ne-tsyalata-strana-i-es-da-se-zanimava-s-kravata-penka", "text": "\"Това е пример как заради такива казуси се критикува европейското законодателство, в хората се оставя впечатление, че то е несправедливо и жестоко. А тук говорим за една преценка на едни административни органи, каквито са Агенцията по безопасност на храните\", коментира пред БНТ Емил Радев, евродепутат от ЕНП/ГЕРБ казусът с кравата Пенка, която предстои да бъде умъртвена, заради преминаване в страна извън ЕС. Според него става въпрос за чиновнически подход към случая. \"И това е пореден случай\", подчерта Радев. \"Ние много добре знаем какво става с конете, които не са регистрирани, Агенцията ги убива на място даже, никой не гледа дали са заразени, дали са здрави и т.н., защото с една проба този кон е бил на територията на страната примерно 10-15 години, изведнъж, когато се подаде сигнал или като се намерят тези коне - конят бива автоматично убиван. Това е варварство за мене\", заяви той. Емил Радев обясни, че БАБХ освен за ветеринарно-медицинската дейност, отговаря и за хуманното отношение към животните. Той припомни случая с разбит нелегален кучкарник във Варна, като обясни, че с години Агенцията по храните ходеше на проверки, казваше \"ами нищо не може да направим, те не ни пускат вътре\", с години.\" \"Само искам да кажа, през март месец за сключени два нови договора за обществена поръчка за два екарисажа на територията на страната за 12 милиона лева. Там, колкото повече животни се прави оборота, толкова повече се плаща. В даден момент си мислим - това бизнес ли е, Агенцията за това ли евтаназира тези животни?\", попита Радев. \"Не може по този начин - избиваме всичко живо и проблемът е решен. Няма крава - няма проблем. Не може да мислим така\", категоричен е евродепутатът. Той обясни, че след като са взети проби от кравата е нормално да се види животното заразено ли е или не е. В случай, че не е - \"да се намери нужния начин, а не цялата страна и ЕС да се занимава с кравата Пенка и как чиновниците четат закона като дявола евангелието\", коментира Радев.", "date": "2018.06.08", "title": "Е. Радев: БАБХ да установи животното здраво ли е, а не цялата страна и ЕС да се занимава с кравата Пенка"}
{"url": "https://www.faktor.bg/bg/articles/sestrata-na-holandskata-kralitsa-be-otkrita-martva-v-doma-si-v-buenos-ayres", "text": "Малката сестра на нидерландската кралица Максима бе открита мъртва в дома си в Буенос Айрес, като най-вероятно е извършила самоубийство, съобщи Би Би Си. 33-годишната Инес Сорейета бе шаферка на сватбата на сестра си с холандския принц Вилем-Александър през 2002 г. и е кръстница на най-малката им дъщеричка - 11-годишната принцеса Ариане. Кралица Максима, която е родена в Аржентина и е първата латиноамериканка, станала кралица-консорт на Нидерлнадия, каза в изявление, че е шокирана от новината. Тя отмени ангажиментите си, включително планираната за идната седмица обиколка в Естония, Латвия и Литва. Сега крал Вилем-Александър ще посети балтийските държави сам.", "date": "2018.06.08", "title": "Малката сестра на холандската кралица бе открита мъртва"}
{"url": "https://www.faktor.bg/bg/articles/novini/balgariya/edinstveno-dps-smyata-che-aets-belene-e-riskov-proekt", "text": "Народното събрание даде зелена светлина за проекта АЕЦ „Белене” и предстои търсене на инвеститор. В парламента единствено от ДПС гласуваха против проекта, за коъто смятат, че е рисков. Пред бТВ членове на всички парламентарно представени партии обсъждаха рестарта на енергийния проект. В разговора участваха Александър Ненков от ГЕРБ, Искрен Веселинов от „Обединени патриоти”, Атанас Костадинов от БСП, Рамадан Аталай от ДПС и Пламен Христов от „Воля”. Според Рамадан Аталай проект като АЕЦ „Белене” няма как да се осъществи, тъй като у нас няма сигурна енергийна среда. Според него подходът към проекта е бил несериозен. От БСП пък изразиха съмнение дали проектът въобще ще рестартира, макар и да са подкрепили решението на правителството. „По този начин вече сме го играли, проектът е страдал заради политически мантризъм”, каза Атанас Костадинов от левицата. Според Пламен Христов от партията на Веселин Марешки за първи път в Народното събрание има воля за изпълнението на даден проект. „Тук не съществува въпросът дали да има или да няма АЕЦ „Белене”. Единственото, което трябва да направим е да спрем политическото говорене. Тогава трябва да огласим от Ванкувър до Владивосток, че имаме на масата за преговори проект за централата”, смята той. „Интересът на държавата е да има ядрена мощност. Това е стратегически интерес – няма войни в държави с ядрени централи. Това е икономически и кадрови интерес – създаваме една сериозна група хора, които са сериозно образовани и се занимават с висока технология”, каза на свой ред Искрен Веселинов от „Обединените патриоти”. Александър Ненков от ГЕРБ поясни обаче, че рестартирането на проекта зависи и от „Атомстройекспорт”, които трябва да съдействат.", "date": "2018.06.08", "title": "Единствено ДПС смята, че АЕЦ \"Белене\" е рисков проект"}
{"url": "https://www.faktor.bg/bg/articles/novini/svyat/sreshtata-na-liderite-na-g-7-pod-syankata-na-targovskite-sporove-sas-sasht", "text": "Срещата на лидерите на Г-7 започва днес. Форумът на водещите икономики в света ще премине под сянката на търговските спорове със САЩ. В канадския град Ла Малбе в провинция Квебек на една маса ще седнат лидерите на Съединените щати, Япония, Германия, Великобритания, Италия, Франция и домакинът Канада. Пристигането им беше ознаменувано с протест срещу неравенствата по света. За първи път в историята на голямата седморка може да не се стигне до подписване на финална декларация заради разногласията с Вашингтон. Междувременно президентът на САЩ Доналд Тръмп заяви, че Франция и Канада налагат на САЩ тежки мита и издигат невалутни бариери пред търговията, предаде Ройтерс. \"Моля кажете на премиера Трюдо и на президента Макрон, че те облагат САЩ с тежки мита и създават невалутнии пречки\", написа Тръмп в Туитър и добави, че очаква да се срещне с тях с нетърпение форума на върха на Г-7 в Канада, който започва днес.", "date": "2018.06.08", "title": "Срещата на лидерите на Г-7: Под сянката на търговските спорове със САЩ"}
{"url": "https://www.faktor.bg/bg/articles/facebook-e-dopusnal-iztichane-na-danni-na-14-miliona-dushi", "text": "Грешка в социалната мрежа Facebook доведе до това, че публикации на участници, предназначени за ограничен кръг от хора, са станали достъпни публично, съобщи агенция \"Блумбърг\". Агенцията се позова на заявление на компанията. Уязвимостта в системата е действала в продължение на 10 дни през май и е засегнала около 14 милиона души. \"Бихме искали да се извиним за тази грешка\", заяви Ерин Игън, който във Facebook отговаря за защитата на личните данни. Според него проблемът в системата вече е отстранен. В последно време американската компания се оказва в центъра на различни скандали. В един от тях - \"Кеймбридж Аналитика\", става въпрос за разкрита в публикация на \"Ню Йорк таймс\" продажба на данни на използващи мрежата хора (около 87 милиона души) на едноименната компания, която ги използва за обслужване на политически цели. Марк Зукърбърг трябваше да бъде изслушан на два пъти в Конгреса на САЩ. Тогава той увери американските законодатели, че занапред във Facebook ще се отнасят по-грижливо към личните данни на използващите социалната мрежа.", "date": "2018.06.08", "title": "10 дни Facebook е допускал изтичане на поверителни публикации на 14 милиона души"}
{"url": "https://www.faktor.bg/bg/articles/novini/svyat/arestuvaha-chetirima-irakchani-chlenove-na-id-v-germaniya", "text": "Германските власти арестуваха четирима иракчани, за които се предполага, че са членове на групировката \"Ислямска държава\". За един от тях се смята, че е извършил нападения, при които са били убити и ранени американски войници, предаде Асошиейтед прес, цитирана от БТА. Федерални прокурори казаха, че мъжете са задържани вчера в западногерманските градове Дортмунд и Ботроп и в окръг Амберг-Зулцбах в провинция Бавария. Според изявлението 27-годишният Мохамед Рафеа Ясин вероятно е станал член на ИД в родния си град Рутба през 2006 г. Предполага се, че той е помагал за изработването на самоделни взривни устройства, използвани при 12 нападения.  Прокурорите казаха, че при 10 от тези атаки са били убити и ранени американски войници, а при останалите две - членове на иракските сили за сигурност и мирни иракски граждани. И четиримата задържани са напуснали Ирак в средата на 2015 г. и малко след това са дошли в Германия.", "date": "2018.06.08", "title": "Арестуваха четирима иракчани, членове на ИД, в Германия"}
{"url": "https://www.faktor.bg/bg/articles/novini/svyat/turtsiya-prekrati-migrantskoto-sporazumenie-s-gartsiya", "text": "\"Турция прекрати споразумението си за реадмисия с Гърция в отговор на решението на Атина да освободи осмината турски военни, които избягаха след опита за преврат през 2016 година\".  Новината съобщи турският външен министър Мевлют Чавушоглу.  Анкара настояваше военните, които обвинява в участие в заговора за държавен преврат, да бъдат екстрадирани в родината си. Чавушоглу подчерта, че позицията на гръцката страна противоречи на нормите на международното право. \"Виждаме, че гръцкото правителство иска да реши този въпрос. Но виждаме също много сериозен натиск върху Гърция от Запада, особено върху гръцкото правосъдие. Те казват, че то е независимо, но ние знаем, беше ни казано, че има огромен натиск от чужбина да не бъдат екстрадирани. Както знаете имаме споразумение за бежанците с Евросъюза. То се спазва. Тази сделка е насочена към онези бежанци, които бягат към петте гръцки острова. Но с Гърция имаме също и двустраннно споразумение за реадмисия. В този момент, ние спряхме това споразумение\", заяви Мевлют Чавушоглу, цитиран от БНТ.", "date": "2018.06.08", "title": "Турция прекрати мигрантското споразумение с Гърция"}
{"url": "https://www.faktor.bg/bg/articles/novini/balgariya/ochakva-ni-slanchev-petak", "text": "Над по-голямата част от страната ще бъде слънчево, съобщават от НИМХ-БАН, цитирани от БТА. Следобед ще има временни увеличения на облачността, но ще остане почти без валежи. Ще духа слаб източен, в Източна България - умерен югоизточен вятър. Преобладаващите максимални температури ще бъдат между 29 и 34 градуса.", "date": "2018.06.08", "title": "Очаква ни слънчев петък"}
{"url": "https://www.faktor.bg/bg/articles/novini/balgariya/borisov-otchita-pred-parlamenta-rezultatite-ot-vizitata-si-v-moskva", "text": "Премиерът Бойко Борисов ще се яви днес на парламентарен контрол. След близо година прекъсване, министър-председателят ще отговори на въпрос на опозицията. Премиерът Борисов ще отговаря на въпрос, зададен от депутата от \"БСП за България\" Антон Кутев, свързан с визитата на премиера в Москва и срещата му с руския президент Владимир Путин, която той осъществи в края на месец май. На депутатски въпроси ще отговарят още вицепремиерите Валери Симеонов и Екатерина Захариева, както и министрите на земеделието и социалните грижи. Борисов ще присъства и на срещата на високо равнище за бъдещето на Европейската кохезионна политика, част от европредседателството на България. На нея ще бъде предадена и международната подписка от над 140 хил. души в защита на Кресненското дефиле. Подписите са събрани за три месеца в международна кампания. Според инициаторите Европейската комисия бездейства за кресна години наред и финансира строителството на магистрала Струма в нарушение на европейските директиви. Искането е магистралата да бъде изнесена от дефилето. Подписката вече беше предадена на еврокомисаря по околната среда.", "date": "2018.06.08", "title": "Борисов отчита пред парламента резултатите от визитата си в Москва"}
{"url": "https://www.faktor.bg/bg/articles/borisov-shte-se-otchita-pred-parlamenta-za-vizitata-si-v-moskva", "text": "Представители на германските власти заявиха, че иракчанин, заподозрян за изнасилването и убийството на 14-годишно момиче, най-вероятно е напуснал страната и се е завърнал в Ирак, предаде Ройтерс. Полицията съобщи, че изчезналата тийнейджърка, родом от град Майнц, е била намерена мъртва в сряда в гориста местност близо до релсов път. Централният еврейски съвет на Германия обяви, че момичето на име Сузана Фелдман и майка й са били членове на еврейската общност в Майнц, но призова да не се правят прибързани изводи за мотива за престъплението. В свое изявление съветът посочи, че много от детайлите на случая са все още неясни, и изрази очакване за бързо и подробно разследване от страна на прокуратурата и за тежки последици за извършителя или извършителите. Говорител на полицията във Висбаден каза, че за момента няма доказателства религията на момичето да има отношение към извършеното престъпление. Въпросът за антисемитизма е много деликатен в Германия, предвид нацисткото минало и Холокоста. Според данни на полицията от миналата година повечето антисемитски престъпления в страната миналата година са били извършени от десни екстремисти, а не от имигранти, които в Германия са преобладаващо мюсюлмани, отбелязва Ройтерс. Убийството може да засили критиките към германския канцлер Ангела Меркел, която прие през 2015 г. в страната над един милион мигранти. Полицията разкри, че издирва 20-годишния Али Башар, за когото смята, че е избягал преди броени дни заедно със семейството си в Ербил, Ирак, използвайки фалшиви имена. Молбата за убежище на Башар е била отхвърлена, но депортирането му е било забавено и се предполага, че той междувременно е убил момичето, преди да избяга от Германия. Втори заподозрян, 35-годишен турски гражданин, чието име не бе разкрито, е бил задържан часове след намирането на тялото на момичето. Той обаче бил освободен днес, след като е бил оневинен от \"нови доказателства\". Старши прокурорът от прокуратурата във Висбаден Оливер Кун каза пред журналисти, че и двамата заподозрени са \"живеели в бежански центрове във Висбаден\". Разследващите смятат, че момичето е станало жертва на колективно изнасилване и убийство, допълни той. Полицията е научила за местоположението на тялото и за самоличността на един от заподозрените нападатели от 13-годишен мигрант, който се явил в полицейския участък във Висбаден в неделя, пише БТА.", "date": "2018.06.08", "title": "Иракски мигрант изнасили и уби 14-годишно момиче в Германия"}
