{"url": "https://www.faktor.bg/bg/articles/novini/svyat/zapodozrenite-za-otravyaneto-na-skripal-sa-izbyagali-ot-velikobritaniya", "text": "Бягството им е потвърдено от кодирано руско съобщение до Москва Двамата заподозрени за отравянето на бившия руски шпионин Сергей Скрипал и дъщеря му Юлия, вероятно са напуснали с пътнически самолет Великобритания малко след атаката, съобщи CNN, като се позова на източник, запознат с разследването. Бягството на заподозрените е било потвърдено от кодирано руско съобщение до Москва, изпратено малко след нападението срещу семейство Скрипал. Съобщението е било прихванато от британска военна база, разположена в Кипър, уточнява CNN.  Британските власти вече знаят самоличността им.", "date": "2018.07.19", "title": "Заподозрените за отравянето на Скрипал са избягали от Великобритания"}
{"url": "https://www.faktor.bg/bg/articles/novini/svyat/izvanredno-belgiya-zatvori-vazdushnoto-si-prostranstvo", "text": "Белгийското въздушно пространство е затворено заради компютърен бъг. Самолети няма да бъдат допускани да летят над Белгия от 16:00 ч. местно време. \"Някои полети бяха приземени, а на други им беше отказано разрешение за кацане”, заяви говорителят на белгийския въздушен контрол. От там заявиха, че проблемът е много специфичен и не са сигурни колко от информацията им за полетите е вярна, тъй като имат проблем със зареждането на полетните данни, уточнява Канал 3.  Това е вторият подобен случай в последните 24 часа. Вчера през деня временно беше затворено лондонското летище \"Хийтроу\". Първоначалните данни бяха, че летището е затворено заради противопожарна аларма, довела до евакуация на служителите в контролната кула. По-късно стана ясно, че причината всъщност е компютърен срив.", "date": "2018.07.19", "title": "Извънредно: Белгия затвори въздушното си пространство"}
{"url": "https://www.faktor.bg/bg/articles/novini/svyat/snimka-na-angela-merkel-s-detsa-rodi-seks-skandal", "text": "Снимка на германския канцлер Ангела Меркел, направена в детска градина в Кьолн, постави германската лидерка в компрометиращо положение, смущавайки интернет потребителите. На снимката Меркел, облечена в елегантен син костюм, се усмихва на възпитаниците на детската градина и не подозира какво се случва зад гърба ѝ.  На фотото се вижда, че на заден план някой е поставил две плюшени играчки в поза, напомняща секс акт, пише в. Daily Mirror.  \"Това, което трябваше да помогне на Меркел да демонстрира грижливата ѝ страна, се превърна в пример за политическа некоректност\", отбелязва изданието.   Според Mirror, тази \"пошлост\" може да стане поредният удар по Меркел, която все по-често се намира под натиск заради исканията за ограничаване на миграцията.", "date": "2018.07.19", "title": "Снимка на Ангела Меркел с деца роди секс скандал"}
{"url": "https://www.faktor.bg/bg/articles/novini/svyat/silno-zemetresenie-udari-meksiko", "text": "Земен трус с магнитуд 5,7 разтърси южната и централната част на Мексико, включително столицата. Това съобщи Геофизичния институт на САЩ.   Жители и работещи в столицата Мексико са напуснали временно сградите, в които са се намирали. Няма данни за пострадали или щети. По данни на Геофизичния институт на САЩ земетресението е било регистрирано около 8:30 ч. местно време (13:30 ч. по Гринуич). Епицентърът е бил близо до град Хуахуапан де Леон в щата Оахака.  Според Европейско-средиземноморския сеизмологичен център земетресението е било с магнитуд 5,8 и с епицентър в мексиканския щат Пуебло, на 10 км дълбочина. Националната сеизмологична служба на Мексико съобщава, че земетресението е било с магнитуд 5,9. То е задействало сеизмологичната сигнализация в столицата и други градове. Жителите на многоетажни сгради в мексиканската столица са били евакуирани по спешност. В момента властите са наредили щетите в засегнатите територии да бъдат определени от въздуха.", "date": "2018.07.19", "title": "Силно земетресение удари Мексико"}
{"url": "https://www.faktor.bg/bg/articles/novini/balgariya/mogerini-meglena-kuneva-e-noviyat-poslanik-na-es-v-saveta-na-evropa", "text": "Меглена Кунева ще бъде новият посланик на Европейския съюз (ЕС) в Съвета на Европа в Страсбург. Това съобщи върховният представител на ЕС по външната политика и сигурността Федерика Могерини.  Тя обяви номинациите за 24 нови ръководители на делегации на ЕС. Те ще заемат формално постовете, когато получат агремани.  Преди година Кунева беше поставена от Еврокомисията в т.нар. Комитет за независими изтъкнати личности, който ще надзирава финансите за европейските политически групи. Тази структура обаче е предвидено да заработи чак след евровота догодина.", "date": "2018.07.19", "title": "Могерини: Меглена Кунева е новият посланик на ЕС в Съвета на Европа"}
{"url": "https://www.faktor.bg/bg/articles/novini/svyat/tramp-se-zakani-na-evropeyskiya-sayuz-zaradi-gugal", "text": "Президентът на САЩ Доналд Тръмп разкритикува Европейския съюз след вчерашното решение на Европейската комисия да глоби Google с 4,3 милиарда евро заради доминиращо положение. \"Казах ви! Европейският съюз наложи глоба от 5 милиарда долара на една от големите ни компании - Google. Те наистина се възползват от САЩ, но няма да продължи дълго\", написа той в \"Туитър\". Коментарът на американския лидер идва преди важна среща с председателя на Европейската комисия Жан-Клод Юнкер във Вашингтон след няколко дни.", "date": "2018.07.19", "title": "Тръмп се закани на Европейския съюз заради Гугъл"}
{"url": "https://www.faktor.bg/bg/articles/novini/svyat/rusiya-i-kitay-obmislyat-da-sprat-dostavkite-na-neft-za-severna-koreya", "text": "САЩ поиска от ООН да наложи санкции срещу Пхенян миналата седмица Русия и Китай поискаха повече време да обмислят искането на САЩ до Съвета за сигурност на ООН да се прекратят доставките на нефт и нефтени продукти до Северна Корея, съобщи Нова телевизия. САЩ поиска от ООН да наложи санкции миналата седмица и да прекрати доставките, след като Северна Корея беше обвинена, че надхвърля ограниченията на организацията чрез незаконен внос на гориво. Миналата година ООН ограничи доставките на суров нефт до Северна Корея, до 4 милиона барела на година, а тавана за рафинираните продукти е 500 000 барела на година. Спирането на доставките трябва да бъде изпълнено основно от Китай, който е основен доставчик на нефт до Северна Корея, но и също от Русия, която също доставя гориво до Пхенян. Решението на Русия и Китай предшества срещата утре между американския държавен секретар Майк Помпео и Съвета за сигурност на ООН.", "date": "2018.07.19", "title": "Русия и Китай обмислят да спрат доставките на нефт за Северна Корея"}
{"url": "https://www.faktor.bg/bg/articles/novini/svyat/turtsiya-otmenya-izvanrednoto-polozhenie", "text": "Критиците му твърдят, че то беше използвано за арести на опоненти, за сплашване на медии и дисиденти Отмениха извънредното положение в Турция, въведено преди 2 години след опита за преврат. При него бяха убити 250 души. Ранените бяха 1 400.  Отмяната на извънредното положение беше едно от предизборните обещания на Ердоган. Критиците му твърдят, че то беше използвано за арести на опоненти, за сплашване на медии и дисиденти. Седем пъти беше удължавано извънредното положение от 2016-та насам и то на фона на ожесточени критики от опозицията в страната.  Издадени бяха 35 извънредни указа, които измениха действието на над 100 закона. Уволнени бяха 130 хиляди държавни служители, академици и учители. Над 200 медии и 1 500 неправителствени организация фондации и асоциации бяха закрити. Според турското правосъдно министерство са открити 100 хиляди разследвания, от тях 48 хиляди са стигнали до съда. Това са данните към 10 юли тази година. Броят на арестуваните предполагаеми членове на организацията ФЕТО, която според турските власти е организатор на преврата, е над 20 хиляди. Повдигнати са обвинения на близо 13 400 - сред тях съдии и прокурори, войници, служители на реда и учители. Според неправителствени организации над 50 000 души са в ареста, сред тях 180 журналисти. Въпросът е сега след вдигането на извънредното положение ще се промени ли нещо. „В хода на извънредното положение стана ясно, че това е целта просто - да се преобразува републиканска Турция и тя да стане в такъв вид, в който ще я опознаваме от ден на ден”, заяви главният редактор на в-к „Седмичен обзор”, Мехмед Юмер. Обещанието е изпълнено, но днес турският парламент разглежда нов антитерористичен закон, който включва голяма част от мерките от извънредното положение. Хората могат да бъдат задържани за срок до 12 дни без да им бъде повдигано обвинение, валиите имат увеличени правомощия и могат да забраняват пътуването в техните общини, запазва се и правото за забрана на публични събирания. За турските власти отмяната на извънредното положение не означава, че е преборена заплахата от ФЕТО. „Това означава, че се въвежда една полицейска власт, която ще преследва гражданите. Мнозина заговориха не за отмяна, а за трайно утвърждаване на това положение, с което турския народ вече свикна в продължение на 2 години”, обяснява Юмер. \"Както знаете извънредното положение е прекратено и за да се избегнат пропуски в борбата срещу тероризма и ФЕТО, въвеждаме някои нови регулации”, заяви председателят на Меджлиса Бинали Йълдъръм. Антитерористичното законодателство беше една от основните критики на Европейската комисия срещу въвеждане на безвизов режим в Турция. Подобен ход от страна на Брюксел не се очаква, но ще бъде изплатен следващия транш от 3 милиарда евро по споразумението за мигрантите. „Европа няма смисъл от дестабилизирана Турция. За нея е важно особено сирийските бежанци да бъдат задържани в турска територия, Ердоган много добре знае този факт”, каза Юмер. След опита за преврат турската лира загуби над една трета от стойността си спрямо долара, инфлацията е двуцифрена, а инвеститорите се оттеглиха. Дали това сега ще се промени - предстои да видим.", "date": "2018.07.19", "title": "Турция отменя извънредното положение"}
{"url": "https://www.faktor.bg/bg/articles/novini/balgariya/v-radev-kam-deputati-i-medii-ne-sazdavayte-falshivi-novini", "text": "\"Една от причините за отлагането на евтанацията е породеното недоверие в обществото към действията на Министерството на земеделието и на МВР. Чух лично, думите на Корнелия Нинова, че няма чума по добитъка. Действията на опозицията пречат на действията ни. Специално поискахме доверието на всички парламентарни групи, за да не се разколебават хората. На Председателски съвет ни казаха - да, действайте. На другия ден излиза и казва-няма чума\", заяви пред БНТ министърът на вътрешните работи Валентин Радев. Той добави, че в Шарково продължават да стоят депутати от опозицията, както и хора, които нямат нищо общо с животновъдите. \"Какво да правим - да ги изнесем на ръце ли? Депутатите са неприкосновени. Попитахме ги, ще придъжат ли да стоят там, да разнасят заразата, да създават настроения. Първо казаха - да. След това казаха, че няма чума. Как да постъпи МВР?\", попита министърът. Той съобщи, че полицията е създала 3 километрова зона, която се охранява и 10-километрова, която се наблюдава. \"Тези хора, които дойдоха от други места, те разнасят заразата, беше грешка, че ги допуснахме там\", смята министърът. Радев се обърна към депутатите и медиите: Не създавайте фалшиви новини. \"Не искаме да заставаме срещу хората, искаме те да ни разберат\", обясни той и добави, че все още не е ясно как е влязла заразата в България. \"В ГЕРБ е направен анализ, че има три центъра, които създават нестабилност: \"Позитано\", Цветан Василев и третият е около президента. Не знаем дали работят заедно, но е факт, че те се опитват да заливат обществото с фалшиви новини\", каза Радев и доваби, че не е добре запознат с фактологията.", "date": "2018.07.19", "title": "В. Радев към депутати и медии: Не създавайте фалшиви новини"}
{"url": "https://www.faktor.bg/bg/articles/novini/balgariya/ot-pes-doydoha-na-kraka-pri-ninova-no-ne-ya-razubediha-za-istanbulskata-konventsiya", "text": "БСП продължава да отстоява позицията си против приемането на Истанбулската конвенция. Корнелия Нинова и ръководството на левицата не бяха разубедени дори и от партията майка в Европарламента ПЕС. Днес на крака при Корнелия Нинова пристигна делегация на ПЕС, водена от генералния секретар Ахим Пост, като основна тема на разговора бе именно Истанбулската конвенция. \"С ПЕС споделяме еднакви ценности срещу насилието над жени и деца, но позицията на българските социалисти по Истанбулската конвенция остава непроменена”, обяви Корнелия Нинова на пресконференция след срещата си с Ахим Пост. \"Както знаете имаме делегация от ПЕС, за да разговаряме за позициите ни за Истанбулската конвенция.  Споделяме еднакви ценности срещу насилието над жени, деца и сме готови българските социалисти да внасяме законопроекти в българското законодателство за борба с насилието над жени и деца. Както знаете ние вече внесохме такива поправки в Наказателния кодекс и предложение за създаване на областни центрове. Тези наши предложения бяха приети в парламента. Ще продължим с конкретните си действия в помощ на деца и жени“, допълни лидерът на левицата.  Тя е категорична, че решение на партията против Конвенцията е взето от колективни органи и остава непроменено. \"С ПЕС оставаме в приятелски дух, въпреки различията ни по ратификацията Истанбулската конвенция – ние не я подкрепяме\",  изтъкна отново Нинова. По думите ѝ двете формации продължават да работят по всички теми, които са тяхна ценностна система – борба с неравенствата, бедността, младежка политика.", "date": "2018.07.19", "title": "От ПЕС дойдоха на крака при Нинова, но не я разубедиха за Истанбулската конвенция"}
{"url": "https://www.faktor.bg/bg/articles/malkata-damla-e-bila-ubita-za-da-bade-ulesneno-i-prikrito-drugo-prestaplenie", "text": "Малката Дамла е била убита, за да бъде улеснено и прикрито друго престъпление. Това е основният мотив за зверското деяние, извършено в край на миналата година в Момчилград, става ясно от деветте страници обвинителен акт, който прокуратурата в Кърджали внесе в съда на 17 юли, съобщава 24rodopi.com.   7-годишното момиченце е станало свидетел на опита за извършване на кражба в дома на родителите си, което е принудило убиецът да действа.   До 17 септември задържаният задържаният за зверското деяние ще влезе в съда. Двумесечен е срокът по закон след внасяне на обвинителния акт, в който Окръжният съд в Кърджали ще трябва да насрочи разпоредително заседание по случая. В него ще бъдат разгледани предпоставките за насрочване на дело, уточниха от прокуратурата в Кърджали.   Обвинителният акт срещу задържания за убийството 25-годишен Мехмед Хасан е внесен в съда на 17 юли", "date": "2018.07.19", "title": "Малката Дамла от Момчилград  е убита, за да бъде улеснено и прикрито друго престъпление"}
{"url": "https://www.faktor.bg/bg/articles/tsenite-na-petpola-otnovo-padat-ne-i-u-nas", "text": "Цeнитe нa пeтpoлa oт eтaлoннитe cвeтoвни мapĸи в чeтвъpтъĸ ce измeнят cлaбo в пocoĸa нaдoлy. Инвecтитopитe oцeнявaт пyблиĸyвaнитe в cpядa пpoтивopeчиви дaнни зa cъcтoяниeтo нa зaпacитe и дoбивa нa cypoвинaтa в CAЩ. Не и у нас, защото тук имаме монополиста \"Лукойл\". Bчepa дaннитe зa pязĸo cъĸpaщaвaнe нa aмepиĸaнcĸитe cтoĸoви зaпacи oт бeнзин пoдĸpeпиxa pъcтa нa пeтpoлния пaзap. Ho днec внимaниeтo нa тpeйдъpитe и aнaлизaтopитe oтнoвo ce въpнa ĸъм yвeличeнитe нa зaпacитe oт пeтpoл и cĸoĸa нa дoбивa в CAЩ дo peĸopднитe 11 млн. бapeлa нa дeнoнoщиe, пише money.bg. Ceптeмвpийcĸитe фючъpcи зa copтa Вrеnt нa лoндoнcĸaтa бopca ІСЕ Futurеѕ днec cyтpинтa пoeвтинявaт c 9 цeнтa - дo $72,81 зa бapeл. Koтиpoвĸитe зa aмepиĸaнcĸия eтaлoн WТІ c дocтaвĸa aвгycт нa нюйopĸcĸaтa cтoĸoвa бopca (NYМЕХ) в cъщoтo вpeмe cпaдaт c 5 цeнтa - дo $68,81 зa бapeл. B xoдa нa тъpгoвиятa в cpядa Вrеnt пocĸъпнa c $0,74 (1,03%) и ce пoĸaчи дo $72,90 зa бapeл, a цeнaтa нa WТІ ce вдигнa c $0,68 (1%) - дo $68,76 зa бapeл. Moнитopингoвият ĸoмитeт зa cпaзвaнeтo нa пaĸтa OΠEK+ в cpядa нe дaдe ocoбeни нoвини, ĸoитo дa пoвлияят нa пeтpoлния пaзap. Oтбeлязвa ce, чe пpeз юни cпopaзyмeниeтo зa oгpaничaвaнe нa дoбивa ce изпълнявa 121% пpи 147% пpeз мaй. Cтoĸoвитe зaпacи oт cypoвинaтa в CAЩ пpeз минaлaтa ceдмицa ca ce yвeличили c 5,836 млн. бapeлa, oтчeтe Упpaвлeниeтo зa eнepгийнa инфopмaция (ЕІА). Aнaлизaтopитe пpoгнoзиpaxa cпaд нa зaпacитe c 4,1 млн. бapeлa. Зaeднo c тoвa, cпopeд дaннитe нa eнepгийнoтo миниcтepcтвo нa CAЩ зaпacитe oт бeнзинa ca cпaднaли 3,165 млн. бapeлa, вмecтo oчaĸвaнoтo пoнижeниe cъc 700 xиляди бapeлa.", "date": "2018.07.19", "title": "Цeнитe нa пeтpoлa отново падат, не и у нас"}
{"url": "https://www.faktor.bg/bg/articles/iron-maiden-katsat-na-letishte-plovdiv-sas-sobstven-samolet", "text": "Великите IRON MAIDEN ще забиват на огромна 25-метрова сцена тази неделя до Гребната база в Пловдив. Рокаджиите ще кацнат на летище „Пловдив” със собствен самолет, ще свирят два часа и след това отлитат. В предишните две вечери на същото място ще свирят култовите групи Sabaton и Judas Priest. Очаква се над 60 000 зрители да посетят второто издание на Hills of Rock в Пловдив, съобщи организаторът от „София Мюзик Ентърпрайсис” Иван Несторов - Амебата. Той уточни, че общо 55 групи ще се изявяват на трите сцени на феста в петък, събота и неделя, предаде Канал 3. Концертът на IRON MAIDEN е черешката на тортата и с него ще приключи тазгодишният Hills of Rock. Рокаджиите започват в 21,15 часа и феновете им ще могат да куфеят с тях до 23,15 часа. Фестът започва в петък в 16,30 часа. Това е и часът, в който вратите за посетители ще бъдат отваряни и през трите фестивални дни. Голямата сцена, на която ще свирят Sabaton, Judas Priest и IRON MAIDEN е с впечатляващи размери. Тя е с дължина 25 метра и с дълбочина от 15 метра, с \"уши\" отстрани и големи екрани за осветление. Съоръжението е докарано с 15 тира от Унгария в Пловдив и сглобяването му вече започна. Видеопул с 15 камери ще предава на големи екрани всяка стъпка на великите рокаджии. Само 9 са тировете с осветлението за IRON MADEN. Ще има специални кухни за артистите, които ще разполагат и с масажисти. 600 души се грижат за спокойствието на фенове и звезди. Ще има обособени различни пространства за публиката – около 5-6 пункта за храна и напитки и възможности за продажба на реклами артикули, зона за релакс, къмпинг с 250 палатки с душове и тоалетни. „В пловдивските хотели няма места от два месеца за тези дати. Нивото на групите е изключително високо. С тях са израснали цели поколение, включително и аз. Слушам Judas преди Metallica. Феновете ще се докоснат до нещо изключително”, каза кметът на Пловдив Иван Тотев.", "date": "2018.07.19", "title": "IRON MAIDEN кацат на летище „Пловдив” със собствен самолет"}
{"url": "https://www.faktor.bg/bg/articles/v-chest-na-gundi-milan-sreshtu-levski", "text": "Италианският гранд „Милан” пристига у нас за двубой с „Левски” в чест на Гунди. Приятелската среща ще се играе на стадион „Васил Левски” на 11 август, съобщи bTV, позовавайки се на информация от организаторите от Moko Solution. „Милан” е носител на 7 трофея от Шампионската лига. Освен това е 18-кратен шампион на и 5-кратен носител на Купата на Италия. Двубоят ще отбележи 75-ата годишнина от рождението на легендата на „Левски” Георги Аспарухов-Гунди. С „Милан” е свързан и един от най-ярките моменти в кариерата на славния нападател, загинал в катастрофа през 1972 г., но останал завинаги в сърцата на привържениците. През 1967 г. двата тима играят 1/16-финал в турнира на носителите на национални купи. „Левски” губи с 1:5 в първия двубой, а във втория достига до престижно равенство 1:1 пред 50 000 зрители на „Васил Левски”. Талантът на тарана в „синьо”, който отбелязва и двата гола, не остава незабелязан от щаба на „Милан”, които му предлагат договор срещу 5 млн. долара. Гунди обаче отказва с думи, останали в „синята” митология: „Има една страна България, в която има един отбор „Левски”. Може и да не сте го чували, но в този отбор съм се родил, в този отбор ще умра!“. Половин век по-късно „Милан” отново ще гостува на националния стадион. Грандът заменя първоначално обявения съперник на „сините“ – „Бока Хуниорс”. Закупените билети с дата 19 август 2018 г. важат без презаверка за двубоя между „Левски” и „Милан” на 11 август 2018 г. Цените на пропуските са от 9,57 до 194,30 лв.", "date": "2018.07.19", "title": "В чест на Гунди: „Милан” срещу „Левски”"}
{"url": "https://www.faktor.bg/bg/articles/sport/svetat/zapalyankovtsite-izbraha-idealniya-otbor-na-svetovnoto-parvenstvo", "text": "Над 129 хиляди привърженици на футбола гласуваха на официалния уебсайт на ФИФА за идеалния отбор на Световното първенство в Русия. Запалянковците избраха: на вратата Тибо Куртоа, в защита – Варан, Тиаго Силва, Годин и Марсело, в полузащитата – Модрич, Коутиньо и Де Бройне, а в атака – Килиан Мбапе, Хари Кейн и Кристиано Роналдо. Най-много гласове получава хърватинът Лука Модрич, който стана и играч на турнира, втори е бразилецът Коутиньо, а трети е звездата на световните шампиони от Франция Мбапе", "date": "2018.07.19", "title": "Запалянковците избраха идеалния отбор на Световното първенство"}
{"url": "https://www.faktor.bg/bg/articles/delio-rosi-spretna-tsirk-na-gerena-opita-pak-da-vodi-trenirovka-na-levski", "text": "Треньорът на Левски Делио Роси се заинати и не иска да си тръгва от клуба. Италианецът се яви днес на \"Герена\" по екип, като е пожелал да води заниманието на отбора.  Хора от ръководството и други служители в клуба едва осуетиха мераците на Роси, който искал да си изпълнява договора и да изведе футболистите на тренировка. И това при положение, че вчера беше уведомен, че се разделя със \"сините\" и вече му се търси наследник.  Както е известно, договорът на Роси с \"Левски\" е до края на 2019 година. Италианецът претендира да получи неустойка за преждевременното му прекратяване. Сумата е доста висока за родните стандарти. Въпреки това  раздялата между Роси и \"сините\" вече е неизбежна, след като по-голямата част от феновете се опълчиха срещу италианеца и скандираха \"Оставка, оставка!\" в мача с Вадуц, след който \"Левски\" се сбогува с Лига Европа.", "date": "2018.07.19", "title": "Делио Роси спретна цирк на \"Герена\" - опита пак да води тренировка на \"Левски\""}
{"url": "https://www.faktor.bg/bg/articles/kultura/art-faktor/emblematichni-litsa-na-svobodna-evropa-da-na-restarta-nuzhen-e-korektiv-za-obektivnata-chestnata-i-profesionalna-zhurnalistika", "text": "Днес Томас Кент, президент на „Свободна Европа”, обяви, че радиото смята да възстанови българската редакция, която бе закрита преди 14 години. Faktor.bg разговаря с едни от емблематичните журналисти в радиото. Ето техния коментар: „Аз съм последният динозавър, единственият от редакторския състав на радиото от редакцията в Мюнхен, който работи там от началото на 1975 г. Няколко десетилетия съм бил програмен редактор и завеждащ културната програма на радиото „Контакти”. Тази програма се превърна в трибуна на българския интелектуален елит в изгнание, а след 1990 и в трибуна на националния интелектуален елит. Тук са публикувани за първи път „Задочните репортажи” на Георги Марков, есета и коментари на Атанас Славов, Асен Игнатов, Стефан Попов, Христо Огнянов, а по-късно и на Тончо Жечеве, Михаил Неделчев, Димитър Коруджиев и др. На фона на пълзящата реставрация на комунизма, на която ставаме свидетели особено през последните години, на фона на монополизирането на българския медиен пазар и на нарастващия дефицит на свободно слово, на фона на факта, че ни отреждат едно от последните места в света по свобода на словото, ние сме редом с Танганайка и Занзибар, възстановяването на българската програма на Радио „Свободна Европа” е повече от необходима. Наложително е да възкръсне! Ако не искаме да останем веднъж завинаги вън от целия цивилизован свят. И да се превърнем в информационни заложници на един безскрупулен олигарх. Новината за възстановяването на българската програма е все още твърде топла, но не е без значение кои ще бъдат хората, които ще дадат новата визия на „Свободна Европа”. „Идеята за възобновяване на българската и румънската секции на „Свободна Европа” е прекрасна, но и е доста закъсняла. Ако трябва да бъдем честни, тези редакции не трябваше да бъдат закривани. Членството ни в НАТО натежа тогава, защото то даваше някакви гаранции, че демокрацията в България и Румъния е победила, но се оказа, че не е така. Ние самите го знаехме тогава и се опитвахме в частни разговори да убедим хората, от които е зависело спирането на радиото, да не предприемат крайни действия. Вярвам, че  възобновяването на българската програма ще се случи, а с нея ще се върне и качеството на българската журналистика. Екипът, който работеше в софийската реакция на „Свободна Европа” задаваше тона на обективната, честната и професионална журналистика в България, и ако това се постигне и от новия бъдещ екип на редакцията, ще бъде голям успех за свободата на словото. Ако трябва да търсим политическото измерение на това решение, то явно  Американският конгрес е констатирал, че демократичните процеси тук са изкривени и забавени, и това налага възобновяването на програмата.” „Макар и с едно закъснение от 14 години, решението за рестарт на емисиите на български език на Радио „Свободна Европа” е напълно оправдано. Парадоксалното е, че се стигна до закриването на българската и румънската секции, защото беше предвидимо, че преходът ще се окаже неустойчив, и без медиен коректив, какъвто беше „Свободна Европа”, сенчестите групировки, олигархията и проруската мафия ще вземат връх. Може би дори ако радиото не беше изобщо спирано, днес проблемите на България, а и на Румъния нямаше да изглеждат толкова драматично. Но дори и в тази картина, и с аргументите, с които сега се взима решение за рестарт, са по-скоро доказателство, че настина трябва да има такъв коректив и такава независима платформа, защото, както се оказва, наистина в началото е словото, а словото на свободата и демокрацията, каквато трибуна беше „Свободна Европа”, нямат алтернатива.”  „Свободна Европа” беше важна институция,  през всичките години на съществуването си, затова възстановяването й днес заслужава подкрепа. Затварянето на българската програма беше огромна грешка,  но осъзната сега от американския мениджмънт. Впрочем  идеята за рестарт на радиото е и диагноза, за съжаление, за медийната и обществена среда в България днес. Но като журналист, работил в „Свободна Европа” и активен човек, възраждането на проекта сега ме кара да бъда много, много предпазлива. За сега се доверявам на публикуваната официална информация, но имената, които се спрягат като евентуални ръководители на радиото, както и някои лица, подписали преди време писмото, инициирало тази идея, силно ме смущават. Трябва да направим всичко възможно, от една страна, да подкрепим тази идея, но от друга страна - да не позволим проектът да се превърне в поредния параван, зад който да се разиграват и защитават поредните корпоративни интереси и схеми на бившите служби, както се случва неведнъж в България.”", "date": "2018.07.19", "title": "Емблематични лица на „Свободна Европа”: „Да” на рестарта, нужен е коректив за обективната честната и професионална журналистика"}
{"url": "https://www.faktor.bg/bg/articles/kzk-sdelkata-na-inerkom-s-chez-zaplashva-konkurentsiyata-na-pazara", "text": "Комисията за защита на конкуренцията (КЗК) забрани придобиването на контрол от страна на „Инерком България“ ЕАД върху „ЧЕЗ България“ ЕАД, „ЧЕЗ Разпределение България“ АД, „ЧЕЗ Електро България“ АД, „ЧЕЗ Трейд България“ ЕАД, „Фри Енерджи Проджект Орешец“ ЕАД, „Бара Груп“ ЕООД. В процеса на проучване, Комисията установи, че е налице хоризонтално припокриване между дейностите на участниците в концентрацията на пазара на производство и доставка на едро на електрическа енергия от фотоволтаични централи. Също така, сделката поражда и вертикални ефекти на пазарите, разположени надолу по веригата, а именно: пазарите на разпределение на електрическа енергия, на снабдяване/доставка на електрическа енергия, на търговията с електрическа енергия и на свързаните с търговията услуги по координиране на балансиращи групи. На пазара на разпределение и снабдяване/доставка на ел. енергия придобиваната група е с естествено монополно положение за територията, определена в издадените й лицензии за осъществяване на тези дейности. Паралелно, ЧЕЗ Електро България“ АД и „ЧЕЗ Трейд България“ ЕАД, формират съществен пазарен дял на база търгувани количества ел. енергия на свободния пазар. Въз основа на цялостния анализ може да се заключи, че предвид вертикално интегрираната придобивана група ЧЕЗ, която разполага със стабилен финансов ресурс и опит в електроенергийния сектор, се създават предпоставки нотифицираната сделка да доведе до установяване или засилване на господстващото положение на обединената група. С оглед широкия обхват от дейности на придобиваните дружества и тяхното значение за електроенергийната система на Р. България, е налице основание да се приеме, че настоящата концентрация е от стратегическо значение за страната, като потенциалните ефекти от нея биха имали пряко отражения на националната сигурност. Комисията счита, че наличието на съществени вертикални ефекти ще доведе до значително предимство на участниците в концентрацията пред техните конкуренти, което от своя би възпрепятствало ефективната конкуренция на анализираните пазари.", "date": "2018.07.19", "title": "КЗК забрани на Гинка Върбакова да придобие ЧЕЗ"}
{"url": "https://www.faktor.bg/bg/articles/nad-220-000-podpisa-s-iskane-za-referendum-za-evroto-vnasyat-v-ns-ot-partiya-vazrazhdane", "text": "Партия \"Възраждане\" ще внесе над 220 000 подписа в парламента с искане за провеждане на референдум дали да се въведе еврото у нас. Организаторите на подписката са убедени, че с преминаването към единната европейска валута България ще изгуби националния си суверенитет. Подписката за свикването на референдума започна още през април, а за целта бяха организирани пунктове с доброволци в цялата страна. Въпросът е формулиран така: \"Против ли сте премахването на българския лев и въвеждането на еврото като официална валута в Република България\". Внасянето на подписи в парламента идва ден след като страната ни поиска тясно сътрудничество с Европейската централна банка като първа стъпка към присъединяването към Единния банков надзор. Това е необходима крачка за влизането ни в ERM II, известен като \"чакалнята за еврозоната\".", "date": "2018.07.19", "title": "Над 220 000 подписа внасят в НС от партия \"Възраждане\" с искане за референдум за еврото"}
{"url": "https://www.faktor.bg/bg/articles/sotsiolog-imame-nuzhda-ot-pozitiven-razkaz", "text": "Гърция разследва българска връзка в скандал за нелегален трафик на оръжие, предаде БНР. Историята се разплита, след като на Промахон митничарите намират в камион, идващ от България, 20 газови и барабанни пистолета. Той е притежавал документи за превозване на детски храни. Полицията на остров Крит е открила склад  с оръжия, които са \"достатъчни за въоръжавне на цяла армия\", коментарат гръцки специалисти. Произходът на част или на цялия арсенал от  оръжия е от България, показва  разследването досега. Получател на стоката е собственик на оръжейни магазини в Крит. Полицията задържа шестима гърци и разкри добре организирана мрежа за нелегален трафик на оръжия. Набирането на клиенти е ставало по интернет, а доставката - с куриер или лично от членовете на групата. Досега са регистрирани 56 продажби на лица, които нямат разрешително. Властите разследват пътя на нелегалния трафик из цялата страна.", "date": "2018.07.19", "title": "В Гърция разследват нелегален трафик на оръжие с българска връзка"}
{"url": "https://www.faktor.bg/bg/articles/novini/svyat/ek-prizova-balgariya-i-oshte-13-strani-ot-es-da-prilozhat-novite-pravila-za-danni-na-patnitsi", "text": "Европейската комисия ще изпрати официални уведомителни писма на 14 страни членки заради това, че не са съобщили за приемането на национално законодателство за цялостното прилагане на правилата за резервационните данни на пътниците, съобщава БТА.  Писма ще получат Австрия, България, Гърция, Естония, Испания, Кипър, Люксембург, Холандия, Португалия, Румъния, Словения, Финландия, Франция и Чехия.  Държавите в ЕС трябваше да въведат правилата до 25 май. Резервационните данни се отнасят до информацията, предоставяна от пътниците на въздушните превозвачи при купуването на билет и регистрирането за полет. Тези данни може да включват информация като име на пътника, дати и маршрут на пътуването, номер на мястото в самолета, багаж, данни за обратна връзка и използвани платежни средства. Правилата изискват държавите да създадат национална система за събирането, оценката и обмена на тези данни за целите на правоприлагането.  Обработването на данните е средство за борба с тероризма и тежките престъпления и помага за проследяването на подозрителни начини на пътуване и за установяването на възможни престъпници и терористи, включително онези, които преди това не са били известни на властите, се посочва в съобщението. Посочените държави разполагат с два месеца, за да отговорят на официалното уведомително писмо, като след изтичането на този срок ЕК може да обмисли възможността за изпращане на мотивирани становища. Комисията ще продължи да предлага подкрепа и да предоставя насоки на онези държави, които все още не са завършили работата по въвеждането на правилата, се допълва в съобщението.", "date": "2018.07.19", "title": "ЕК призова България и още 13 страни от ЕС да приложат новите правила за данни на пътници"}
{"url": "https://www.faktor.bg/bg/articles/taym-vbesi-tramp-s-provokativna-koritsa-i-vaprosa-na-kogo-vyarvate", "text": "Световноизвестното списание „Тайм” за пореден път разбуни духовете с корицата на предстоящия си брой. На нея можем да видим колаж от лицата на руския президент Владимир Путин и американският му колега Доналд Тръмп. „Когато държавен глава не вярва на собствените си разузнавателни служби, това е огромен проблем за страната, в която се случва”, посочва пенсионираният генерал от КГБ Владимир Рубанов пред изданието.„На кого вярвате? Това е прост въпрос, който беше зададен на президента Тръмп от журналист в Хелзинки. В този момент той можеше да опровергае думите на своя дългогодишен враг Русия, но вместо това Тръмп отговори: „Имам вяра и в двете страни”, пишат от „Тайм” в материала към представянето на корицата. Новият брой на „Тайм” трябва да излезе на 30 юли.", "date": "2018.07.19", "title": "\"Тайм” вбеси Тръмп с провокативен колаж и въпроса \"На кого вярвате?\""}
{"url": "https://www.faktor.bg/bg/articles/novini/svyat/chast-ot-izrigvashtiya-vulkan-kilauea-na-havaite-eksploadira", "text": "Голяма част от върха на изригващия вулкан Килауеа на Хаваите се срути при експлозия. Образува се нов мощен поток от лава. Взривът е бил със силата на земетресение с магнитуд 5,3, съобщиха властите. Лавата се е проточила на километри и е достигнала жилищен район. Няма данни за ранени. От изригването на вулкана преди два месеца и половина досега няма пострадали българи, съобщиха от външното ни министерство. До момента са разрушени над 700 къщи, а хиляди хора са евакуирани.", "date": "2018.07.19", "title": "Част от изригващия вулкан Килауеа на Хаваите експлоадира"}
{"url": "https://www.faktor.bg/bg/articles/novini/svyat/italiya-iska-ot-es-krizisno-zveno-za-razpredelyane-na-migrantite-pristigashti-po-more", "text": "Италия предложи Европейският съюз да създаде „кризисно звено“, което да координира разпределението в страните членки на мигрантите, пристигащи по море, предаде ДПА. В интервю за в. „Фато куотидиано“ премиерът Джузепе Конте днес каза, че идеята му хрумнала, когато трябвало лично да убеждава другите страни в ЕС да приемат мигрантските квоти. \"Това, което се случи в неделя, би трябвало да стане норма, да не зависи повече от телефонни обаждания до партньорите ни, а да се направлява от кризисен кабинет или комитет под егидата на Европейската комисия\", каза той пред вестника. В неделя и понеделник Конте убеди Франция, Малта, Германия, Испания, Португалия и Ирландия да приемат част от около 450-те мигранти, спасени край италианския остров Линоза. Освен интервюто вестникът публикува и откъси от писмо с дата 17 юли и адресирано до председателя на ЕК Жан-Клод Юнкер и председателя на Европейския съвет Доналд Туск, в което е изложено предложението. \"Трябва възможно най-бързо да създадем кризисно звено, което да координира общите и допълващи се действия на страните членки\", се казва в писмото. Звеното ще помага да се установява кое ще е пристанището, в където ще пристигат мигрантите, и кои ще са страните, готови да ги приемат. Говорител на ЕК отбеляза в понеделник, че разработеното от Конте предложение за решения по всеки отделен случай не би било целесъобразно в дългосрочен план. През есента Италия ще свика конференция, посветена на Либия, каза пред \"Фато куотидиано\" Конте, цитиран от ТАСС. Премиерът обясни, че смята да се срещне с командващия Либийската национална армия фелдмаршал Халифа Хафтар. \"Работим с всички страни над стабилизирането на  Либия.Според италианския премиер целта е не само произвеждането на нови избори до края на годината, а реално стабилизиране на ситуацията в страната. Едни избори, без да се спазват тези условия, няма до доведат до урегулиране в Либия, подчерта той.", "date": "2018.07.19", "title": "Италия иска от ЕС кризисно звено за разпределяне на мигрантите, пристигащи по море"}
{"url": "https://www.faktor.bg/bg/articles/novini/balgariya/vandali-oskverniha-pametnika-na-levski-v-lovech", "text": "\"Неизвестни вандали са залели с мазнина лицевата страна на паметника на Васил Левски в Ловеч\", съобщи зам.-кметът на общината Даниел Колев. Това е станало в навечерието на отбелязването на 181 години от рождението на Апостола. Петната са върху гранита в основата на постамента, под надписа и върху част от надписа. \"Няма друго обяснение за изливане на мазнина на това място, освен хулиганско действие. Жалко е, че това стана ясно точно преди вчерашната дата 18 юли, когато цялата страна отбелязва годишнината от рождението на Апостола на свободата\", заяви Колев. Служители на \"Комунални дейности\" към община Ловеч вземат мерки за почистването на петната. \"Цялостната реставрация и консервация на паметника на Васил Левски приключи в началото на юни 2018 г. За целта Министверството на културата отдели целево около 49 000 лв. Беше подменен и основният надпис\", припомни още Колев.", "date": "2018.07.19", "title": "Вандали оскверниха паметника на Левски в Ловеч"}
{"url": "https://www.faktor.bg/bg/articles/novini/balgariya/porozhanov-otlagame-evtanaziraneto-na-stada-v-okolnostite-na-s-bolyarovo-i-v-s-sharkovo", "text": "\"Отлагаме евтаназирането на стадото в околностите на село Болярово, в което бе получена проба с положителен резултат за чума по дребните преживни животни, тъй като е изолирано от останалите стада в района\", заяви Румен Порожанов, министър на земеделието, храните и горите, след заседание на местния организационен щаб, създаден във връзка с болестта. \"Ще се вземат втори проби от животните и ако се появи положителен резултат или симптоми за заболяването, ще се пристъпи към евтаназиране на животните. Засега стадото е изолирано\", допълни министърът. \"В стадото кози на възрастна жена от село Шарково, както и в други две малки стопанства в селото, засега няма положителни проби, но преди това в населеното място са се появили позитивни проби, което означава, че е съществувал контакт между болни и здрави животни. Ще отложим засега евтаназирането на тези стада, за да избегнем социалното напрежение в района\", каза Румен Порожанов. Изпратени са нови 400 проби във френска лаборатория. Повечето от пробите са отрицателни с изключение на една, извън община Болярово. Въведено е засилено наблюдение в цялата община, както и в останалите погранични общини. Министърът заяви, че всяка заповед за евтаназиране на животни е придружена с протокол от изследването в чуждата лаборатория. Ветеринарни специалисти извършват основно почистване и дезинфекция на всички ферми, в които е имало болни животни. Централният щаб за борба с чумата по дребните преживни животни ще поиска утре изслушване по проблема в Народното събрание.", "date": "2018.07.19", "title": "Порожанов: Отлагаме евтаназирането на стада в околностите на с. Болярово и в с. Шарково"}
{"url": "https://www.faktor.bg/bg/articles/novini/balgariya/plazna-opasna-targoviya-s-karma", "text": "Единствената у нас Банка за майчина кърма не функционира с месеци заради основен ремонт на сградата, в която се помещава. Дългогодишният директор на банката д-р Мария Русинова обяснява, че зданието не е ремонтирано основно от повече от 40 години, съобщава Дарик. В момента родителите, нуждаещи се от кърма за децата си, нямат алтернатива, освен да купуват готови формули. Проблемът обаче е, че е налице и онлайн търговия на кърма между майки, която е изключително опасна. \"Чували сме и сме виждали обяви за такава практика. И тя не е породена от това, че е затворена банката за кърма. А това е много опасно майки да разменят кърма помежду си, тъй като може майката да носи някакво заболяване, което да предаде с кърмата. Ние правим изследвания на нашите донорки за Хепатит Б и Ц, за сифилис, за чревно носителство, изследваме гърлен и носен секрет и на майката, и на бебето. Изследваме всяка порция кърма, която взимаме. Защото, дори майката да е здрава, може кърмата в един момент допълнително да се замърси - от въздуха в стаята, от ръцете, от някакъв предмет, кърпа и т.н. Опасно е\", обясни д-р Мария Русинова. \"Много често бременните се изследват за определени заболявания, които се пренасят скърмата, но има и някои заболявания, например Хепатит Ц не винаги се изследва. А има латентен период заболяването, когато не се проявява дори, не се показва това и в изследванията. Затова е опасно да се разменя кърма между майките\", аргументира се още специалистът. \"Първият съвет, който даваме винаги, дори на тези, които идват при нас да потърсят кърма, е максимално да се стимулира и да се запази лактацията на майката. И, разбира се, по-безопасно е да използват адаптираните формули вместо помежду си да разменят кърма\", апелира отново д-р Русинова.", "date": "2018.07.19", "title": "Плъзна опасна търговия с кърма"}
{"url": "https://www.faktor.bg/bg/articles/novini/svyat/tramp-dovolen-ot-sebe-si-sreshtata-s-rusiya-beshe-golyam-uspeh", "text": "Президентът на САЩ Доналд Тръмп отново коментира срещата си с руския лидер Владимир Путин на своята страница в „Туитър“.  По неговите думи, „срещата на върха с Русия беше голям успех“.  Освен това американският държавен глава заяви, че очаква с нетърпение втората среща с руския си колега.  „Срещата на върха с Русия беше голям успех, освен за истинския враг на народа – медиите с фалшивите новини. Очаквам с нетърпение втората ни среща, за да можем да започнем да прилагаме някои от многото въпроси, които обсъдихме. Сред тях са спирането на тероризма, сигурността на Израел, ядреното неразпространение, кибер атаките, търговията, Украйна, мира в Близкия Изток, Северна Корея и още. Има много отговори на тези проблеми, някои по-лесни, други – по-трудни... но те всички могат да бъдат разрешени!“, написа американският президент.", "date": "2018.07.19", "title": "Тръмп доволен от себе си: Срещата с Русия беше голям успех"}
{"url": "https://www.faktor.bg/bg/articles/panika-sred-zhitelite-v-tvarditsa-vodata-zarazena", "text": "Жителите на Твърдица са сериозно притеснени след потвърдената новина, че питейната вода в града е негодна за употреба. Твърди се, че е заразена с опасна бактерия. От няколко дни насам в китното подбалканско градче се носеше слух, че водата е заразена, което се оказа вярно.  Преди часове от Общинската администрация потвърдица със следното съобщение: \"Общинска администрация грaд Твърдица уведомява гражданите на гр. Твърдица, че е получено писмо от РЗИ гр.Сливен на 19.07.2018 г. за изследвана проба на питейната вода, която не отговаря по микробиологични показатели на изискванията на Наредба № 9 за качеството на водата, предназначена за питейно-битови цели. Регионална здравна инспекция Сливен препоръчва водата, подавана от ВиК, временно да се използва само за битови нужди. За всяка промяна в качеството на питейната вода ще бъдете уведомявани своевременно.", "date": "2018.07.19", "title": "Паника в Твърдица - водата заразена с опасна бактерия!"}
{"url": "https://www.faktor.bg/bg/articles/novini/balgariya/g-ganev-s-vlizaneto-ni-v-bankoviya-sayuz-nyama-da-mozhe-da-se-povtori-ktb", "text": "\"Решението на КЗК за ЧЕЗ е много сериозно. Можем да влезем в най-различни хипотези, една от които е, че се търси някакъв удобен начин тази сделка да се развали. Интересно е да видим дали ще има обжалване. Може да се мисли, че КЗК е открила някакви непреодолими пречки за тази сделка, но може да се тълкува, че това решение е и политическо. Всичко това се дължи на факта, че обществото е загубило вяра в институциите\", коментира икономистът Георги Ганев пред бТВ. Той коментира и темата за членството на България в Банковия съюз и ERM II.  \"Може би има известно недоверие в България. С желанието да влезем първо в Банковия съюз може би се опитват и ни подбутват да свършим определени неща, които трябваше да бъдат свършени още преди членството ни в еврозоната. От гледна точка на България членството в Банковия съюз означава и няколко важни неща. Първото е, че ще има още един сериозен надзор над банковата система в България. Това със сигурност е добре, защото няма да може да се стигне до явлението КТБ или поне то няма да придобие такива размери. Собствениците на банки ще станат по-стриктни. Ще има и нови стрес тестове. Още по-важно е, че ще има нов преглед на банковите депозити. Другото хубаво нещо на Банковия съюз е, че ако се стигне до недай си Боже нов случай КТБ, ще имаме много по-голями възможности за действие\", заяви Ганев.", "date": "2018.07.19", "title": "Г. Ганев: С влизането ни в банковия съюз няма да може да се повтори КТБ"}
{"url": "https://www.faktor.bg/bg/articles/zadarzhaha-trima-nadzirateli-ot-varnenskiya-zatvor", "text": "Трима надзиратели от Варненския затвор са задържани в сряда. Срещу пари те са пускали в отпуск автокрадец. По случая работи Окръжната прокуратура във Варна, съобщи NOVA. От държавното обвинение потвърдиха, че е проведена акция срещу корупционни практики в затвора в морския град.", "date": "2018.07.19", "title": "Задържаха трима надзиратели от Варненския затвор"}
{"url": "https://www.faktor.bg/bg/articles/troyna-katastrofa-s-chuzhdentsi-na-shoseto-shumen-silistra-postrada-38-godishna-zhena", "text": "38-годишна жена от Молдова е пострадала при пътен инцидент снощи по пътя Шумен - Силистра до село Панайот Волов. Катастрофата е станала малко преди 23,00 часа, съобщиха от пресцентъра на полицията. \"Фолксваген Пасат\" навлязъл в лентата за насрещно движение и се ударил челно в идващия украински товарен автомобил \"ерцедес\" с прикачено ремарке. Малко след това в заковалия камион се блъснал лек автомобил \"Рено Сценик\" с румънска регистрация. В МБАЛ-Шумен била откарана 38-годишната молдовска гражданка, която била зад волана на \"Фолксваген\"-а. Жената е без опасност за живота. Водачите на трите автомобила са тествани с дрегер за алкохол, наличие не е  установено, уточниха от полицията.", "date": "2018.07.19", "title": "Тройна катастрофа с чужденци на шосето Шумен - Силистра, пострада 38-годишна жена"}
{"url": "https://www.faktor.bg/bg/articles/trend-balgarite-ne-iskat-predsrochni-izbori", "text": "Мнозинството от българите са на мнение, че предсрочни парламентарни избори не се необходими. Това показват данните от изследване на „Тренд” по поръчка на вестник „24 часа”. Тези, които не искат избори сега, са 54 на сто. Тези, които искат предсрочен вот, са 30 на сто. Това, което добавят социолозите, е, че повечето от привържениците на БСП са на мнение, че са необходими предсрочни парламентарни избори.  Не се наблюдава съществена динамика и в отношението на българите към основните партийни лидери. Бойко Борисов остава с най-високи стойности на положително отношение - 39%. Следван от Красимир Каракачанов -36% и Корнелия Нинова -28%. Обратно, политиците с най-голямо отрицателно отношение към тях са лидерът на ДПС - Мустафа Карадайъ, Волен Сидеров и Валери Симеонов, макар че за Симеонов социолозите казват, че пред последните месеци е успял да покачи положителното отношение към себе си. Повечето от анкетираните са оптимисти за бъдещето на страната. Песимистите са с 8% по-малко. Малко над 40 на сто от анкетираните не очакват промяна в икономическото положение на страната в следващата година. 28% пък смятат, че ситуацията ще се подобри. Близо половината посочват, че не очакват промяна в жизнения си стандарт в идната година, а 26% очакват да се подобри.", "date": "2018.07.19", "title": "„Тренд”: Българите не искат предсрочни избори, Борисов пръв сред политическите лидери"}
{"url": "https://www.faktor.bg/bg/articles/pravosadie-li-namaliha-prisadata-na-ubiytsite-prochistvali-borisovata-gradina-ot-geyove", "text": "Върховният касационен съд е решил да намали присъдите на осъдените за убийството на Михаил Стоянов. През 2008 година той беше жестоко пребит и удушен в Борисовата градина, припомня Bulgaria ON AIR. Мотивът за престъплението е хомосексуалността му. В съда обвиняемите признаха изрично в показанията си, че са участвали в група, която е \"прочиствала парка от гейове\". За убийството бяха обвинени Александър Георгиев чиято присъда ще бъде намалена от 15 на 10 години затвор, и на Радослав Кирчев, който по време на престъплението нямал навършени 18 години – от 6,5 на 4,5 години. От присъдите на убийците ще бъдат приспаднати 2 години, прекарани под домашен арест. \"От показанията на приятели и състуденти на пострадалия не беше установено той да е имал хомосексуална полова ориентация\", писа в мотивите си първоинстанционният съд. Той отхвърля версията на защитата, че младият мъж е бил удушен при секс с партньор от същия пол. Защитниците визираха приятеля на Михаил - Явор Борисов, с когото били през лятото на море и нощували в една стая. В началото на разследването криминалисти посочиха Явор за убиец, но няколко месеца по-късно делото срещу него беше прекратено. \"Не ми се иска да им пожелая да преживеят това, което преживях. Детето израсна заедно с мен. Завършващ лекар. Михаил щеше да помага на хората. Той щеше не да убива, а да лекува\", изплака преди време майка му Христина Стоянова. След смъртта на Михаил тя получила диабет, прекарала и лек инсулт. В нейните очи присъдите са несправедливи. \"А чакането беше 10 г. Обижда ме, че животът на моя син е приравнен с живота на едно животно\", ядосва се Христина. Жената си спомня думите на лекар в съда. Той казал, че органите на Михаил били толкова здрави, че 26-годишният мъж е могъл да живее до 85 г.", "date": "2018.07.19", "title": "Правосъдие ли? Намалиха присъдата на убийците, \"прочиствали\" Борисовата градина от гейове"}
{"url": "https://www.faktor.bg/bg/articles/obshtestvo/zakon-i-red/taksimetrov-shofyor-s-otneta-knizhka-blasna-9-koli-pri-gonka-s-politsiyata-v-sofiya", "text": "Таксиметров шофьор блъсна девет паркирани автомобила в София по време на гонка с полицията. Мъжът е бил с отнето свидетелство за управление и неадекватно поведение на пътя. Около 17 ч. полицай забелязва таксито да се движи неадекватно. Следва гонка, при която 9 паркирани коли са ударени от таксито. Те са с леки материали щети. Накрая шофьорът се блъска в микробус. Той е леко пострадал, тъй като ударил главата си. Отказал е да бъде тестван с дрегер. По данни на очевидци, шофьорът е бил пиян. Той е откаран в болница.", "date": "2018.07.19", "title": "Таксиметров шофьор с отнета книжка блъсна 9 коли при гонка с полицията в София"}
{"url": "https://www.faktor.bg/bg/articles/obshtestvo/zakon-i-red/voenniyat-sad-v-plovdiv-opravda-gen-shivikov", "text": "Бившият командир на 61-ва Стрямска механизирана бригада ген. Димитър Шивиков беше напълно оправдан от Военния съд в Пловдив, предаде Нова телевизия. Той беше обвинен в злоупотреби и превишаване на правомощията си. Според прокуратурата, генералът е отслабил боеспособността на армията, след като пратил персонал от кухнята за тържествата в Клисура по повод Априлското въстание. През август миналата година Шивиков бе оправдан по обвинението в длъжностно престъпление. Той разрешил на подчинените си да тренират футбол и така е нарушил ритъма на физическата им подготовка. През март тази година Софийски военен съд оправда Шивиков по обвиненията за присвояване на имущество за малко над 10 000 лв. - одеяла, якета, панталони и др. Военният съд отхвърли и гражданския иск на Командването на Сухопътни войски. Шивиков очаква прокуратурата да обжалва. Чака и решението на втора инстанция за делото за афганистанските одеяла. Той заяви, че след като и там се потвърди неговата невинност, той ще посочи поименно човека, който стои зад атаката срещу него.", "date": "2018.07.19", "title": "Военният съд в Пловдив оправда ген. Шивиков"}
{"url": "https://www.faktor.bg/bg/articles/obshtestvo/zakon-i-red/prokuraturata-nyama-da-ekstradirame-granicharite-v-turtsiya", "text": "България няма да екстрадира в Турция нашите гранични полицаи, обвинени за убийство на турски гражданин. Това стана ясно, след среща на полицаите с главния прокурор.  Четиримата бивши граничари бяха обвинени от съда в Къркарели, че 2008-ма година при проверка на плавателен съд, навлязъл в наша територия, са убили един от хората на борда.  От тогава периодично от страна на турските власти пристигат искания българските граничари да бъдат предадени на турското правосъдие.  След разследване и оправдателни присъди в България обаче, родните институции са категорични, че до екстрадиране няма да се стигне.", "date": "2018.07.19", "title": "Прокуратурата: Няма да екстрадираме граничарите в Турция"}
{"url": "https://www.faktor.bg/bg/articles/politika/hlyab-i-pasti/chumata-po-rogatiya-dobitak-plapna-i-v-politikata", "text": "У нас към днешна дата абсолютно всички  са геополитици от световна величина,  ненадминати експерти по въпросите на международната политика  и най-вече самородни   Ама от такъв мащаб, каквито човечеството още не е виждало, нито ще види повече. Рожба са на историческия момент.   Добре, че свърши световното първенство и специалистите по футбол рязко намаляха. Не свършиха, разбира се, но излязоха в отпуск, биха си камшика от виртуалното пространство  и освободиха място за спецовете в други области, които така се намножиха, че най-неочаквано задминаха по брой футболните експерти. А това си е истинско постижение.  За една нощ се излюпиха огромно количество блестящи   специалисти на болестите по животните, в частност на дребния рогат добитък, които до такъв добитък не са се доближавали, а повечето най-вероятно и на картинка не са виждали. Ако се опитат да лекуват животни, съвсем сигурно е, че ще ги подгонят шопи със сопи, люти македонци, вбесени родопчани и т.н, според това кои са собствениците на стоката, но те като едни непризнати гении са       Особено много се народиха напоследък специалистите по африканска чума сред овцете и козите.  За една „елитарна“ част от тях е характерно също, че черпят информация направо от върховете на Европейската комисия и най-секретните решения им се свеждат още преди за тях изобщо да са чули Ангела Меркел и Еманюел Макрон. Тези наши специалисти са хем ветеринари, хем геополитици, една взривоопасна комбинация.  Но много по-велики, то се знае.  Българска майка юнашка роди само за последната седмица наистина несметни пълчища от тези знайни и незнайни експерти, които много добре знаят,  че африканската чума е само поредното оръжие на световния империализъм срещу прогресивното човечество. Те са отлично информирани за някакво тайно решение на ЕК Странджа и Родопите да бъдат изчистени до шушка от дребен и едър рогат добитък, стадата да бъдат избит до крак, както някога постъпиха с бизоните,  за да се натъпчат кошарите с мигранти, а после да се вдигнат стотици бежански лагери. Но това е само началото.      Всеки момент очаквам да ни връхлети „новината“, че НАТО и ЕС се канят да източат Черно море , за да го напълнят дупката с бежанци, както се пошегува някой във „Фейсбук“. Но си има тролове-ударници, които като нищо ще изфабрикуват такава „новина“, без да им мигне окото.   Именно заради съществуването на потребителите на такива „източници“ в нета изскачат реклами от рода на: „Цяла армия червеи ще избягат от тялото ти сутринта, ако просто изпиеш...“ Или :  „Самотна майка направи това и започна да печели 6745 лв. на час“. Но да се върнем към експертите по африканска чума. Техен вожд и учител май е самата Корнелия Нинова.  Чумата по рогатия добитък плъпна и в политиката, ако забелязвате. Не е добре да се избиват безпричинно животни, разбира се, но не е добре и да дърдориш каквото ти скимне, като застрашиш живота на милииони други и поминъка на стотици хиляди скотовъдци, за да яхнеш вълната. Най-меко и любезно казано. Африканската чума беше открита първо в странджанското село Воден,  във фермата на Йордан Трифонов, където бяха  унищожени първите болни животни - 254 овце-майки, 76 агнета и 6 коча. Той самият заяви пред Би Ти Ви, че първият симптом, който е забелязал, е бил кръв по ректума на една от овцете. Категоричен беше, че не се съмнява в действията на БАБХ.   Тя гарантира, че еди-къде си животните са здрави и поиска оставката на министъра на земеделието. Може би е академик по ветеринарна медицина, но досега е мълчала от скромност.        Президентът и вицепрезидентът също скочиха като войници, призовани от бойната тръба и без уговорки застанаха на нейна страна, което е доста съмнително.  Корнелия Нинова се изживява  За сведение, това е  римски политик и пълководец, роднина и покровител на Цезар, водач на популарите (на латински: popularis).  Тя пък не крие намерението си да е водач на популистите, което обаче не е точно  същото.  Дори имаше самочувствието да обяви, че била предотвратила граждански бунт в засегнатите села. И това само за  6 часа в района, където спря евтанизирането на животни. После се изтъпани по телевизията и гордо заяви, че поема отговорност, ако избухне епидемия. Как точно?  Или ще се принесе в жертва на бога на скотовъдците? Или ще принесе Порожанов.   \"Не отидох там, за да създавам политически привкус. Отидох, защото хората ми пратиха смс-и и ми се обадиха да отида \", каза Нинова. Винаги съм подозирал, че всички скотовъдци в страната знаят наизуст номера на мобилния й телефон и изпращат съобщения при всеки проблем. Интересно съвпадение е, че в това време от Атина долетя новината , че Кремъл се опитал да бутне правителството на Алексис Ципрас заради договора с Македония, Скопие също има данни, че  чичко Путин им крои капа, за да не влизат в НАТО, а в Черна гора  съдят агентите му, опитали да направят опит за преврат и да убият премиера им. Само у нас с него проблеми нямаме. Тук е овчарска идилия.  Проблемът ни се свежда до африканската чума по добитъка.  Лошото е, че болестта ходи и по политиците, като в този случай също е внесена отвън.", "date": "2018.07.19", "title": "Чумата по рогатия добитък плъзна и в политиката"}
{"url": "https://www.faktor.bg/bg/articles/bosiya-napusna-zasedanieto-na-parlamentarnata-komisiya-po-kazusa-mu", "text": "Обявилият гладна стачка Николай Колев - Босия напусна заседанието на Временната комисия за разглеждане на постъпили сигнали от граждани за обучението и изпитите на кандидатите за придобиване на правоспособност за управление на моторно превозно средство, която бе създадена специално, за да разгледа неговите сигнали.  Той си тръгна от заседанието веднага, след като председателят на комисията Станислав Иванов от ГЕРБ му каза, че депутатите ще започнат реална работа следващата седмица, защото им било необходимо време, за да се запознаят с фактите, предоставени от Босия и на базата на който той иска оставката на министъра на транспорта Ивайло Московски. След тези думи Николай Колев заяви че иска комисията да се произнесе веднага. Той добави, че фактите му не подлежат на дебати и не трябва да бъдат тълкувани, а взети под внимание в рамките на 24 часа. След което напусна заседанието.", "date": "2018.07.19", "title": "Босия напусна заседанието на парламентарната комисия, сформирана заради него"}
{"url": "https://www.faktor.bg/bg/articles/rusiya-zakleymi-iskaniya-razpit-na-prevodacha-ot-sreshtata-tramp-putin", "text": "Руски политици отхвърлят американското предложения, преводачът на срещата Тръмп-Путин да бъде разпитван за това, което са обсъждали лично, съобщава АП.  Руският посланик в САЩ Анатолий Антонов се надява, че \"устните споразумения между Путин и Тръмп ще бъдат изпълнени\". Руските представители се безпокоят, че вътрешните сътресения в САЩ ще възпрепятстват бъдещото сътрудничество в Сирия или контрола върху оръжията, обсъждани на срещата на високо равнище. Руски представители отхвърлят и противоречивите действия и изказвания на Тръмп за това, което той казва, какво са и какво не са говорили с Путин по време на срещата в понеделник. Те обаче са възмутени от предложенията на американски депутати за разпит на преводача на Тръмп. Константин Косачев, ръководител на горната камара на парламентарната комисия по външни работи коментира, че идеята създава опасен прецедент, който заплашва \"цялата идея за дипломация\".", "date": "2018.07.19", "title": "Русия заклейми искания разпит на преводача от срещата Тръмп - Путин"}
{"url": "https://www.faktor.bg/bg/articles/novini/svyat/arestuvanata-v-sasht-ruskinya-fss-seks-i-oligarsi", "text": "В компютъра на рускинята Мария Бутина, арестувана в САЩ за действия като чужд агент и убастие в тайна операция с цел оказване на виляние върху американската политика са открити доказатерлства за нейната връзка с Федералната служба за сигурност, съобщава ВВС. По информация на медията, в компютъра е открита кореспонденция с \"руски чиновник\", който както прпедполага ВВС е Александър Трошин, заместник-директор на руската Централна банка, който сравнява Бутина с руската шпионка Анна Чапман.  Освен това в адресите на Бутина е открит \"адрес от домейн, който се асоциира с ФСС\". ФБР смята, че Бутина е поддържала връзки с ФСС прец цялото време на пребиваването си в САЩ. BBC съобщава, че тя е имама връзки не само в руското правителство, но и с неназовани олигарси. В електронната и комуникация се споменава \"известен руски бизнесмен, имащ тесни връзки с президентската администрация на Русия\", който често пътувал в САЩ и когото Бутина нарича \"спонсор\". Външното наблюдение на ФБР е засякло Бутина в компанията на руски дипломат в продължение на седмици, преди неговото отпътуване от САШ през март 2018 година. ФБР подозира, че дипломатът, с когото Бутина се срещала често е служител на руското разузнаване. Прокурорът по делото смята, че в електронната поща на Бутина има улики за участие на Бутина в планиране на тойна операция за влияние. Тя е поддържала връзка с активистът на Републиканската партия Пол Ериксон, което и дало възможност да създаде широк кръг познантства с хора, които биха могли да окжоат влияние върху американската политика.  В хода на дейността на Бутина в САЩ 29-годишната рускиня и 56-годишният американец започнали да живеят заедно, но по данни на прокуратурата Бутина най-малко веднъж е предложила секс на друг човек, за да получи място в лобистка организация. В писма, иззети от дома на Бутина, тя се оплаква от това, че и се налага да живее с Ериксон и се изказва презрително за това. Рускинята е заплашена от 15 години затвор за незаконната си дейност в САЩ.", "date": "2018.07.19", "title": "Арестуваната в САЩ рускиня: ФСС, секс и олигарси"}
{"url": "https://www.faktor.bg/bg/articles/borisov-turtsiya-nyama-shans-da-vleze-v-es", "text": "Българският министър-председател Бойко Борисов заяви пред руския вестник „Известия“, цитиран от \"Фокус\", че влизането на Турция в ЕС в момента е невъзможно. При това политикът допълни, че Съюзът като цяло и България в частност са настроени към тясно и продуктивно сътрудничество с Анкара – в това число и затова, че тя оказва подкрепа на Европа при решаването на миграционния проблем. „Въпросът за интеграцията на Анкара в ЕС не може да се разглежда с оглед на обстоятелствата“, заяви Борисов. „Турция е поела ангажимент към ЕС от повече от 50 години, но в настоящата ситуация и на съществуващите отношения дори не си струва да се говори за въвеждането на тази страна в Европейския съюз“, допълни той. Към същото становище се придържат и в ръководството на Европейския съюз. Турция все повече се отдалечава от отношенията от ЕС и отношенията между Съюза и тази страна стават все по-сложни, сочи източник на „Известия“ от европейските дипломатически кръгове.  „ЕС е изключително загрижен за положението с правата на човека и основните свободи в страната. Анкара трябва да се промени ситуацията и да приведе своите правила в съответствие с европейските принципи и ценности“, допълни източникът. През март 2018 във Варна, България бе домакин на среща на лидерите на Турция и Европейския съюз, на която председателят на Европейската комисия Жан-Клод Юнкеробяви продължаване на диалога по въпросите на присъединяването на Турция към ЕС. „С днешните отношения на Турция с лидерите на страните като Австрия, Германия, Холандия, Франция, организирането среща на високо равнище с участието на председателя на Европейския съвет Доналд Туск, на Европейската комисия Жан-Клод Юнкер и президента на Турция Реджеп Тайип Ердоган бе трудно, но усилията на българската страна си струваха“, допълни Бойко Борисов. Той също така подчерта, че благодарение на тясното сътрудничество с Анкара, София е в състояние да спре почти напълно притока на бежанци, които влизат в ЕС през Балканския маршрут.", "date": "2018.07.19", "title": "Борисов: Турция няма шанс да влезе в ЕС"}
{"url": "https://www.faktor.bg/bg/articles/novini/balgariya/evrokomisaryat-po-zdraveopazvaneto-balgarskite-vlasti-predpriemat-efektivni-merki-v-borbata-s-chumata", "text": "Еврокомисарят по здравеопазването Витянис Андрюкайтис поздрави българските власти за действията по предотвратяването на разпространението на чума по животните, съобщава БТА. „Искам да изразя искрената си подкрепа за българското правителство, българските ветеринарни власти и българите, които разбират обстановката на място. От наша гледна точка са предприети много ефективни и необходими мерки. Те са напълно в съответствие с нашите препоръки и правила”, заяви той пред български кореспонденти в Брюксел. „Трябва отново ясно да се каже, че тази болест се предава в пряк контакт между животните. Разпространението на болестта не става чрез посредници”, отбеляза още еврокомисарят. Той призова да се обърне внимание на човешките действия и на хората да бъде припомнена забраната за незаконна търговия с животни и месо. Андрюкайтис отбеляза, че стопаните получават много високи обезщетения - над 250 лева, над пазарната цена. „ЕК изцяло подкрепя в това отношение българските власти. Европейски ветеринари вече са на място и работят със своите български колеги. Добре е, че обезщетенията бяха изплатени бързо”, добави еврокомисарят. По неговите думи заразяването на животните няма нищо общо с биотероризъм. „Хората трябва да разберат, че много болести се дължат на изменението в околната среда, в природата. Рано е да се говори за следващата стъпка - за ваксинациите, защото те биха променили статута на България като износител на овче и козе месо. Това е много чувствителен въпрос, който трябва да бъде решен от българските власти и учените. ЕК е насреща, за да помогне”, заяви Андрюкайтис.", "date": "2018.07.19", "title": "Еврокомисарят по здравеопазването: Българските власти предприемат ефективни мерки в борбата с чумата"}
{"url": "https://www.faktor.bg/bg/articles/novini/balgariya/kzk-zabrani-i-prodazhbata-na-nova-broudkastig-grup-na-cheshkiya-magnat-peter-kelner", "text": "Комисията за защита на конкуренцията (КЗК) забрани придобиването на „Нова Броудкастинг Груп“ от компанията на чешкия магнат Петер Келнер. Аргументите на комисията са, че придобиваната група има водещи позиции, разполага със значителен финансов и организационен ресурс, възможност за реализиране на икономии от мащаба и обхвата и утвърден имидж. Пълният текст на решението е достъпен в публичния електронен регистър на КЗК на интернет адрес: http://reg.cpc.bg/. Позицията на MTG е, че е изненадана от решението на българската Комисия за защита на конкуренцията да блокира продажбата на Нова Броудкастинг Груп на PPF. MTG ще проучи детайлно всички документи.", "date": "2018.07.19", "title": "КЗК забрани и продажбата на \"Нова броудкастиг груп\" на чешкия магнат Петер Келнер"}
{"url": "https://www.faktor.bg/bg/articles/novini/svyat/goreshtinite-v-yaponiya-vzeha-oshte-8-zhertvi", "text": "Горещините в Япония продължават да взимат жертви. Още осем души са починали от началото на седмицата, съобщава ДПА, след като през уикенда топлото време отне живота на поне 12 души. В префектура Айчи училищна разходка навън завърши със смъртта на 6-годишно момче от топлинен удар. Японската метеорологична служба е издала предупреждение за топла вълна в страната, която е опасна за живота. Почти 10 000 души са постъпили в болницата заради топлинни удари или дехидратация от началото на седмицата. В префектура Осака са хоспитализирани най-много хора – 752 души. Това е близо 4 пъти повече от хоспитализациите, регистрирани през миналата седмица, съобщава националната агенция по Пожари и бедствия.  В сряда температурите бяха най-високи в централната част на страната. В префектурата Гифу бяха измерени 40.7 градуса.  На 185 места от общо 927 бяха измерени температури над 35 градуса. Националната метереологична служба предупреждава, че в следващите дни не се очаква захлаждане на времето.", "date": "2018.07.19", "title": "Горещините в Япония взеха още 8 жертви"}
{"url": "https://www.faktor.bg/bg/articles/rayanear-otmeni-novi-600-poleta-v-evropa", "text": "Предстояща стачка на салонния екипаж на „Райънеър“ причини отмяна на 600 полета в Европа за 25 26 юли. На тези дати екипажите от Испания, Португалия и Белгия ще стачкуват. Салонният екипаж на компанията в Италия също ще стачкува, но от „Райънеър“ заявиха, четова няма да засегне италианския график на полетите. Служителите от всички страни искат нискотарифната ирландска компания да ги назначава на работа по законите на страната, в която са, а не по ирландските закони, каквато е настоящата практика. Те също настояват „Райънеър“ да дава на сътрудниците си същите права, с каквито разполагат и служителите ѝ. „Тези стачки са абсолютно неоснователни и единственото, което ще постигнат, е да развалят нечия семейна почивка, или да помогнат на конкуренцията ни в Белгия, Португалия и Испания”, заяви маркетинговият ръководител на „Райънеър“ Кени Джакобс. Друга част от исканията на стачкуващите са компанията да признае профсъюзите на пилотите и салонния екипаж. Те искат и представителите на тези съюзи да се избират от работниците, а не от ръководството, както е сега. В момента Райънеър признава профсъюзите на пилоти и кабинен екипаж само във Великобритания и Италия.", "date": "2018.07.19", "title": "„Райънеър“ отмени нови 600 полета в Европа"}
{"url": "https://www.faktor.bg/bg/articles/novini/svyat/tsukarbarg-imame-absolyutno-yasni-svidetelstva-che-rusiya-se-e-namesila-v-amerikanskite-izbori", "text": "Създателят и собственик на Facebook Марк Цукърбърг заяви, че компанията му разполага с \"абсолютно ясни свидетелства\" за това, че Русия се е намесила в американските избори през 2016 година. В интервю пред американското издание Recode Цукърбърг казва:  \"Данните, с които разполагаме достатъчно ясно сочат, че руснаците наистина са опитали да повляят на изборите. Ние открихме това през 2015 година и информирахме ФБР. След това забелязахме такава активност през 2016 година и идентифицирахме някои лица\". По думите му, имало и \"друго направление на намеса в изборите, които късно разпознахме\".  \"Става дума за \"Агенцията за интернет-изследвани\", казва той. Припомняме, че \"Агенцията за интернет-изследвани\", известна като \"фабриката за тролове\" е собственост на близкия до Путин руски алигарх Евгений Пригожин, който също така е свързван и с частната военна компания \"Вагнер\".", "date": "2018.07.19", "title": "Цукърбърг: Имаме \"абсолютно ясни свидетелства\", че Русия се е намесила в американските избори"}
{"url": "https://www.faktor.bg/bg/articles/novini/balgariya/bikov-prezidentat-da-predostavi-dokazatelstva-che-sluzhebnoto-pravitelstvo-e-sabralo-1-6-mlrd-leva", "text": "\"ГЕРБ настояват до края на седмицата президентът да предостави доказателства за събрани 1,6 млрд. лева по време на служебното правителство. Ако не го направи, ще считаме, че освен г-жа Лъжа, имаме и г-н Лъжа\", заяви пред журналисти в парламента Тома Биков от управляващата партия, цитиран от БТА. Поводът е коментар на държавния глава Румен Радев пред медии в база \"Граф Игнатиево\". \"Служебното правителство остави 1,6 млрд. лева, нека кажат къде са. Служебното правителство събра просрочени вземания от много години, то ги събра, особено в сферата на енергетика. Това ме навява на мисълта, че там нарочно, от определени компании, не са търсени тези вземания. Направете справка, мога да ви я дам подробно\", заяви президентът. Делян Добрев  от ГЕРБ допусна, че реакцията на Радев е заради изследване на Асоциацията на индустриалния капитал в България, което доказва, че делът на сивата икономика по време на управление на ГЕРБ намалява и се увеличава при други правителства. По думите му 1,6 млрд. лева е огромна сума, за да бъде събрана за няколко месеца. \"Мисля, че нито в Министерството на енергетиката, нито в което и да е друго министерство, могат дори и сумарно да се съберат толкова извънредни приходи, и то за няколко месеца. И за мен е любопитно да разбера откъде идва тази сума\", посочи Добрев.   Министърът на енергетиката Теменужка Петкова, цитирана от Нова телевизия, посочи, че за 2017 г. са заведени 16 искови молби и от тях по бюджета на министерството са постъпили 6 036 лв. \"Сами виждате, че няма как милиард и 600 млн. лева да бъдат събрани от служебното правителство за период от приблизително три месеца, основната част от които да са в сектор \"Енергетика\", посочи тя. Петкова поиска президентът да представи документи, които да покажат, че говори истината.", "date": "2018.07.19", "title": "Биков: Президентът да предостави доказателства, че служебното правителство е събрало 1,6 млрд. лева"}
{"url": "https://www.faktor.bg/bg/articles/mvr-otlaga-planiranata-za-dnes-evtanaziya-na-zhivotni-zaradi-chumata", "text": "МВР отлага планираната за днес евтаназия на животни заради чумата. Причината е, че все още не са пристигнали документите, които доказват положителните проби. Снощи Междуведомственият координационен щаб, създаден заради огнищата на особено опасни заразни болести по животни, проведе второ си заседание. Повод за него бяха очакваните и неполучените до края на работния ден резултати от изследванията на пробите от животните от райони, съседни на установените огнища на заразата. Освен отлагането на планираната евтаназия на животни, на заседанието на координационния съвет са взети още следните решения: засилване на контрола на движението на хора и преместването на животни и животински продукти от и към зоните с огнища на зараза; изчакване на резултати от изследванията, както и активни действия по дезинфекция на 10-километровата зона около заразените огнища. Освен това щабът е взел решение и за доставяне на допълнително оборудване за пропускателните пунктове на изходните и входните пътища към населените места. Повече информация за тези решения ще бъде дадена тази сутрин.", "date": "2018.07.19", "title": "МВР отлага планираната за днес евтаназия на животни"}
{"url": "https://www.faktor.bg/bg/articles/novini/svyat/vapreki-oproverzheniyata-na-putin-direktorat-na-fbr-zayavi-che-moskva-se-e-namesila-v-prezidentskite-izbori", "text": "Директорът на ФБР Кристофър Рей заяви, че Русия продължава да всява разногласия в САЩ, предаде Асошиейтед прес, цитирана от БТА. Според него за целта руската държава използва фалшиви новини, пропаганда и тайни операции. Рей споделя оценката на американските разузнавателни служби, че Москва се е намесила в президентските избори през 2016 г. въпреки опроверженията на руския президент Владимир Путин. Кристофър Рей отхвърли предложението на Путин за осигуряване на достъп на САЩ до 12-те руски офицери от военното разузнаване, заподозрени в намеса на американските избори, в замяна на възможността Кремъл да разпита американци, обвинени в неуточнени престъпления. Директорът на ФБР смята, че Русия не е единствената страна, представляваща заплаха за САЩ. Според него най-голямата и значителна заплаха е Китай, който иска да измести Съединените щати като най-мощната икономика в света и който шпионира американски компании, за да получи предимство. \"Разследваме икономически шпионаж във всички 50 щати. Следите водят към Китай. Шпионажът включва всичко - от царевичните семена в Айова до вятърните турбини в Масачузетс. Измеренията, обхватът и значението му са нещо, което САЩ не могат да подценяват\", заяви Кристофър Рей.", "date": "2018.07.19", "title": "Въпреки опроверженията на Путин: Директорът на ФБР заяви, че Москва се е намесила в президентските избори"}
{"url": "https://www.faktor.bg/bg/articles/karakachanov-za-valeri-simeonov-tryabva-da-vodim-dialog-a-ne-da-vdigame-shum-v-sistemata", "text": "Естествено, че Обединените патриоти ще бъдат Обединени, каза в кулоарите на парламента министърът на отбраната Красимир Каракачанов, който коментира проблемите в коалицията Обединени патриоти. \"Коалицията трябва да бъде запазена, защото идват европейски избори и местни избори. Ако имаме противоречия, е хубаво да си ги изясняваме помежду си. Същото важи и за Закона за горивата. Вместо да се разправяме по медиите, трябваше да седнем и да водим диалог. Всеки вторник имаме срещи. За мен коалицията Обединени патриоти е добра основа. Нещата трябва да се решават с диалог, а не с шум в системата, за да бъда максимално мек. Аз смятам, че обществото има нужда да вижда, че политиците се обединяват, а не, че се разединяват\", добави той. Вицепремиерът коментира и горещата тема за чумата по животните и мигрантската криза. \"Станалото в последното дни е престъпление. Не може да ходиш при възрастните хора и да обясняваш, че животните се избиват, защото Странджа трябва да се насели с мигранти. Това е кретенизъм. Това е идиотизъм, граничещ с престъпление. Другата простотия е, че на военни летища кацали тайно самолети с мигранти. Стига! Тези хора се опитват да разбият държавата\", категоричен беше Каракачанов.", "date": "2018.07.19", "title": "Каракачанов: Опитват се да разбият държавата!"}
{"url": "https://www.faktor.bg/bg/articles/bsp-i-dps-nyama-da-podkrepyat-doklada-za-sastoyanieto-na-otbranata-i-vaorazhenite-sili", "text": "БСП и ДПС няма да подкрепят доклада за състоянието на отбраната и въоръжените сили за миналата година и заявиха, че той не е реалистичен и е формален. \"Армията ни е в незавидна позиция\", коментира неповторимият депутат от БСП Славчо Велков, за когото от партията твърдят, че е експерт. Той обясни, че през  изминалите шест месеца, през които армията е изгубила при нещастни случаи две бойни машини и трима елитни пилоти, са показателни.  \"Погледнете недокомплектите – десетки проценти. Някъде около 30, някъде над 30. Говорим, че имаме много добре подготвена бригада за специални операции – 68-ма бригада. Вярно е, така е, но тя е въздушнопреносима. Някой тук в тази зала може ли да ми каже с какво ще ги пренесем по въздух?\" Генерал Симеон Симеонов от ДПС добави, че проблемите с личния състав се задълбочават:  \"Въпреки усилията за набиране на нов личен състав за попълване на некомплекта от 20 процента, същият продължава да се задълбочава. Българските въоръжени сили са силно затруднени и с повишен риск изпълняват задачите си по мисии, произтичащи от конституционните им задължения\".", "date": "2018.07.19", "title": "БСП и ДПС няма да подкрепят доклада за състоянието на отбраната и въоръжените сили"}
{"url": "https://www.faktor.bg/bg/articles/mafiyata-ubiva-nay-yuzhnata-ispanska-provintsiya", "text": "Телефонът на Франсиско Мена от андалуското селце Сан Роке не престава да звъни. Напоследък 58-годишният испанец е доста търсена личност. \"Току-що говорих с журналист от БиБиСи, който иска да ме интервюира. А в понеделник ще се срещам с испанския вътрешен министър\", казва мъжът с прошарените коси. От повече от 20 години той се бори срещу търговията с дрога в родната си провинция Кадис - това е най-южната точка на Европа. Неговата организация \"Por tu seguridad, por la de todos\" (бълг.: \"За твоята сигурност и тази на всички\") помага на наркозависими да се измъкнат от блатото. Всеки ден по плажовете на съседното градче Ла Линеа пристигат стотици килограми канабис от Мароко, доставени с бързи моторни лодки. А понякога дори и тонове. По думите на Мена, Испания се е превърнала в хотспот за наркотици. \"Не стига, че се борим с търговията с дрога от Латинска Америка и канабис от Мароко, ами освен това трябва да се борим и с контрабандата на цигари от Гибралтар\". Според него, за да бъде гарантирана сигурността в региона, са нужни още 400 полицаи. Франсиско Мена разказва, че през март 2018 положението е ескалирало. Тогава дилъри на хашиш нападнали с камъни полицаи, които се опитали да им попречат да натоварят дрогата в паркиран на улицата джип. А след като марокански мафиотски бос е бил откаран в местната болница  след акция на полицията, 30 маскирани членове на неговата банда го извадили оттам. \"Това вече много прилича на колумбийските наркокартели\", казва Мена. 58-годишният мъж е видимо притеснен. Той пуши цигара след цигара, непрестанно става от стола и обикаля около него. През юни 2017 година се стигна и до първата жертва във войната срещу организираната престъпност в пограничните райони: 46-годишен полицай беше прегазен на улицата в Гибралтар при преследване на група контрабандисти на цигари. В британската задморска територия една кутия цигари струва три евро, а в съседна Испания - пет евро. Този инцидент привлече вниманието на обществото към проблемите в района, които дълго време бяха ингонирани от правителстото в Мадрид.  В Ла Линеа безработицата е 35%. Улиците в 64-хилядния град са в безобразно състояние, мазилката на сградите се лющи, а автомобилният парк е безнадеждно остарял. Около три хиляди от жителите на Ла Линеа живеят от нелегални сделки и контрабанда. Територията на морския проток е разпределена между стотина мафиотски босове, които са начело на най-малко 30 банди. Но не са само местните хора - и много мигранти от Африка безуспешно търсят препитание в района. \"Много от тях започват да помагат на наркодилърите, понеже нямат никаква друга перспектива\", казва Франсиско Мена. Положението в региона се влошава систематично от новото хилядолетие насам. Дори туристите спряха да идват, по прекрасните плажове на Ла Линеа днес човек може да срещне единствено местни хора. И те обаче избягват да влизат в заведенията, тъй като и посред бял ден там наркоманите се дрогират необезпокоявано. Наскоро испанският вътрешен министър Фернандо Гранде-Марласка се увери сам колко тежко е положението. Когато на 9 юли той пристигна на посещение в Ла Линеа, на плажа се стигна до преследване на престъпници, в което се включи и един хеликоптер. \"Дилърите даже не чакат да се стъмни\", оплаква се кметът на града Хуан Франко. Той се надява, че вътрешният министър ще изпълни обещанието си и ще командирова 400 полицаи в района. Фернандо Гранде-Марласка вече подписа заповед за забрана на бързи моторни лодки, с които обикновено дрогата достига бреговете на Испания. В Гибралтар такава забрана действа още от 1995 година насам. Ако човек се разходи по брега на Ла Линеа, няма как да не забележи запуснатите и изоставени имоти покрай плажовете. Някои от тях са заприличали на пасища за животни. Кметът е отчаян. \"На всяко друго място тези земи щяха да струват милиони евро. Но при днешните обстоятелства частните фирми не искат да инвестират тук\", казва той. Нелегалната миграция през протока Гибралтар е другият дестабилизиращ фактор в региона. \"В момента Мароко се е превърнало в чакалня за хиляди африканци, които искат да се доберат до Европа. Тук, по най-южната граница на Стария континент, живеем с усещането, че се намираме върху буре с барут и никой не иска да ни помогне\", казва кметът на Ла Линеа.", "date": "2018.07.19", "title": "По границите на Европа: Мафията убива най-южната испанска провинция"}
{"url": "https://www.faktor.bg/bg/articles/novini/svyat/es-prizova-stranite-chlenki-da-sa-gotovi-za-proval-na-pregovorite-za-brekzit", "text": "Европейският съюз призова страните-членки и бизнеса да предприемат необходимите мерки и да се подготвят за ситуация, която би възникнала при провал на преговорите за излизане на Великобритания от структурите на Общността, предава AFP. „Днешният текст призовава държавите-членки да ускорят подготовката\" за всички възможни резултати от преговорите за Брекзит, които трябва да бъдат приключени до 30 март 2019 г., се казва в изявление от Европейската комисия.  „Все още не е сигурно, че до тази дата ще има ратифицирано споразумение за Брекзит\", се казва още в разпространения текст.", "date": "2018.07.19", "title": "ЕС призова страните-членки да са готови за провал на преговорите за Брекзит"}
{"url": "https://www.faktor.bg/bg/articles/novini/svyat/parlamentat-na-makedoniya-prie-edinodushno-deklaratsiyata-za-vlizane-v-nato", "text": "Със 76 гласа „за“ и нито един „против“ или „въздържал се“, парламентът на Република Македония прие Декларацията за подкрепа за процеса на присъединяването на страната в НАТО, предава излъчващият на албански език скопски телевизионен канал „Алсат-М“. Координаторът на фракцията на ВМРО-ДПМНЕ Драган Данев заяви, че неговата партия подкрепя Декларацията и ще допринесе за пътя на Македония към Алианса. На свой ред от СДСМ подчертаха, че влизането на страната в НАТО ще й донесе сигурност и стабилност, но същевременно подчертаха, че най-големите ползи от членството, макар и да не се преки, са икономическите, предавде \"Фокус\". Македония получи официално покана за започване на преговори за членство в НАТО в рамките на срещата на върха на Алианса миналата седмица.  На официална церемония в Брюксел генералният секретар на Алианса Йенс Столтенберг връчи поканата на премиера на страната Зоран Заев и му честити за проявената политическа храброст. Македония трябва да стане 30-тия член на Организацията на Северноатлантическия пакт. Най-напред, както предвижда и Договорът за името, Македония трябва да организира референдум, на който гражданите да се произнесат за споразумението. Но към настоящия момент този процес е блокиран, тъй като Държавната избирателна комисия (ДИК) все още не е формирана. В зависимост от резултатите от референдума ще бъдат повдигнат и въпросът за въвеждането на конституционни промени. В преамбюла ще трябва да бъде отстранено определението „гражданин на Македония“, каквито и да било претенции за ирендентизъм или аспирации спрямо Гърция и античната й история. Очаква се това да бъде най-трудната задача, тъй като за изменения на Основния закон е необходимо мнозинство от две трети от депутатите в парламента. Допуска се, че опозицията ще внесе голям брой възражения и предложения.  В случай че правителството и опозицията успешно приемат конституционни промени, следва етапа на създаване смесени комисии, които ще преговарят с представителите на Алианса. След края на преговорите и предвидените две заседания процесът на членството на Македония продължава парламентите на държавите-членки на НАТО. Споразумението трябва да бъде ратифицирано от 29-те държави-членки и от самата Македония. В някои парламенти и в Сената на САЩ за ратификацията се изискват две трети от гласовете.  След тази фаза премиерът Зоран Заев ще представи официално споразумението. Когато се констатира, че Македония е изпълнила предвидените в него условия, НАТО официално ще издигне знамето на страната пред официалните си институции.", "date": "2018.07.19", "title": "Парламентът на Македония прие единодушно Декларацията за НАТО"}
{"url": "https://www.faktor.bg/bg/articles/novini/svyat/obrat-tramp-smyatal-putin-za-lichno-otgovoren-za-namesata-v-prezidentskite-izbori-v-sasht", "text": "Американският президент Доналд Тръмп заяви, че смята руския президент Владимир Путин за лично отговорен за намесата в кандидат-президентските избори в САЩ през 2016 г.  Пред местната телевизионна медия СВС, Тръмп каза:  „По същия начин, по който аз се чувствам отговорен за нещата, които се случват в тази страна, така и Путин е отговорен за това, което става в Русия.“  Изказването на американския държавен глава стана след като той се отрече от думите си във връзка с намесата на Русия в президентските избори в САЩ през 2016 г.  На пресконференцията след срещата между двамата лидери в Хелзинки във вторник, той няколко пъти уточни, че не вярва Русия да се е намесвала в изборите. На следващия ден Тръмп обаче се отметна от думите си, като каза, че не е прочел правилно предварително подготвения му текст, предназначен за пред медиите.  Германският външен министър Хайко Маас коментира оправданието на Тръмп като доста неубедително.", "date": "2018.07.19", "title": "Обрат: Тръмп смятал  Путин за лично отговорен за намесата в президентските избори в САЩ"}
{"url": "https://www.faktor.bg/bg/articles/novini/svyat/ek-dava-ungariya-na-sada-na-es-zaradi-migrantite", "text": "Европейската комисия съобщи, че предава Унгария на Съда на ЕС заради националното законодателство в областта на миграцията и убежището, информира БТА.  Комисията отбеляза, че това е последната стъпка в предприетата наказателна процедура и я предприема, защото досега не е постигнала напредък в преговорите с Будапеща. ЕК се противопоставя на унгарските закони, които възприемат като престъпление действия в подкрепа на подаването на молби за предоставяне на убежище или подслон, и възпрепятстват ползването на правото за искане на международна закрила.  Отбелязва се, че Унгария разрешава подаването на молби за закрила само в определени центрове, където служителите са малко и се чака дълго. Решенията за обратното връщане на мигранти от Унгария пък не се постановяват самостоятелно за всеки отделен случай. Ако Европейският съд подкрепи основанията на ЕК, Унгария може да бъде осъдена на глоба, която ще плаща, докато съобрази законодателството си с европейските изисквания. Няма срок за произнасянето на съда.", "date": "2018.07.19", "title": "ЕК дава Унгария на Съда на ЕС заради мигрантите"}
{"url": "https://www.faktor.bg/bg/articles/vadyat-potanal-ruski-kraytser-pretapkan-sas-zlato", "text": "Южнокорейска компания е започнала акция по изваждането на потънал руски крайцер, съобщи РИА Новости. Смята се, че в момента на потъването на кораба, той е пренасял златни кюлчета на стойност $ 133.4 млрд. Корабът „Дмитрий Донской“ е изчезнал през 1905 г. Акцията се извършва в Японско море. Крайцерът е потънал по време на руско – японската война.  С неговото издирване се е заела компанията Shinil Group. Вече са предприети стъпки към решаването на юридически въпроси в знак на уважение към собствениците на кораба. Юристът Анатолий Капустин обяви, че корабът е собственост на Русия. Според него това, че той се намира в чужди териториални води, не значи автоматично, че той може да е собственост на друг.", "date": "2018.07.19", "title": "Русия и Южта Корея в спор за потънал в Японско море крайцер, пълен със злато"}
{"url": "https://www.faktor.bg/bg/articles/prostotiya-barovtsi-strelyat-za-kef-po-shamanduri-v-sozopol", "text": "Градският плаж на Созопол се тресе от изстрели, съобщава факти.бг. Компания от баровци е изстреляла над 50 патрона по шамандури в морето край спасителен пост номер 1. Туристите наоколо били потресени от случващото се, а полицията дори и не разбрала. Така баровците продължили да  си стрелят за кеф - и то с бойни пистолети, без да бъдат притеснявани от никой.", "date": "2018.07.19", "title": "Простотия! Баровци стрелят за кеф по шамандури в Созопол, полицията не реагира"}
{"url": "https://www.faktor.bg/bg/articles/rumen-radev-se-izmakna-parvo-pravitelstvoto-da-svarshi-chernata-rabota-po-chumata-pak-posle-konsultativen-savet", "text": "Вчерашният протест само послужи за отслабване на напрежението, но проблемите остават и се увеличават. Това заяви пред журналисти в Авиобаза Граф Игнатиево президентът Румен Радев. По думите му протестът, за който вчера бе обявено, че е постигнал успех за хората от Странджа, не кореспондира с техните нужди и тяхното виждане как да възстановят поминъка си. Според него тук става въпрос как тези хора, загубили своя поминък, ще го възстановят, как ще имат стимул да останат в този регион, където това е единственото им препитание. ,,Крайно време е държавата да се замисли за една устойчива политика“, каза още Радев. Попитан дали тази политика трябва да се дискутира на ниво Консултативен съвет, държавният глава отвърна, че първо трябва да се изчака и да се види какви са резултатите на правителството по отношение на кризата и дали то ще помогне реално на тези хора да се справят с нея, а не „просто да хвърлят едни пари към тях”, защото това не решава въпроса. „Защото тези пари са недостатъчни да компенсират реалните загуби и бъдещи ползи. В този регион трябва да се приложат всеобхватни мерки“, завърши коментара си по темата Румен Радев.", "date": "2018.07.19", "title": "Румен Радев се измъкна за чумата: Първо правителството да си свърши работата, пък после Консултативен съвет"}
{"url": "https://www.faktor.bg/bg/articles/ima-zapodozreni-za-napadenieto-s-novichok-sreshtu-skripal", "text": "Британски следователи смятат, че са идентифицирали заподозрените за нападението с нервнопаралитичното вещество Новичок срещу руския двоен агент Сергей Скрипал и дъщеря му в британския град Солсбъри през март, предаде Ройтерс. Няколко руснаци са замесени в опитите за убийство, съобщи източник, запознат със следствието. Самоличността на заподозрените е била потвърдена с кръстосани проверки на записи от камери за наблюдение на хора, влезли във Великобритания в този период. Великобритания неведнъж е заявявала, че Русия е отговорна за нападението, но Москва отрича. Новината е на фона на разследването за Чарли Роули, който беше намерен в безпомощно състояние заедно с приятелката си 44-годишната Доун Стърджис в град Еймсбъри - на около 10 километра северно от Солсбъри, където бяха отровени Сергей и Юлия Скрипал. Доун Стърджис почина, а смъртта й се разглежда като убийство. Преди дни Роули излезе от критично състояние.", "date": "2018.07.19", "title": "Идентифицираха руснаците, заподозрени за нападението срещу Скрипал"}
{"url": "https://www.faktor.bg/bg/articles/valeri-simeonov-tazi-chuma-mozhe-da-zasegne-tsyala-balgariya", "text": "Вицепремиерът Валери Симеонов заяви, че се забавя сериозното отношение към мерките, които трябва да бъдат приложени за недопускане на външни хора и движение на заразата от чума по животните в Ямболско. \"Трябваше много по-рано да се сложат постове и да не се допускат външни хора\", настоя той пред Bulgaria ON AIR и добави, че в това отношение властта не се е справила, тъй като обстановката изисква пълна стерилност. След вчерашния протест на животновъдите пред Министерския съвет бяха освободени четирима души от земеделското министерство по искане на премиера Борисов. \"За какво бяха тези уволнения? Тази чума може да засегне цяла България\", каза вицепремиерът и подчерта, че трима от четиримата уволнени служители са професионалисти.  \"По този начин не може да се управлява държавата. Когато улицата, протестите и телевизиите диктуват дневния ред на обществото, значи има нещо сбъркано в управлението\", категоричен бе гостът в \"България сутрин\". И продължи в колоритния си стил: \"Масуд и Терез, кравата Пенка и козичките на баба Дора ми идват малко много\". Валери Симеонов изрази своите съмнения дали протестиращите животновъди отглеждат добитъка си по правилата и дали не са \"консуматори на европейски помощи\". Битката с шумните заведения и задочният спор с министър Ангелкова \"В себе си съм убеден, сравнявайки шумовата среда миналата и тази година, че има ефект. Основните нарушители бяха предприели много сериозни мерки по обезшумяването\", каза Симеонов. \"Аз съм вицепремиер и последният с който ще се координирам е Николина Ангелкова\", заяви лидерът на НФСБ.  Според него е повече от ясно, че министърът на туризма осигурява \"чадър\" на определени заведения по Черноморието. Във вторник омбудсманът Мая Манолова пък не беше допусната да участва в заседание на Националния тристранен съвет. Валери Симеонов оправда действията си като председател и отстраняването ѝ от залата с правилника на Съвета. \"Пристига Мая Манолова, без да е предупредила нито мен, нито някой от присъстващите, без да е поканена. Този Тристранен съвет си има правилник, не мога да го наруша\", отбеляза той. Симеонов се въздържа от оценки на коалиционните партньори, но допусна, че може да се стигне до избори заради, по думите му, липса на каквото и да е съобразяване с партньорите. А по повод зачестилия \"приятелски огън\" от страна на лидера на ВМРО и военен министър Красимир Каракачанов, Валери Симеонов заяви: \"Каракачанов е доста по-млад от мен, за да ми дава оценки дали съм уморен или не съм. Мога да го опъна на 100 метра гладко бягане, да видим кой е по-уморен... Ще го скъсам на гладко бягане\".", "date": "2018.07.19", "title": "Валери Симеонов: Тази чума може да засегне цяла България"}
{"url": "https://www.faktor.bg/bg/articles/evrokomisar-shte-dade-spetsialen-brifing-v-bryuksel-za-chumata-u-nas", "text": "Еврокомисарят по здравеопазването и безопасността на храните Витянис Андрюкайтис ще даде днес брифинг специално за български журналисти по повод чумата по овцете и козите. Еврокомисар Андрюкайтис заяви преди няколко дни, че умъртвяването на заразените животни е единственият начин за справяне с проблема, и допълни, че Европейската комисия ще покрие 75 на сто от разходите за компенсиране на собствениците. Съществува вероятност вирусът да е дошъл в България от Турция, затова Брюксел е изпратил писмо и до турските власти, за да се съгласуват по-нататъшните действия. Експертна комисия от Главната дирекция \"Здравеопазване и политика за потребителите\" към Европейската комисия в момента е в България и проверява как властите се справят с кризата.", "date": "2018.07.19", "title": "Еврокомисар ще даде специален брифинг в Брюксел за чумата у нас"}
{"url": "https://www.faktor.bg/bg/articles/novini/balgariya/bosiya-shte-bade-izslushan-ot-komisiya-na-narodnoto-sabranie", "text": "На 37 ден от гладната си стачка Босия ще бъде изслушан от комисия на Народното събрание. В социалните мрежи се организира събиране в негова подкрепа.  Предвижда се флашмоб и се приканват всички да носят по един домат - символ на съпричастност с Босия.  \"Няма да замеряме народните представители, нито сградата, ще ги държим в ръце, както правеше той, обикаляйки в кръг на площада\", обещават организаторите.  Депутатите създадоха временна анкетна комисия, която да разгледа сигналите на Николай Колев - Босия за злоупотреби при получаването на шофьорски книжки.  Те ще имат време за работа- един месец. Едва след първото заседание на комисията днес, Босия ще реши дали да прекрати гладната си стачка.", "date": "2018.07.19", "title": "Босия ще бъде изслушан от комисия на Народното събрание"}
{"url": "https://www.faktor.bg/bg/articles/parlamentat-podkrepi-poveche-pari-za-boyni-korabi", "text": "Парламентът подкрепи отпускането на повече средства за придобиване на нови бойни кораби за Военноморските ни сили. \"За\" гласуваха 135 депутати, само 9 от \"Воля\" бяха против, а 1 независим се въздържа при гласуването в пленарната зала. С актуализацията на проекта за инвестициония разход за придобиването на многофункционален патрулен кораб за ВМС предвидената сума достига почти 1 млрд. лв. В първия вариант бяха заложени 820 млн., а сега се предвижда сумата да стане 984 милиона с ДДС. Разширяват се и вариантите за придобиването - закупуване на нов кораб, производство у нас или модификация на съществуващ такъв. От БСП подкрепиха проекта, макар да изразиха съмнения, че носи голям корупционен заряд. Министърът на отбраната Красимир Каракачанов призна, че има такъв риск, но обясни, че се прави всичко възможно той да бъди ограничен.", "date": "2018.07.19", "title": "Парламентът гласува повече пари за бойни кораби"}
{"url": "https://www.faktor.bg/bg/articles/ungariya-predsrochno-shte-izpalni-zadalzhenieto-si-v-nato-da-uvelichi-voennite-razhodi-do-2", "text": "Унгария предсрочно ще изпълни задължението си в НАТО да увеличи военните разходи до 2 процента от брутния вътрешен продукт, но засега не е готова да достигне предложените от президента на САЩ Доналд Тръмп 4 процента, каза пред ТАСС унгарският външен министър Петер Сиярто.  Той посочи, че обсъждането на този въпрос трябва да се основава на факти. \"А фактите са такива, че в НАТО има действащо споразумение военните разходи да бъдат увеличени до 2 на сто от БВП до 2024 г. С това споразумение ние сме съгласни и може да достигнем това равнище по-рано, тъй като сега започваме голяма програма за модернизация на нашата армия\", отбеляза Сиярто. Той добави, че що се отнася до 4-те процента, за Унгария това засега не е реалистично. \"Когато достигнем 2-та процента, тогава можем да започнем да говорим за по-нататъшни цели, - подчерта той. - Ако някой, дори и президентът на САЩ, поиска отново да обсъдим тази тема и да изменим текущия договор, що се отнася до сроковете и крайната цел, той трябва да направи предложение в този смисъл\".", "date": "2018.07.19", "title": "Унгария предсрочно ще изпълни задължението си в НАТО да увеличи военните разходи до 2 %"}
{"url": "https://www.faktor.bg/bg/articles/damyan-iliev-obyavi-vtorichno-ognishte-na-chumata-po-drebnite-prezhivni-zhivotni", "text": ". Със своя заповед днес директорът на Българската агенция по безопасност на храните (БАБХ) д-р Дамян Илиев обяви вторично огнище на чумата по дребните преживни животни в град Болярово. Това съобщиха от БАБХ. Огнището е вторично, защото е възникнало в стадо, чийто собственик има роднинска връзка с фермер от село Крайново, където преди това беше открито огнище, т.е. то е свързано с вече установен случай.  В заповедта се посочва, че директорът на ОДБХ Ямбол трябва да организира: 1. Принудително убиване по хуманен начин и обезвреждане на всички дребни преживни животни в засегнатия животновъден обект, както и контактните му животновъдни обекти. 2. Мерките трябва да се изпълнят при спазване на изискванията на Наредба № 22 от 14.12.2005 г. за намаляване до минимум страданията на животните по време на клане или умъртвяване; 3. Труповете на животните в обектите и контаминирания материал да бъдат унищожени под официален надзор, по начин недопускащ разпространяване на болестта съгласно изискванията 4. Извършване на механично почистване и многократна дезинфекция на помещенията за дребни преживни животни, оборудването, транспортните средства, дворовете и улиците в и около животновъдните обекти; 5. Извършване на епизоотично проучване и проследяване през последните три седмици, преди датата на съмнение на движения на дребни преживни животни, продукти получени от тях и странични животински продукти добити от тях, фуража и на транспортните средства, свързани с обектите. Собствениците на убитите животни ще да бъдат обезщетени съгласно чл. 141-148 от Закона за ветеринарномедицинската дейност и Наредбата за условията и реда за разходване на средствата за покриване на разходите, свързани с епизоотичните рискове. Определена е 3 км предпазна зона, около огнището, в която влиза гр. Болярово, общ. Болярово, обл. Ямбол и 10 км наблюдавана зона около огнището, в която влизат следните населени места - с. Вълчи извор, с.Ружица, с. Малко Шарково, с. Воден, с. Шарково, с. Мамарчево,с. Ситово, Лалково, с. Славейково, с. Златиница, с. Дъбово, с. Попово, с. Стефан Караджово, с. Голямо Крушево. В тези населени места трябва да се извършат мерките: 1. Преброяване и актуализация на данните за дребните преживни животни и животновъдните обекти в информационната система ВетИС 2. Ежеседмични клинични прегледи за чума по дребните преживни животни и други заразни болести във всички обекти за дребните преживни животни, като резултатите от прегледите да се документират. 3. Вземане на двойни проби (серум и очен или носен секрет) от всеки един обект с дребни преживни животни по схема за откриване на 5% разпространение с 95% достоверност и изпращането им до НДНИВМИ за изследване за чума по дребните преживни животни.", "date": "2018.07.19", "title": "Дамян Илиев обяви вторично огнище на чумата по дребните преживни животни"}
{"url": "https://www.faktor.bg/bg/articles/ninova-politicheska-podkrepa-za-merkite-sreshtu-chumata-bsp-shte-dade-sled-kato-izslusha-vatreshniya-i-zemedelskiya-ministar", "text": "Искаме стенограмата от Председателския съвет, за да докажем, че не сме се съгласявали да се продължават мерките по евтаназия на животните. Това каза пред журналисти в парламента председателят на ПГ на \"БСП за България\" Корнелия Нинова. Чухме сутринта министър Радев да казва, че по време на Председателския съвет ние сме се съгласили и сме постигнали пълно единодушие по отношение на кризата със заболяването. Това не е вярно. За да докажем, че не е вярно, днес току-що поисках писмено стенограмите от двата председателски съвета при председателя на парламента. Ако ми ги дадат, ще ви ги предоставя, за да видите кой каква позиция е заел, кой какво е искал. Дано това да стане още днес, за да се знае коя политическа сила какви въпроси е поставила и какви решения са взети накрая, заяви Нинова. Никой не показа протоколи от изследването в продължение на месец. Никога не сме твърдели, че няма чума, искахме доказателства, а те ги показаха едва вчера.  А ако има доказателства, защо чакат някакви проби. Те си сменят мнението през час, нека да изчакаме. Ако искат да отхвърлят отговорността от себе си за този хаос и липса на организация, и да я прехвърлят на някой друг, няма да стане. Да предприемат всички мерки за дезинфекция, защото това ще е причина за разпространяване на заразата, а не нашата позиция. Измиха си ръцете с директори и хора на ниски нива. А в случая става дума за политическа отговорност, заяви Нинова. В отговор на въпрос не е ли трябвало да не я пускат в село Шарково, където бяха евтанизирани животни заради чумата, Нинова заяви: \"Сигурно е трябвало да ме спрат на входа и да не ме пуснат, сигурно е трябвало да спрат още 250 човека, които отидоха да протестират там. Защо питате мен, питайте министъра на вътрешните работи защо са ни допуснали. Ние не управляваме страната, питайте тези, които управляват страната. Как точно пречим на властите да връчат протоколите и да дезинфекцират района? Влизат и избиват без документи\". Политическа подкрепа за мерките срещу чумата по дребния преживен добитък БСП ще реши да даде или не, едва след като изслуша утре в пленарната зала министрите на земеделието и на вътрешните работи. За това беше категорична Корнелия Нинова. Дотогава левицата не поема никакви ангажименти, подчерта тя. Те си сменят мнението през час, откъде да знаем какво ще измислят утре, нека да ги изслушаме, заяви лидерът на БСП. Фаталната грешка на властите е комуникацията с хората, посочи Нинова. Днес, добави тя, правят същата грешка и това ще е проблем - министърът обявява по телевизията за огнище в Болярово, кметът не знае нищо. Компенсациите не могат да възстановят реалните щети не само за животните, но и за млякото, изпуснатите ползи и т.н., твърдят още социалистите. Депутатът от БСП Светла Бъчварова подчерта, че е много важно управляващите да отговорят на въпроса откъде дойде заразата. Ако не се отговори на този въпрос, всички болести могат да бъдат превнесени в Странджа. Без отговор на този въпрос този район е застрашен от сериозни проблеми и в бъдеще, без отговор на този въпрос не можем да мръднем напред, подчерта Бъчварова.", "date": "2018.07.19", "title": "Нинова: Подкрепа за мерките срещу чумата ще дадем, след като изслушаме вътрешния и земеделския министър"}
{"url": "https://www.faktor.bg/bg/articles/atina-izyavleniyata-na-moskva-sa-harakteren-primer-za-neuvazhenie-i-lipsa-na-razbirane-za-savremenniya-svyat", "text": "Словесната война между външнополитическите ведомства в Москва и Атина продължава, след като гръцкото правителството взе решение да експулсира двама руски дипломати за намеса във вътрешните работи на страната, коментират в редакцията на електронното издание на вестник Kathimerini, цитирана от \"Фокус\".. Говорителят на Mинистерството на външните работи на Руската федерация Мария Захарова заяви, че „такива неща не остават без последствия\" и увери, че зад решението на Атина стоят трети държави. Гърция, допълни Захарова, трябва „да комуникира с руските си партньори и да не се поддава на мръсни провокации, в които за съжаление Атина е въвлечена\". Министерството на външните работи на Гърция отговори рязко, като подчерта, че изявленията на Захарова са „характерен пример за неуважение към трета страна и липса на разбиране за съвременния свят, в който държавите, независимо от големината им, са независими и могат да упражняват независима, многоизмерна и демократична външна политика.\" „Неоснователните твърдения, че това решение е взето след натиск от страна на трети страни, не са достойни за коментар и показват нагласа на хора, които не разбират принципите и ценностите на гръцката външна политика\", подчертаха още от МВнР на Гърция.", "date": "2018.07.19", "title": "Атина: Изявленията на Москва са характерен пример за неуважение и липса на разбиране за съвременния свят"}
{"url": "https://www.faktor.bg/bg/articles/volen-siderov-simeonov-izvarshva-razrushitelni-deystviya", "text": "\"Наличието на чума по животните е факт. Има такова заболяване. Казвам го, защото в началото имаше внушение, че няма и че животните са убивани едва ли не от садизъм. Чума има и тази чума е опасна. Ето защо са необходими много сериозни и стриктни мерки'', каза Волен Сидеров пред БНТ и добави, че липсата на информираност предизвика острите обществени реакции по темата. ,,Хората не бяха уведомени и това беше голямата грешка на БАБХ. Въпреки това хората не бива да се притесняват – всички засегнати ще бъдат обезщетени'', посочи още лидерът на Атака. Той коментира, че темата се превърна в политически казус и заяви, че някои вместо да помогнат в ситуацията, мътят водата. По думите му, засегнатият район трябва да бъде заграден, да не се допуска пренасяне на заразата. Трябват сериозни мерки и кметовете да излязат пред хората и да им обяснят, че се налага да прекратят загуби. Опитаха се да ловят риба в мътна вода някои, БСП веднага яхна това нещо. Радев веднага отиде на място, но какво ще помогнеш, като се изсипеш там с охраните, с мерцедесите, и след това да излезеш и да кажеш правителството да не убива здрави животни. Не трябва да прави така държавният глава. Излишни са тези ходения. Аз не бих отишъл на място, ако отида, ще подаря няколко здрави овце или кози на баба Дора, това бих направил, категоричен е Волен Сидеров.  Атака и ГЕРБ не работят в интерес на братя Домусчиеви. Това, което каза Валери Симеонов, не е вярно. Много е вредно да се правят такива нападения. Валери Симеонов напада своите партньори, той не напада БСП, нито ДПС. Давам 5000 лв., ако някой открие нещо лобистко в закона за горивата. Валери Симеонов сече клона, на който седи, има два варианта - или е самоубиец, или иска да се прехвърли на друг клон,отсече Сидеров във връзка с нападенията на вицепремиера Симеонов.", "date": "2018.07.19", "title": "Сидеров: Румен Радев се изсипа с охраната и мерцедесите при хората, вместо да подари няколко здрави кози на баба Дора"}
{"url": "https://www.faktor.bg/bg/articles/vremeto-shte-napomnya-za-ranna-esen", "text": "Днес ще се задържи ветровито. Ще духа умерен, временно до силен вятър от запад-северозапад. Облачността ще е променлива - често значителна и на места, главно в източната половина от страната ще има краткотрайни валежи, придружени с гръмотевици. Максималните температури ще са между 24° и 29°, за София - около 24°, съобщи  „Фокус”. По Черноморието облачността ще е значителна, главно в следобедните часове, ще се развива купесто-дъждовна облачност и ще има краткотрайни валежи с гръмотевици. Ще духа умерен временно до силен вятър от запад-северозапад. Максималните температури ще са 26-28°. Температурата на морската вода е около 26°. Вълнението на морето ще е 1-2 бала. В планините облачността ще е променлива, след обяд ще е по-често значителна и на места ще превали и прегърми. Ще духа умерен до силен вятър от север-северозапад. Максималната температура на височина 1200 метра ще е около 16°, на 2000 метра – около 10°. Атмосферното налягане ще се задържи по-ниско от средното за месеца и ще е без съществена промяна.", "date": "2018.07.19", "title": "Времето ще напомня за ранна есен"}
{"url": "https://www.faktor.bg/bg/articles/tramp-cherna-gora-mozhe-da-vkara-sveta-v-treta-svetovna-voyna", "text": "Президентът на САЩ Доналд Тръмп обяви пред Fox News, че Черна гора може да вкара света в трета световна война, след като е станала член на НАТО, пише vesti.bg. „Черна гора е много малка страна с много силни хора. Те наистина са много силни. Много агресивни хора. Те могат да направят нещо агресивно и поздравления, вече сме в третата световна война”, коментира Тръмп, след като водещият го запита, защо трябва да изпраща сина си да защитава Черна гора при евентуален конфликт. Думите на американския президент касаят Член 5 от Северноатлантическия пакт, където пише, че при нападение срещу страна-член на НАТО останалите държави от алианса трябва да я защитят. Черна гора се присъедини към НАТО миналата година - вижте във видеото. Тя стана 29-ия член, с което разгневи Русия. Черногорската армия наброява около 2000 души. Правителството в Подгорица обвини Москва, че се е намесила в изборите в страната, а неуспешен преврат от 2016 г. е бил планиран от проруски бойци. Черногорският премиер Душко Маркович обяви в парламента, че коментарът на Тръмп „не е в контекста на обосноваване на съществуването на НАТО, а на финансирането за НАТО”. Маркович се зарадва на това, че американският президент смята черногорците за „силни”. Единственият път, когато Член 5 от договора за НАТО е бил използван, е след терористичните атентати от 11 септември 2001 г., извършени от Ал Кайда. Вече близо 17 години, войските на алианса продължават да оперират в Афганистан, след ръководената от САЩ инвазия в страната. Думите на Тръмп предизвикаха възмущение в партията, която го издигна за държавен глава. Старшият сенатор и републикански лидер Джон Маккейн коментира в Туитър, че „атакувайки Черна гора и поставяйки под въпрос задълженията към НАТО, президентът играе по свирката на Путин”.", "date": "2018.07.19", "title": "Тръмп: Черна гора може да вкара света в Трета световна война"}
{"url": "https://www.faktor.bg/bg/articles/donald-tramp-prizova-erdogan-da-osvobodi-zadarzhaniya-v-turtsiya-amerikanski-pastor", "text": "Президентът на САЩ Доналд Тръмп призова турския си колега Реджеп Тайип Ердоган да освободи задържания в Турция американски пастор Андрю Брунсън, предава AFP, предаде \"Фактор\". „Пълна срамота ще е за Турция, ако не освободи уважаемия американски пастор Андрю Брунсън от затвора. Той е заложник твърде дълго“, заяви Тръмп. „Ердоган трябва да направи нещо, за да освободи този прекрасен християнин. Той не е направил нищо, а семейството му се нуждае от него“, допълни президентът. Няколко часа по-рано съдът в Турция нареди пасторът, държан в ареста близо две години по обвинения за тероризъм да остане под стража, по този начин опълчвайки се на натиска на американските власти за неговото освобождаване.", "date": "2018.07.19", "title": "Доналд Тръмп призова Ердоган да освободи задържания в Турция американски пастор"}
{"url": "https://www.faktor.bg/bg/articles/dnes-se-provezhda-natsionalno-voennomorsko-uchenie-s-mezhdunarodno-uchastie-briz-2018", "text": "Днес се провежда ВИП-денят на националното военноморско учение с международно участие \"Бриз 2018\". Целта му е да се повиши оперативното взаимодействие между военноморските сили на участващите в маневрите държави. Освен бойни и селскостопански кораби в учението ще се включат самолети, вертолети и подводница. Част от тренировките включват ликвидиране на последиците от терористичен акт, потушаване на пожар на борда на кораб, операция на търговски кораб, заподозрян в незаконен трафик на оръжие, спасяване на бедстващи хора в морето с кораби и вертолети, самолетни атаки на кораби и атакуване на вражеска подводница. Във военноморското учение \"Бриз 2018\" участват 11 държави от НАТО.", "date": "2018.07.19", "title": "11 държави от НАТО участват днес в националното военноморско учение \"Бриз 2018\""}
{"url": "https://www.faktor.bg/bg/articles/delyan-dobrev-ofshornata-firma-na-elena-yoncheva-i-tsvetan-vasilev-e-deystvashta", "text": "Депутатът от БСП Елена Йончева и банкерът в изгнание Цветан Василев имат дружество, 50/50, и дейността му навява съмнения за пране на пари. Причината - макар дяловете да са равни, Йончева участвала с 5000 лева, а Василев - с 315 000 лева. Освен това компанията \"Дайли трейдинг лимитед\" е офшорна. Това стана ясно от думите на Делян Добрев, ГЕРБ, в студиото на \"Нова тв\". Няма да обвинявам никого. Просто искам Елена Йончева да обясни, а прокуратурата да провери, обясни Добрев. \"Това е публична информация. Снощи, ровейки се в Търговския регистър, осъзнах, че това не е просто някаква минала история. Тази обща фирма \"Офроуд\" все още съществува, двамата все още са съдружници\", обясни Добрев. Ако това е плащане, не твърдя какво е, но ако е плащане, това означава, че се заобикаля един куп закони, обясни той.    \"Другото интересно е, че в един момент Елена Йончева подава заявление до себе си, защото тя е едноличен управител на новата фирма, да бъде заличена като управител. Тя подава до управителя, тоест до себе си, молба да бъде заличена.  От едната страна се  подписва Елена Йончева - и от другата страна се подписва Елена Йончева. Тези документи са внесени в Търговския регистър, но са оставени без движение. И това също е интересен казус. Защото няма как една фирма да я оставиш без управител! Ако тя все още е управител, декларирала ли е този факт в декларацията си за конфликт на интереси? А ако не е управител, кой е новият управител? А дори да не е управител, декларирала ли е участието си в тази фирма и собствеността си в нея в декларацията си за конфликт на интереси? Тоест според мен и прокуратурата, и КОНПИ, и НАП имат много неща, които трябва да проверят.  Възниква и въпросът: ако тази офшорка е свързана с Цветан Василев, както се твърди в медиите, какъв е произходът на парите? Защото тази офшорка в доклада на “Алис Партнър” (дружеството, което бе наето от държавата, за да проследи къде са изтекли капиталите от фалиралата КТБ - б.а.) се появява и на доста други места и с други суми. Какъв е произходът на тези средства и имат ли те нещо общо с липсващите пари от КТБ?\", пита Добрев.   ГЕРБ внесе сигнал в прокуратурата срещу червения депутат Елена Йончева - заради обща фирма с Цветан Василев. ГЕРБ прати данните също до Комисията за противодействие на корупцията и за отнемане на незаконно придобито имущество и до НАП.", "date": "2018.07.19", "title": "Делян Добрев: И до днешния ден  Елена Йончева е съдружник на банкера Цветан Василев в офшорка"}
{"url": "https://www.faktor.bg/bg/articles/rumen-petkov-edna-chetvart-ot-stopanskite-zhivotni-v-balgariya-sa-neidentifitsirani", "text": "Една четвърт от животните в България са неидентифицирани. Няма защо да се чудим, че сега има напрежение. Избиването на животни без доказателства е недопустимо. Това заяви пред бТВ лидерът на АБВ Румен Петков. „Нито България, нито Европа реагираха адекватно в ситуацията. Това е нещо, за което трябва да се търси отговорност”, допълни Петков. По думите му такова хаотично избиване на животни е недопустимо, но и никой не си дава сметка за опасността, която идва от Румъния.   Според него, е цининизъм поведението на Нинова. \"Да помъкнеш камерите си в такава ситуация... Трябва да загърбим този популизъм. Какво предложение е направила? Ние имаме 11 предложения, които сме изпратили на депутати, министри, с дълбоко ярко съдържание, които включват обучението на специалисти. Когато се опитваш политически да яхнеш протеста, е грубовато.\" \"Преди 7-8 години ликвидирахме Националната ветеринарно-медицинска служба, сега няма такава. Оперативният център, който трябва да следи ситуацията, не неправи нищо, за да проследи 700 огнища на болестта в Турция. И Европа, и България не направиха нищо и за това нещо трябва да се носи отговорност. Настояваме нашите евродепутати да поставят въпроса в европарламента и Европа да застане солидарно с България, защото ние сме външната граница на ЕС, каза още лидерът на АБВ. Петков подчерта, че обезщетенията са обидно малки и трябва да се намери решение, но и Европа солидарно да участва в него. Той отново призова президентът Румен Радев да свика Консултативен съвет за национална сигурност, на който да се обсъди ситуацията с чумата. Той коментира и случая с частния самолет, преминал непроверен през летище София. Имам идея – омбудсманът Мая Манолова да награди вътрешния министър с орден \"Средна гора с панделка\" за влизане на пътници без контрол и напускане на страната без контрол. Тук не става дума дори за Шенген, става дума за България. Ако този проблем не бъде отстранен, ако не се вземат радикални мерки в ръководството на МВР, това ще бъде част от ежедневието. Това са серия от въпроси, които са обидни за системата за сигурност и за граничния контрол, каза още Румен Петков.", "date": "2018.07.19", "title": "Румен Петков: Цинизъм е Нинова да върви с камерите при хората, пострадали заради чумата"}
{"url": "https://www.faktor.bg/bg/articles/porozhanov-stadoto-na-baba-dora-e-s-polozhitelna-proba", "text": "\"Две са стадата, в които има констатирана положителна проба. Едното е на баба Дора, плюс още едно, което е в Болярово. Трябваше да пристъпим към обичайната процедура - евтаназия на животните, като ние ще отложим малко във времето. Като междувременно дезинфекцията се извършва под засилен контрол. Всяка една заповед, издадена от изпълнителния директор, е на база пробите. Надяваме се болестта да бъде овладяна в районите, в които е\". Това съобщи на извънреден брифинг министърът на земеделието, храните и горите Румен Порожанов, предаде Нова тв. \"Първо създаваме местен координационен щаб в община Болярово и второто нещо ще поискаме изслушване в парламента и ще поискаме доверието на всички народни представители. Не може ние да спасяваме държавата от тази зараза и някой да работи срещу това. Ако някой не е убеден, да види документите. Ако предлагат друг вариант, да кажат. Засилваме мерките, охраната, внимаваме да не се разпространи заразата. Всички, които са в района и не са оттам, ако могат да напуснат - да си тръгнат от района\", добави вътрешният министър на Валентин Радев.", "date": "2018.07.19", "title": "Порожанов: Стадото на баба Дора е с положителна проба"}
{"url": "https://www.faktor.bg/bg/articles/toma-bikov-ima-zagovor-sreshtu-darzhavata-rakovoden-ot-tri-tsentara", "text": "Нямаме проблем с животновъдите, с хората, които истински страдат, а с хората, които нямат нищо общо с тях. Имаме проблем с онези на протеста, които бяха с камуфлажи, с бръснати глави. Те са отишли там, за да правят провокация и да създадaт хаос. Цялата акция по темата е провокация срещу националната сигурност от г-жа Нинова. Това каза в сутрешния блок на БТВ депутатът от ГЕРБ Тома Биков. Баба Дора е от пострадалите, но в селото, в което се случи чумата, бяха дошли хора с луксозни коли, с мерцедеси, които изобщо не са от селото. Те са опитвали да прережат тръбата за дезинфекция. Те са отишли там да правят провокации, добави Биков. Вчера много ясно се видя, че правителството няма проблем да води диалог с животновъдите. Техните искания бяха чути, беше постигнато съгласие. Има заговор в България за връщане на БСП на власт, каза още Тома Биков. Това е част от една много по-голяма атака срещу държавата. Тази атака идва от три центъра. Първият е финансов, Цветан Василев - с фалшиви новини, с медии, сайтове, които пускат \"новини\" за гръцки острови и къщи в Барселона. Вторият е организационният център на \"Позитано\" 20 и г-жа Елена Йончева. Г-жа Йончева е съдружник в офшорна фирма, която според разследване на \"Дневник\" е от офшорките на Цветан Василев. В нея Йончева участва с 5000 лева, офшорката - с 315 000 лева. Но срещу това Йончева е получила 50-процентов дял. Но г-жа Йончева е едноличен управител на фирмата. Мрежата от сайтове на \"Позитано\" пуска новини като тази, че правителството взема 3 млрд. лева, за да избие овцете и да засели в тези райони мигранти, разкри още Биков. Главната цел на тази атака е създаване на хаос, дестабилизация на държавата. Затова хората не вярват на ветеринарите, защото ги атакуват с фалшиви новини, не вярват, че има чума. А следват Хасково и други населени места. И моето искрено подозрение е, че тяхното желание (на нивова и БСП) е тази чума да се разпростре в цялата страна. За да стане истинска криза. Защото главната цел на тази атака е връщане на БСП от президента във властта по служебен път, защото иначе те не могат да спечелят изборите, каза още Тома Биков. Биков беше категоричен, че чумата се пренася много лесно и това струпване на хора в заразените огнища е много опасно и включително Корнелия Нинова може да я разнесе.", "date": "2018.07.19", "title": "Тома Биков: Има заговор срещу държавата, ръководен от три центъра"}
{"url": "https://www.faktor.bg/bg/articles/predpolaga-se-che-byustat-na-stefan-stambolov-e-iznesen-s-kola-ili-e-iznesen-v-chuval", "text": "Предполага се, че бюстът на Стефан Стамболов е изнесен с кола или е изнесен в чувал от Централните софийски гробища, съобщи Нова телевизия. Вандали поругаха гроба му. Те са откраднали бюста на големия държавник, бивш премиер на България на 16 юли.  Сигналът е пуснат до полицията, води се разследване. Проверяват се записите от видеонаблюдението. Щетата ще бъде възстановена от фирмата, охраняваща гробищния парк. \"Търсим откраднатия бюст на Стефан Стамболов от Централните софийски гробища и по пунктовете за вторични суровини. Не вярвам той да бъде приет от пунктовете в автентичния му вид, което може да накара извършителя да го натроши и мисията ни по откриването му да се превърне в невъзможна, каза за БГНЕС директорът на ОП „Гробищни паркове“ Райна Божичкова.", "date": "2018.07.19", "title": "Бюстът на Стефан Стамболов е изнесен с кола или в чувал"}
