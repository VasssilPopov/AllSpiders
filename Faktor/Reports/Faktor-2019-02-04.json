{"url": "https://www.faktor.bg/bg/articles/politolozi-reytingat-na-radev-pada-ako-tragne-kam-politicheski-proekt", "text": "Според политолога Димитър Димитров няма печеливша и губеща партия като става въпрос за аферата \"Ало, Банов съм\". По неговите думи скандалът поддържа в напрегнато състояние основните електорати, но тяхното активизиране на 26 май зависи от много други неща и най-вече случилото се през самия месец.  \"За ГЕРБ има значение не този тип пряка конфронтация, колкото ерозията, която може да се появи по много други причини - общини, заради някой мост, преляла река, хората с увреждания и много други малки групи със специфични интереси\", коментира в студиото на \"Денят ON AIR\" политологът Димитър Димитров. Според Светлин Тачев \"Ало, Банов съм\" е кампания \"удар срещу удар\" и двете партии биха изгубили гласоподаватели от аферата. \"В момента двете партии са с почти изравнени стойности. ГЕРБ водят макар и с малко и от днешна гледна точка единственото, което могат да направят, за да запазят този процентен пункт, е да задържат ерозирането. То се наблюдаваше през месеците и постепенно разликата започна да се свива. Предстоят 4 месеца, през които ще наблюдаваме ожесточена битка, тъй като отдавна такова доближаване между двете партии не е имало\", коментира пред Bulgaria ON AIR политологът Светлин Тачев. По думите му се очаква поредица от скандали, които да използват ерозията в управляващите и всеки един от тях може да бъде удар срещу ГЕРБ. Той коментира, че постоянните скандали и сблъсъкът между двете партии мобилизира потенциала на партиите. Президентът наложи вето на разпоредба на закона за личните данни, защото се създава ненужна свръхрегулация. Според политолозите това действие на президента показва, че Радев върши добре работата си като коректив на законодателството. Те се обединиха в мнението си, че ако Радев предприеме крачка към политически проект, това би смъкнало неговия рейтинг и би могло да се получи същото, което  се случи с АБВ на Георги Първанов.", "date": "2019.02.04", "title": "Политолози: Рейтингът на Радев пада, ако тръгне към политически проект"}
{"url": "https://www.faktor.bg/bg/articles/petar-stoyanov-strahuvah-se-prez-1997-g-che-sme-na-raba-na-grazhdanska-voyna", "text": "Слава Богу, че в България вече няма драматични ситуации като на 4 февруари  1997 г.  Днес политиката е далеч по-рутинна, затова политиците започват да използват един език, наситен със свръхпатетика, заяви президентът Петър Стоянов в студиото на Би Ти Ви. Събитията с щурма на парламента и върнатият мандат на БСП безспорно са най-драматичните събития през 1997 г. Страхувах се, че сме на ръба на гражданска война. Това щеще да ни отдалечи от членство в НАТО и ЕС, разказа той във връзка с прословутата среща с Николай Добрев и Георги Първанов и връщането на мандата от БСП. От встъпването си в длъжност приканих 7-10 пъти БСП  да не прави правителство. Казах им, че искренно се надявам, да не изпълнят мандата си, допълни той.  Дойдоха с папка с готово правителство. По Конституция трябваше да взема папката и внеса в параламента. Втори кабинет на БСП означаваше гражданска война. Казах, че не мога да направя това. Заради очевидния страх, че в България може да се случи непопоравимото, обясни Стоянов. Свиках КС и там всички партии казаха, че БСП трябва да се откаже от мандата. Отвори се пътя за нови избори, посочи той. Според Петър Стоянов БСП не се е отказала сама от мандата. Демокрацията не прави една държава по-богата или по-бедна. Тя дава една рамка, една среда. Сигурното предимство на демокрацията е, че няма да има кръвопролитие при смяна на правителствата, има избори. Демокрацията не е народоволстие. Управляват хора, избрани от този народ, посочи той.", "date": "2019.02.04", "title": "Петър Стоянов: Страхувах се през 1997 г., че сме на ръба на гражданска война"}
{"url": "https://www.faktor.bg/bg/articles/novini/svyat/otmeneni-poleti-na-letishteto-v-hamburg-zaradi-stachka", "text": "24-часова стачка на наземния персонал на летището в Хамбург. 58 от близо 400 полета от аерогарата бяха отменени. Протестират служителите, които се грижат за багажа и за обслужването на самолетите. Те искат месечното им възнаграждение да бъде повишено с 275 евро. От управата на летището посъветваха пътниците освен да проверяват дали полетите им ще бъдат изпълнявани, и да пътуват без багаж. Само преди две седмици стачкуваха служителите на реда на летището в Хамбург. Профсъюзът им настоява надницата за всички заети в сектора да е еднаква - 20 евро на час. Сега тя зависи от региона, в който се намира аерогарата. Стигна се до компромисно решение за постепенно вдигане на заплатите.", "date": "2019.02.04", "title": "Отменени полети на летището в Хамбург заради стачка"}
{"url": "https://www.faktor.bg/bg/articles/novini/balgariya/ek-v-balgariya-sa-premahnati-vsichki-izkazvaniya-za-koito-e-saobshteno-che-sa-rech-na-omrazata", "text": "В България всички изказвания, за които е съобщено, че са реч на омразата, са премахнати. Това отчита Европейската комисия. От разпространената от институцията информация в сравнение с данните от края на 2017г.  сега премахнатите незаконни съобщения и изказвания в българското виртуално пространство са с 10 % повече. Комисия обелязва, че данните не се отнасят за всички комуникационни канали, а само за Facebook, Twitter, Instagram и Google+, предава БТА. Думи на омраза най-често се използват срещу различните хора и малцинствата, показва статистиката. Общо 17 на сто е делът на ксенофобските изказвания, включително и срещу мигранти, 15,6 на сто са изказванията, свързани със сексуална ориентация, 13 на сто - срещу мюсюлманите, 12,2 на сто - срещу циганите, 10,1 на сто - срещу евреите, по 5-6 на сто си поделят изказванията срещу етническия, верския, националния произход, расата, африканския произход, а 3,7 на сто - срещу половата принадлежност. От европейските държави освен България само Кипър и Гърция досега са успели изцяло да премахват съобщения по получени заявки срещу реч на омразата. Чувствителен ръст се наблюдава на премахнатите съобщения в Хърватия, Холандия, Румъния и Швеция. Най-често в ЕС сигнали за реч на омразата онлайн се получават от ползватели на Facebook, като в тази мрежа се отчита най-голям дял на сигнали от потребители. За сравнение в Instagram едва един от четири сигнала е получен от потребители, а не от проверяващи съдържанието. ЕК днес уточни, че вече 89 на сто от съдържанието онлайн, за което е подаден сигнал, бива премахвано до 24 часа. В Европейския съюз се възприема като престъпление откритото подбуждане към насилие или омраза, насочено срещу група хора или член на група, определена по отношение на раса, цвят на кожата, вяра, произход, национална или етническа принадлежност.", "date": "2019.02.04", "title": "ЕК: В България са премахнати всички изказвания, за които е съобщено, че са реч на омразата"}
{"url": "https://www.faktor.bg/bg/articles/makedonskiyat-premier-zoran-zaev-pristigna-v-sofiya", "text": "Македонският премиер Зоран Заев пристигна в София. В момента в Министерския съвет министър-председателят Бойко Борисов се среща с него за седми път. В рамките на визитата между културните министерства на двете страни в момента се подписва Програма за сътрудничество в областта на културата. След това се очаква двамата премиери да дадат изявление за медиите, съобщи БНТ. По-рано през деня основен акцент в разговора им беше развитието на общи проекти в енергийната и транспортна инфраструктура, както и изпълнението на Договора за добросъседство. В делегацията на министър-председателя Зоран Заев е и министърът на културата на Република Македония Асаф Адеми. Той заедно с българския си колега Боил Банов поднесоха венец пред бюст-паметника на Гоце Делчев в столичния парк „Борисова градина\" по случай 147-годишнината от рождението на революционера. Последната среща на Борисов и Заев беше в средата на ноември.", "date": "2019.02.04", "title": "Зоран Заев в момента е на среща с Борисов в Министерския съвет"}
{"url": "https://www.faktor.bg/bg/articles/novini/balgariya/sanktsii-za-roditeli-na-detsa-s-ranni-brakove-predlaga-ministar-krasimir-valchev", "text": "Наказателна отговорност трябва да носят родителите, които имат деца с ранни бракове, заяви пред журналисти в Пещера министърът на образованието Красимир Вълчев, цитиран от БТА. Той определи проблема като „една от най-трудните задачи” в образователната система. По думите му в момента има състав на Наказателния кодекс, в който се посочва, че ако едно лице склони непълнолетно към брак, подлежи на наказателна отговорност, но родителите не са обект на санкции. „Във всички случаи родителят носи отговорност за бъдещето на детето. Правото на образование на детето е задължение на родителя. Факт е, че ранните бракове стават със съгласието, ако не и под давление на родителите. Моето лично мнение е, че тази наказателна отговорност трябва да се носи от тях”. Коментира още министърът. Според  Вълчев проблемът е и социален, а в основата му са културни характеристики. Той отбеляза, че прокуратурата е активизирала усилия в тази посока през последната година, но въпреки това успехът е частичен. Според него за решаване на проблема с ранните бракове правото на образование трябва да бъде поставено на по-високо ниво в йерархията от права.  Министър Вълчев бе на работно посещение в Пещера, където се разговаря с директори на училища и детски градини, учители, представители на синдикални организации и на местната администрация. Вълчев уточни, че това е 55-ата община в страната, където е провел подобни срещи, за да се запознае на място с процесите в образователната система и проблемите й. Утре той ще посети Панагюрище.", "date": "2019.02.04", "title": "Санкции за родители на деца с ранни бракове предлага министър Красимир Вълчев"}
{"url": "https://www.faktor.bg/bg/articles/nikolay-ovcharov-po-vremeto-na-oresharski-proektat-za-largoto-beshe-spryan-shtyaha-da-se-zagubyat-15-mln-lv", "text": "Проф. Овчаров: Ако Ларгото не беше завършено в срок, се губеха 15 млн. лв Днес, 18:33 Софийското Ларго привлича огромно количество туристи, а битката за него беше неимоверна. Браво на Банов и Рашидов, които се пребориха за него. Това каза в студиото на \"Още от деня\" проф. Николай Овчаров, съветник на министъра на културата. По думите му сроковете за изпълнение на европейските проекти са жестоки и ако този проект не е бил завършен до края на 2015 г, щели да се загубят 15 млн. лв. Проф. Овчаров заяви, че е бил съветник и на Вежди Рашидов и на Боил Банов, и на служебния министър Рашко Младенов, което по думите му показва, че не става въпрос за политически назначения. Той не е работил пряко по проекта за софийското Ларго, но като археолог е имал отношение към него. По времето на Орешарски проектът е бил спрян и до края на 2015 г трябвало на всяка цена да бъде завършен. \"За съжаление обаче тогава Министерството на културата приличаше на болница - министър Вежди Рашидов беше болен от рак и беше в Германия, зам. - министърът Бони Петрунова също, шефът на кабинета Ива Петрони - също. И именно върху Боил Банов легна цялата отговорност да продължи проекта\" , разясни проф. Овчаров. По думите му европроектите са много тежки проекти и много хора, и общини бягат от тях, защото са свързани със срокове. \"Ако един проект не бъде изпълнен в срок, се губи. Ако не беше свършен до края, се губят 15 млн. Сроковете за изпълнение на европейските проекти са жестоки - там няма мърдане. Изпълняваш го или връщаш парите\", каза проф. Овчаров. Овчаров заяви, че няма да влиза в спора Йончева - Банов, защото това е съдебен спор, но каза, че министър Банов е \"изключителен човек и не би направил такова нещо\". Овчаров разказа, че през есента на 2015 г. е имало протестърски акции - 48 човека, по думите му, които, са протестирали и са искали да бъде спрян проекта за различни неща, но основно, че се е работело с нови материали. \"Всички тези неща трябваше да се изпълнят - куполът да се прекрои, да се намали височината на зидовете, което изискваше време. Именно от там настъпиха закъсненията, а срокът беше до края на 2015 г\", уточни Овчаров. \"За съжаление поради несъвършенството на закона на обществените поръчки на ЗОП , аз лично за Перперикон ще го кажа - от 4 европейски проекта - три пъти ние сме били практически рекетирани от фирми, по абсолютно законен начин, които обжалват поръчките. Виждал съм го това нещо и съм се борил, но фирмата обжалва до последно. В някои случаи искат пари, но понякога обжалват до последно дори и да не вземат парите\", опрака се още проф. Овчаров.", "date": "2019.02.04", "title": "Николай Овчаров: По времето на Орешарски проектът за Ларгото беше спрян,  щяха да се загубят 15 млн. лв."}
{"url": "https://www.faktor.bg/bg/articles/novini/balgariya/zoran-zaev-blagodarni-sme-na-balgariya-che-ni-pomogna-da-poluchim-istoricheskiya-shans-da-stanem-chlen-na-nato", "text": "\"Договорът за добросъседство ще бъде вграден в темелите на успеха на нашите съседи, колкото и да не им е приятно на някои български граждани. Това е изключително важно за десетилетия напред\", заяви на пресконференция министър-председателят Бойко Борисов след срещата си с македонския си колега Зоран Заев в Министерския съвет, където двамата премиери взеха участие в церемонията по подписването на Програма за сътрудничество в областта на културата между България и Македония. \"Кой би предположил, че само за една година България и Македония ще се разберат, че ще се разберат и Македония и Гърция? Някой ще пита дали това е полезно за България. Естествено, че е полезно, когато нашите съседи са в НАТО, в един пакт, в един съюз - така е по-добре. Някои твърдяха, че само си приказваме за коридор номер 8, но ето че вече той се строи. Строи се с помощта на Световната банка, известна със своя опит и репутация. Понеже съм прагматик, по най-бързия начин ще искаме сертифициране от Европейската комисия, за да работим за нулеви ставки между България и Македония. И ще видите, че както сега е 605 милиона евро стокооборота между нас, след това ще минем и милиард\", прогнозира Борисов. \"Дали е случайно, че всичко изведнъж стана за 6-7 месеца? Ще си позволя да кажа едно голямо \"благодаря\" на ЕК, на лидерите на Европа, които ме съветваха да не избираме тая тема за интеграцията на Западните Балкани. Викат ми: \"Избери си една лесна тема\". А ние не само че избрахме най-трудната, но и я направихме най-успешната\", каза още премиерът. \"Благодарение на усилията на българското правителство, Македония има шанс да се присъедини към Европейския съюз. Нашите две държави са пример за новата реалност на Балканите – два братски народа, които създадоха отношение на близко приятелство. И изразяваме огромна благодарност на българския народ и премиера Бойко Борсов, защото това нямаше да е възможно, ако Борисов със своята храброст, със своя европейски дух и по европейски начин, типичен за 21 век, не спомогна за подписването на Договора за добросъседство между България и Македония. Македония е благодарна на България за това, че помогна да получим историческия шанс да станем 30-ият член на НАТО\", заяви от своя страна Зоран Заев. Той посочи, че Македония ще има шанс още през юни да започне преговори за членство и в Европейския съюз. По думите му това е възможно, защото по време на европредседателството си България е поставила във фокуса на вниманието Западните Балкани.", "date": "2019.02.04", "title": "Зоран Заев: Благодарни сме на България, че ни помогна да получим историческия шанс да станем член на НАТО"}
{"url": "https://www.faktor.bg/bg/articles/novini/balgariya/mihail-belchev-vlado-penev-i-bina-haralampieva-s-visoki-darzhavni-otlichiya", "text": "Трима творци и един учен бяха отличени за заслугите си с високи държавни отличия, връчени им от президента на церемония в Гербовата зала. Най-високата награда получи бардът Михаил Белчев, поет, певец и композитор, който получи от Румен Радев орден \"Стара планина\" - първа степен. Наградени с орден \"Св. Св. Кирил и Методий\" бяха други двама обичани хора на изкуството - режисьорката Бина Харалмпиева и актьорът Владимир Пенев, който се окичи с огърлието. Ученият и преподавател акад. Минчо Хаджийски бе отличен също с орден \"Св.Св. Кирил и Методий\" – първа степен, за заслуги в областта на образованието и науката. В словото си Румен Радев изтъкна, че това е заслужено признание за техните успехи, но и за вдъхновяващия пример за обществото, който дават, като отстояват \"висок хоризонт на българското изкуство, култура, наука и образование\". Вашият живот е пример за подражание и това са черти, присъщи на духовните водачи, които са инвестирали своите мащабни способности в просперитета на българската нация и държава, заяви президентът. Михаил Белчев прие наградата като признание за всички творци и благодари от името на всички наградени. Той си припомни филма \"Речта на краля\" и един хит, написан от него в тандем с Тончо Русев - \"За теб, Българийо\". \"След мен аз не зная какво ще бъде, но сигурно ще бъде по-добре, но само за едно ще съжалявам, че няма да ме има някой ден\", призна бардът. Владо Пенев, който беше служебен министър на културата в кабинет на Росен Плевнелиев, също развълнуван, призна пред медиите, че е много впечатлен от наградата си и деликатно подмина скандала покрай настоящия министър с аргумента, че днес не му се говори за това.  \"Много е хубаво човек да получава награди. Много е хубаво и означава признание за труда, който си положил, независимо в коя област\", коментира актьорът.", "date": "2019.02.04", "title": "Михаил Белчев, Владо Пенев и Бина Харалампиева с високи държавни отличия"}
{"url": "https://www.faktor.bg/bg/articles/novini/balgariya/mosv-nyama-opasnost-ot-prelivane-na-reki-i-yazoviri", "text": "Не се очаква снеготопенето в следващите дни да се окаже проблем за нивото на реките и язовирите у нас. Това показват анализите на министерството на околната среда и водите. По-високи нива на реките в отделни части на страната може да има, но никъде не се очаква те да достигнат до критичния праг. Системите за ранно предупреждение на реките Марица, Арда и Тунджа сочат, че водите ще бъдат под праговете за внимание. Към момента преливат два язовира в страната - това са Боровица и Пчелина. Те обаче не създават опасност за населението и инфраструктурата в района. Други 6 язовира са запълнени над 90%. Те са в различни части на страната, но там няма контролирано изпускане на водата.", "date": "2019.02.04", "title": "МОСВ: Няма опасност от преливане на реки и язовири"}
{"url": "https://www.faktor.bg/bg/articles/obshtestvo/zakon-i-red/mvr-7-dushi-sa-arestuvani-za-nezakonna-targoviya-s-orazhie", "text": "Разбита е организирана престъпна група от 7 души за незаконна продажба на боеприпаси, действала на няколко места в страната, съобщават МВР. Задържани са трима, сред които и лидерът ѝ. В хода на работата е установено, че тяхната основна дейност е била разпространение на оръжие, което е купувано от склад, разкрит в началото на декември.  Директорът на ГДБОП Ивайло Спиридонов уточни, че почти всички са криминално проявени, трима са осъждани за търговия с огнестрелни оръжия, а едно от лицата е с условна присъда. „Говорим за твърд криминален контингент, имат почти цялата палитра от тежки престъпления”, заяви още главен комисар Спиридонов. По думите на наблюдаващия прокурор Евгения Станкова, търговците на оръжия са действали със строго йерархично разделение на функциите. Едно от лицата е ръководител, част от тях са се занимавали със снабдяване, друга с отремонтиране. В жилището на един от задържаните е намерен струг, с който са били изчиствани серийните номера на оръжията. Трети лица са се занимавали с намиране на клиенти, а други с продажбата. Групата се снабдявала от няколко места, включително от бандата, заловена през декември м.г. с голямо количество оръжия, част от тях - произведени в завод \"Арсенал\". Закупеното след това продавали на дребно в София, Козлодуй, Враца и други по-малки населени места. Бивши служители на „Арсенал” са замесени в незаконна търговия с оръжие в Казанлъшко „Процесуално-следствените действия бяха проведени на територията на няколко града, свързвани с претърсвания и изземвания от 9 адреса. Във всяко едно от задържаните лица, бяха намерени незаконни оръжия. Ръководителят на организираната престъпна група е едно лице, а другите са участници“, обясни тя. Прокурор Станкова допълни, че спечелените пари  са се разпределяли между членовете на групата. Според разследващите, един автомат се е продавал за 3 000 лв., пистолет - за 1 000 лв., а всеки един от патроните се е продавал за 1,50 лв. Наблюдаващият прокурор обясни, че в процеса на разследването е възможно да бъдат задържани и други лица.", "date": "2019.02.04", "title": "МВР: 7 души са арестувани за незаконна търговия с оръжие"}
{"url": "https://www.faktor.bg/bg/articles/zhestoka-katastrofa-na-am-hemus-zaradi-blokiralo-kormilo", "text": "За жестока катастрофа на магистрала „Хемус” съобщи Нова телевизия. Инцидентът е станал в началото на аутобана в посока Варна. Водачът е жив, но има сериозни наранявания на ръцете. Откаран е в ИСУЛ. Пред полицаите разказал, че кормилото е блокирало. Предполага, че е скъсал шарнир. Колата купил наскоро.", "date": "2019.02.04", "title": "Жестока катастрофа на АМ \"Хемус\" заради блокирало кормило"}
{"url": "https://www.faktor.bg/bg/articles/dramata-sas-sanarodnitsite-v-norvegiya-prodalzhava-otneha-detsata-na-12-balgarski-semeystva", "text": "12 български семейства са станали жертва на норвежката социална служба, която е отнела децата им. Според наложената скандинавска система след раждането на детето основната отговорност за неговото отглеждане се поема от държавата. Много българи емигрират в Норвегия в търсене на по-добър живот, но всичко се променя след раждането на децата. Тогава голяма част от семействата стават жертва на социалната служба в северната страна, носеща името \"Барневарн\". Сигнали към институцията се подават за тормоз, насилие, а понякога дори за различен възглед за възпитанието на децата. \"Стига се до безумия, като това едно дете да има кариес в зъба. Автоматично се приема живота на детето е поставен под риск и се предприема мярка по закрила\", обяснява пред Канал 3 Николай Николов от Асоциация на бащите в България. Оказва се, че този тип социална система се разпространява и в други европейски страни. Много вече установени в скандинавската страна семейства са принудени да се върнат обратно в България от страх, че може да изгубят децата си. Подкрепа за тези семейства оказва Асоциацията на бащите в България, която през годините се е сблъсквала с много и най-различни истории. \"Има някои драстични случаи. Един баща разказа как са накарали в норвежка детска градина неговото момченце да се преоблича като момиче, за да осъзнае сам пола си\", посочва Динка Иванова от Асоциацията на бащите в България. Не само българи са на мушката на социалната система в Норвегия - около 1000 деца от руски и 600 деца от полски семейства вече са отнети от семействата си от \"Барневарн\". Случаите на другите държави с отнети деца надхвърлят 1800. Световната общественост се вдига на протести срещу налагането на норвежките семейни ценности.", "date": "2019.02.04", "title": "Драмата със сънародниците ни в Норвегия продължава: Отнеха децата на 12 български семейства"}
{"url": "https://www.faktor.bg/bg/articles/patriotite-iskat-zabrana-na-nargiletata-v-zatvoreni-prostranstva", "text": "Пълна забрана на пушенето на наргиле в затворени пространства, това предвиждат промени в закона за здравето. Те са внесени от депутати от НФСБ и ВМРО от групата на „Обединени патриоти“, предава БНР.  Измененията предвиждат глобите за пушене на цигари в закрити обществени пространства да важат и за наргилетата, т.нар. „водна лула“, която не съдържа тютюн. Предлага се още да се забрани продажбата на изделия за наргиле на непълнолетни по подобие на ограниченията за цигари и алкохол. Миналата година патриотите предлагаха отпадане на пълната забрана за пушене в заведения и настояваха за връщане на стария режим - със салони за пушачи и непушачи, но идеята им не получи подкрепа.", "date": "2019.02.04", "title": "Патриотите искат забрана на наргилетата в затворени пространства"}
{"url": "https://www.faktor.bg/bg/articles/lekaryat-zastrulyal-v-plovdiv-zhoro-plaha-zastava-pred-sada", "text": "Окръжната прокуратура в Пловдив внесе в съда обвинителен акт срещу 49-годишния рентгенолог д-р Иван Димитров за убийството на 40-годишния рецидивист Жоро Джевизов-Плъха. Д-р Димитров ще отговаря пред магистратите за това, че на 2 март м.г. умишлено е умъртвил Джевизов, като убийството е извършено при превишаване на пределите на неизбежната отбрана. Срещу лекаря е повдигнато още едно обвинение - за незаконно държане на огнестрелно оръжие – пистолет, марка „Валтер“ и боеприпаси за огнестрелни оръжия – 16 броя патрони, 9х18 мм и 1 брой патрон с надпис „1947 GEL 9M38“, съобщиха от прокуратурата. При разследването е установено, че на 1 март м.г. 40-годишният Жоро Джевизов решил да извърши кражба от кооперацията, в която живеел д-р Димитров. Зад сградата има двор и в него шест гаражни клетки. Лекарят, който във въпросния ден бил сам вкъщи, тъй като правел ремонт, ползвал първата гаражна клетка за работилница. Около 1,30 часа през нощта на 2 март, д-р Димитров минал през една от стаите в жилището си и видял, че лампата в работилницата свети. Помислил, че е забравил да я изключи и решил на сутринта да отиде да я загаси. След известно време обаче забелязал, че лампата не свети и вратата на гаража-работилница била леко открехната. Решил да провери какво се случва, помислил, че е извършена кражба. Като излизал от жилището си, лекарят взел пистолета си „Валтер“, за който не притежавал разрешително. Оръжието било заредено с патрони, за чието притежание той също нямал разрешение. Рентгенологът се насочил към гаража, за да провери дали е извършена кражба. Там обаче бил Жоро Плъха, който бил приготвил различни предмети за изнасяне в найлонови торби.", "date": "2019.02.04", "title": "Лекарят, застрелял в Пловдив Жоро Плъха, застава пред съда"}
{"url": "https://www.faktor.bg/bg/articles/prokuraturata-i-gdbop-zalovi-banda-za-targoviya-na-orazhiya", "text": "Прокуратурата и ГДБОП неутрализираха престъпна група, която се е занимавала с незаконна продажба на огнестрелно оръжие. Тя е действала на територията на София, Козлодуй, Враца и др. Участие в нея са имали седем души с ясно изразена йерархична структура. Това стана ясно по време на брифинг на прокуратурата. Трима от задържаните са с мерки за неотклонение „Задържане под стража“, има едно лице с мярка „Домашен арест“, а друго е пуснато под гаранция. Престъпната група не е действала самостоятелно. Това са лица, които са купували оръжия от склада, разбит в края на миналата година. Те панически започват да продават това, което имат, службите се задействат. Открити са 5 броя пушки Карабина, 15 пистолета и боеприпаси. Наблюдаващият прокурор Евгения Станкова допълни, че във всяко от лицата е открито незаконно оръжие. Назначени са експертизи. Главен комисар Ивайло Спиридонов каза, че лицата са били в полезрението на ГДБОП от средата на 2017 година. Информацията е придобита от проведените оперативни действия по разбиването на нелегалния склад за оръжия в края на миналата година. Групата е строго йерархична. Всяко едно от лицата има конкретна задача в конспиративната дейност. В този период се набавени необходимите доказателства срещу групата и тя е неутрализирана. Почти всички от лицата са криминално проявени. Четири от задържаните лиса са криминално проявени, трима са осъждани, едно от лицата е вършило престъплението в условията на изпитателния си срок. Повечето от тях са се занимавали с огнестрелни оръжия. Имат множество осъждания и то за тежки престъпления. Това са лица от твърдия криминален контингент, добави заместникът на главния прокурор Иван Гешев.", "date": "2019.02.04", "title": "Прокуратурата и ГДБОП залови престъпна група за търговия с оръжия"}
{"url": "https://www.faktor.bg/bg/articles/biyat-shofyor-na-lineyka-v-tsiganskata-mahala-v-petrich", "text": "Шофьор на спешен екип беше нападнат днес в Петрич, предаде кореспондентът на БГНЕС в региона. Около 12 ч. е получен сигнал за жена, на която й е прилошало в ромската махала. 4 минути след подаването на сигнала линейка с фелдшер е пристигнала на адреса. Мъж напада фелдшера с обвинението, че са закъснели. 41-годишният шофьор Ангел Дюлзов му се притичва на помощ. Нападателят на фелдшера се обръща му нанася удар в лицето, в областта на окото. След консултация в РКЦ Благоевград е подаден сигнал до полицията. Пострадалият е дал показания и в районна прокуратура Петрич. Това е поредно нападение над спешен екип в страната.", "date": "2019.02.04", "title": "Бият шофьор на линейка в циганската махала в Петрич"}
{"url": "https://www.faktor.bg/bg/articles/ananiev-obeshta-poveche-pari-na-meditsite-v-obshtinskata-bolnitsa-v-kozloduy", "text": "Очаква се през 2019 г. общинската болница в Козлодуй да получи повече пари по реда на Методиката за субсидиране на лечебните заведения. От здравното министерство ще помогнат за изготвянето на анализ на приходите, разходите и сключените договори в МБАЛ - Козлодуй, съобщиха от ведомството. Припомняме, в края на януари 2019 г. медиците от Козлодуй излязоха на протест заради ниските заплати. По думите на здравния министър Кирил Ананиев, който разговаря с протестиращите медици в Козлодуй, болниците ще получат допълнително 2,5 млн. лева по Методиката за субсидиране на лечебните заведения. Допълнителни пари се предвиждат и за МБАЛ \"Св. Иван Рилски\" - Козлодуй, по параметрите ТЕЛК, спешност и труднодостъпност. Освен това по прогноза за 2019 г. приходът на лечебното заведение по НЗОК ще бъде увеличен с 16%. \"Това свидетелства, че ние предвиждаме подобряване на финансовото състояние и увеличаване възнагражденията на работещите в лечебното заведение, а не закриването му. Отчитаме и ценим мястото и ролята на общинското здравеопазването, в частност и на болницата в Козлодуй\", беше категоричен Ананиев. Той изтъкна, че при прилагане на механизма за финансово управление и контрол в болниците имало намаляване на просрочените задължения със средно 30%. Здравният министър, който е финансист по професия, поиска ведомството му да окаже методическа и експертна помощ за изготвянето на анализ на приходите, разходите и сключените договори в МБАЛ - Козлодуй. Според управителя на болницата д-р Олга Николова, ако предложените мерки проработят, да се увеличат заплатите на професионалистите по здравни грижи до края на годината. Предстои среща между представители на Министерството на здравеопазването, Министерството на енергетиката, АЕЦ - Козлодуй, Община Козлодуй и управителя на болницата за допълнително финансиране на болницата, с оглед спецификата на региона. Припомняме, там е атомната електроцентрала. На срещата присъстваха още народният представител Красен Кръстев, председателят на Общински съвет - Козлодуй Мая Занева, директорът на РЗИ-Враца д-р Орлин Димитров, директорът на РЗОК-Враца Светозар Симеонов, както и председателят на Българската асоциация на професионалистите по здравни грижи Милка Василева.", "date": "2019.02.04", "title": "Ананиев обеща повече пари на медиците в общинската болница в Козлодуй"}
{"url": "https://www.faktor.bg/bg/articles/bsp-vnese-signal-v-prokuraturata-po-sluchaya-alo-banov-sam", "text": "В прокуратурата е получен вече официален сигнал по случая \"Ало, Банов съм\" от БСП. Документът е подписан от лидера на партията Корнелия Нинова, а към него е приложена флашка. Това съобщи пред Dir.bg говорителят на главния прокурор Румяна Арнаудова. \"Сигналът ще бъде предаден на Специализираната прокуратура\", допълни Арнаудова. Припомняме, че по-рано днес говорителят и депутат от \"БСП за България\" Елена Йончева внесе сигнал по аферата \"Ало, Банов съм\" в ОЛАФ. Тя бе заедно със заместник-председателя на ПГ на \"БСП за България\" Георги Свиленски и депутати от левицата. Сигналът съдържа три материала: звуков с Боил Банов, интервюто на Елена Йончева със защитения свидетел и пресконференцията, на която е оповестена тази информация.", "date": "2019.02.04", "title": "БСП внесе сигнал в прокуратурата по случая \"Ало, Банов съм\""}
{"url": "https://www.faktor.bg/bg/articles/dve-zavedeniya-izgoryaha-v-tsentara-na-burgas", "text": "Две заведения на бургаския пл. \"Кирил и Методий\" изгоряха до основи, съобщи БНТ. Няма пострадали при инцидента. В близост се намирали училище и църква. По първоначални данни пожарът е тръгнал от кухнята на заведението. Все още се изясняват причините за възниналия пожар.", "date": "2019.02.04", "title": "Две заведения изгоряха в центъра на Бургас"}
{"url": "https://www.faktor.bg/bg/articles/navalni-gotvachat-na-putin-zarazi-stotitsi-detsa-s-dizinteriya", "text": "Алексей Навални разказа за масовото заразяване с   дизентерия на стотици деца в московски детски градини. Обясни и за причастността към това на московския кмет  Сергей Собянин, но основната вина е на «готвача на Путин» Евгени Пригожин. Опозиционният лидер нарече последния \"абсолютен бандит\".  Собянин \"само\" виртуозно е накарал медиите да замълчат по въпроса. Пригожин се прочу с това, че храни Кремъл, армията, 300 000-та \"гвардия\", създадена, за да защитава режима,  училища, университети, детски градини, но има и много по-важни задачи. Една от тях е да ръководи създадената от него частна армия , измислена от висшето военно ръководство, като самата идея се е родила на Петербургския икономически форуми през 2012 година, както писахме.   Наемниците на Пригожин оперират от Сирия до Западна Африка и Венецуела.", "date": "2019.02.04", "title": "Алексей Навални: Готвачът на Путин е абсолютен бандит, зарази стотици деца с дизентерия (ВИДЕО)"}
{"url": "https://www.faktor.bg/bg/articles/novini/svyat/-novaya-gazeta-v-poslednite-2-godini-samoletat-na-gotvacha-na-putin-letyal-vseki-mesets-do-afrika-ili-blizkiya-iztok", "text": "Самолетът на \"готвача на Путин\" Евгений Пригожин бизнес-джет с регистрационен номер M-VITO през последните две години - от декамври 2016 година почти всеки месец е лутял до Африка и Близкия Изток, съобщава \"Новая газета\". Данни от FlightAware и ADS-B Exchange, сочат, че за малко повече от две години самолетът 21 пъти е бил на територията н Сирия, 28 пъти в Африка с кацане в Бейрут - столицата на Ливан, граничеща със Сирия. Джетът е огбелязан за пръв път над Египет през ноември 2017 година, месец след като Москва получава от ООН разрешение за изпращане в ЦАР на оръжие, военни и инструктори за подготовка на армията на  ЦАР, незамисимо от въведеното през 2013 година ембарго. През есента на същата година властите на ЦАР сключат със свързаната с Пригожин комапния \"М Инвест\" договор за разработването на находища на диаманти. В договора е посочено, че руската стран може да осъществва плащанията в кеш, доставката на парите \"е възможна само с частен самолет\", твърди изданието. Точно колко пъти е лелят до Африка самият Пригожин е невъзможно да се установи, но пред август 2018 година в столицата на Судан Хартум той присъства на среща с лидерите на централно-африканските ъворъжени групиронка. Френският Le Monde съобщава, че Пригожин е пристигнал на серщата с личния си самолет. Освен това, през ноември предполагаемият собствиник и куратор на ЧВК \"Вагнер\" присъствал на срещата между министърът на отбраната Сергий Шойгу с командващия либийската национална армия Халифа Хафтар, п, посветена на сигурността в Близкия Изток и Северна Африка.  Припомняме, че агенция Bloomberg писа, что структурите на Пригожин се стремят за разпространявт влиянието си върху 10 африкански схтрани.", "date": "2019.02.04", "title": "\"Новая газета\": В последните 2 години самолетът на \"готвача на Путин\" летял всеки месец до Африка или Близкия Изток"}
{"url": "https://www.faktor.bg/bg/articles/v-balgariya-vsichki-izkazvaniya-s-rech-na-omrazata-onlayn-za-koito-e-saobshteno-se-premahvat-otchita-ek", "text": "В България всички изказвания онлайн, в които се съдържа реч на омразата и за които е съобщено, се премахват. Това показват данни, разпространени днес от Европейската комисия. В сравнение с предпоследните данни от края на 2017 г. се отчита ръст от десетина процента на премахваните незаконни съобщения и изказвания в българското виртуално пространство. Комисията отбелязва, че данните не покриват всички незаконни изказвания в интернет, а само онези, срещу които доставчиците на електронни услуги Фейсбук, Туитър, Инстаграм и Гугъл+ са получили сигнал. В ЕС освен нашата страна само Кипър и Гърция досега са успели изцяло да премахват съобщения по получени заявки срещу реч на омразата. Чувствителен ръст се наблюдава на премахнатите съобщения в Хърватия, Холандия, Румъния и Швеция. Най-често в ЕС сигнали за реч на омразата онлайн се получават от ползватели на Фейсбук, като в тази мрежа се отчита най-голям дял на сигнали от обикновени потребители. За сравнение в Инстаграм едва един от четири сигнала е получен от потребители, а не от проверяващи съдържанието. Думи на омраза най-често се използват срещу различните хора и малцинствата, показва статистиката. Общо 17 на сто е делът на ксенофобските изказвания (и срещу мигранти), 15,6 на сто са изказванията, свързани със сексуална ориентация, 13 на сто - срещу мюсюлманите, 12,2 на сто - срещу циганите, 10,1 на сто - срещу евреите, по 5-6 на сто си поделят изказванията срещу етническия, верския, националния произход, расата, африканския произход, а 3,7 на сто - срещу половата принадлежност. ЕК днес уточни, че вече 89 на сто от съдържанието онлайн, за което е подаден сигнал, бива премахвано до 24 часа. В ЕС се възприема като престъпление откритото подбуждане към насилие или омраза, насочено срещу група хора или член на група, определена по отношение на раса, цвят на кожата, вяра, произход, национална или етническа принадлежност.", "date": "2019.02.04", "title": "EK: В България всички изказвания с реч на омразата онлайн, за които е съобщено, се премахват"}
{"url": "https://www.faktor.bg/bg/articles/novini/svyat/evroizborite-ek-i-27-te-sa-obezpokoena-ot-namesa-na-rusiya", "text": "Начело на списъка са САЩ, съобщава френсикят Le Figaro. Според отчета на американския Сенат, Тръмп в голяма спепен е задължен на Русия за постигнатия от него резултат на изборите. \"Ръката на Русия се забелязва и в Брекзит, както и в Украйна и в балтийските страни\", се казва в отчетя. Според експерти от европейските служби, 80% от усилията за оказване на нлияние върху Европа идват от Русия.  \"С наближаването на европейските избори, ЕС реши да успори въвеждането на мерки против такава намеса. 27-те страни, както и председателят Жан Клод Юнкер да убедени в това, че рискът расте, отбелязва Le Figaro.", "date": "2019.02.04", "title": "Евроизборите: ЕК и 27-те са обезпокоени от намеса на Русия"}
{"url": "https://www.faktor.bg/bg/articles/vrashtaneto-na-mandata-na-bsp-na-4-fevruari-1997-g-slozhi-nachaloto-na-golyamata-promyana-na-partiyata", "text": "Връщането на мандата на БСП на 4 февруари 1997 г. сложи началото на голямата промяна на партията. Това каза президентът на Република България в периода 2002 – 2012 г. Георги Първанов в интервю за Радио „Фокус“ по повод събитията, довели до връщането на мандата на БСП на 4 февруари 1997 г. „Ако трябва да бъда точен, на този ден някъде между 09.00 и 11.00 часа заседава партийното ръководство на БСП, след това и парламентарната група – две заседания, на които Кольо Добрев, светла му памет, докладва и прави категоричния извод, че има готовност да върне мандата, тъй като няма ресурс за управление - нито икономически, нито политически, нито дипломатически. Аз го подкрепям категорично, в резултат на което и на двете заседания водещите - в единия случай коалиционен партньор, казват, че волята на партиите е непроменена и отговорността остава на двамата, тоест, на приносителя на мандата и на председателя на БСП. С това становище ние отиваме при президента Стоянов. Тук няма да коментирам темата за двете папки – тя вече става доста банална“, заяви Първанов и посочи, че БСП е имала твърдото намерение да върне мандата, за да спаси гражданския мир, защото ситуацията е била много драматична.  „По онова време - времето на правителството на Виденов, БСП не успя да се справи и със зърнената криза, и с финансовата, и с банковата такава, и всичко това доведе до много тежко напрежение в българското общество. И протестите бяха само част от явно изразените недоволства на хората. Ние трябваше да се съобразим с това и да влезем в разрез с настроенията вътре в партията. В левицата винаги е имало едно отношение спрямо властта: „Власт с кръв се взема и през кръв не се дава“. Е, показахме, че може да бъде и друго. И това сложи началото на голямата промяна на БСП, която 5 години по-късно доведе до радикална промяна и в ролите – БСП да се върне във властта, първо чрез Президентството, а след това и в управлението на страната. Това е, защото наистина бих теглил чертата, защото трябва да има лидерство в политиката. Трябва да си готов да тръгнеш понякога срещу масовите настроения, дори и срещу своите, когато си убеден, че това е правилният избор“, заяви Първанов и посочи, че историята е доказала правилността на това решение.", "date": "2019.02.04", "title": "Георги Първанов: В левицата винаги е имало отношение: „Власт с кръв се взема и през кръв не се дава\""}
{"url": "https://www.faktor.bg/bg/articles/ninova-kazva-do-15-mart-koy-shte-vodi-listata-na-evroizborite", "text": "Лидерът на БСП Корнелия Нинова събра коалиционния съвет на \"БСП за България\", съобщиха от пресцентъра на партията. Партньорите са обсъдили предизборната платформа за европейските избори и подготовката на партиите за тях, в това число предизборните щабове по места и членове на секционни комисии, застъпници и наблюдатели. Приет е бил и график, според който в срок до 15 март Националният съвет на БСП трябва да определя водача на листата на БСП (БСП и коалиция) за членове на Европейския парламент, а в срок до 22 март Изпълнителното бюро на БСП следва да събере поименните предложения за кандидатите на партньорите от коалиционната и гражданската квота, които да се обсъдят от Политическия съвет на \"БСП за България\", и до 7 април да предложи проект на листа на БСП (БСП и коалиция) за членове на ЕП, която Националният съвет на БСП да утвърди. Съгласно графика в срок до 23 април (не по-късно от 32 дни преди изборния ден) Националният съвет на БСП, в съответствие с Изборния кодекс, следва да регистрира листата на БСП (БСП и коалиция) в ЦИК. \"Ние първи излизаме с платформа за тези избори. Традиционно в българската политика това се подценява. Трябва да се опитаме да променим тази практика. Първо да стои въпросът какво поведение ще имат нашите представители, а след това - кои ще бъдат те\", е коментирала Корнелия Нинова, цитирана от пресцентъра на партията. \"Със създаването на интриги и напрежение около реденето на листата, нашите опоненти отклоняват вниманието от същественото - какви политики ще отстояваме. Важно е да пазим интересите на българите и да работим за промяната в Европа, която ще гарантира бъдещето й като единен съюз, в интерес на европейските граждани, а не на монополи и бюрократи\", е заявила Нинова.", "date": "2019.02.04", "title": "Нинова казва до 15 март кой ще води листата на евроизборите"}
{"url": "https://www.faktor.bg/bg/articles/nevzorov-rusiya-vinagi-iska-neshto-da-zagrabi-video", "text": "Русия винаги иска нещо да заграби,  защото това е нейната форма за съществуване.  Това е държавно образувание, което в протеежение на цялата си история нищо друго не е правило освен да превзема съседни земи. Това за нея е било и смисъл и изпълнение на държавните й идеи, и иедя-фикс. Това заяви известният руски журналист Александър Невзоров пред \"Радио-Свобода\"- Беларус. Обаче... Русия е абсолютно небоеспособна. Ако по-рано, когато тези привички са се зараждали, тя е имала абсолютно неизчерпаем и безконтролен мобилизационен русурс , сега това не е така. Тогава човешката кръв е била този ресурс, който го е имало в такова изобилие, като  сега има нефт. ... Сега Русия е длъжна да съблюдава някакви правила, дори да са най-простите и примитивни правила. Ядрените й ракети са от времето на СССР и могат да се взривят единствено край мястото, където са изстреляни....  Блицкригът на Русия до Одеса не се получи.... Русия никога не е разбирала своите възможности...Русия не разбира собствените си грешки, не се учи от тях и не ги отчита, продължава той.", "date": "2019.02.04", "title": "Александър Невзоров: Блицкригът на Русия до Одеса не се получи (ВИДЕО)"}
{"url": "https://www.faktor.bg/bg/articles/kolyo-kolev-si-vyarva-bsp-e-zastignala-gerb", "text": "Кольо Колев си вярва, дали наистина си мисли, че му вярват и останалите? Въпрос на самооценка. БСП е застигнала ГЕРБ и към момента в градовете двете партии са с напълно изравнен електорален потенциал ( 25,5% към 25,8%).  Това твърди в последното си изследване на \"Медиана\" на социолога Кольо Колев. То е представително за жителите на градовете в страната, анкетирани са 810 души, в двустепенна извадка, в периода 26 януари - 1 февруари. То обхваща времето след:  - речта на Бойко Борисов пред актива на ГЕРБ в София; - обвиненията към Елена Йончева за пране на пари;  - конгреса на БСП; - речта на президента Румен Радев по повод втората му годишнина като президент; - Изследването не отчита влиянието на обвиненията срещу Боил Банов Данни за електоралните нагласи за евровота няма, резултатите са от въпрос за парламентарните избори сред градското население, въз основа, на която от \"Медиана\", собственост на социолога Кольо Колев, предлагат и прогнозни проценти. Според социолога Кольо Колев в градовете данните показват, че ГЕРБ и БСП са с изравнени позиции. Според него към момента на национално ниво на парламентарни избори за БСП биха гласували 24, 8 на сто, а ГЕРБ - 23,6%. \"Към момента, може да се очаква относително висока изборна активност за предстоящите избори за европейски парламент (над 40% декларират категорична готовност да гласуват на тях). Характерното е, че това са изключително симпатизанти на ГЕРБ, БСП и ДПС. Електоратът на останалите партии е много слабо мотивиран да гласува. Очевидно е, че тези избори ще бъдат натоварени със символно значение от вътрешнополитически характер – „да накажем ГЕРБ“ срещу „да запазим управлението и да не допуснем комунистите на власт!“. Резултатът ще зависи от възможността на ГЕРБ и БСП да привлекат избиратели извън тясно партийните редици\", е коментарът на \"Медиана\". Преди седмица \"Маркет линкс\" огласи съвсем различни данни. Според агенцията на предстоящия евровот за управляващата партия биха гласували 18,4 на сто от всички избиратели срещу 15,5 на сто за БСП. Преизчислено спрямо гласуващите разликата става още по-голяма - 8,5 на сто (ГЕРБ-29,9% срещу 21,4% за БСП).", "date": "2019.02.04", "title": "Кольо Колев: БСП застигна ГЕРБ"}
{"url": "https://www.faktor.bg/bg/articles/novini/balgariya/rumen-radev-s-poredna-hibridka-zashtitava-maduro-blokira-deklaratsiya-na-vanshno-v-podkrepa-na-es-i-huan-guaydo", "text": "Президентът Румен Радев отново хазартно разиграва хибридни ходове, в поредния опит да дискредитира България пред световната демократично общност. Този път скандалът се заформя около взривоопасната ситуация във Венецуела и призивът на  Европейския парламент, партньорите да признаят за президент на страната Хуан Гуайдо. Европейските депутати излязоха миналата седмица със специална резолюция, с която признават Гуайдо за временен лидер и приканват всички правителства на страните членки в ЕС да последват примера им. Председателят на европарламента Антонио Таяни категорично обяви: „Молим всички държави членки да направят същото възможно най-скоро, за да имаме единна и силна позиция\". До сега резолюцията е подкрепена от Испания, Португалия, Обединеното кралство, Нидерландия, Германия, Дания, Унгария, Белгия, Финландия, Естония, Литва, Латвия, Чехия, Люксембург, Австрия, Франция, Хърватия, Полша и Швеция. В Словакия Министерството на външните работи подкрепя декларацията, но все още е в ход дискусия на ниво правителство. Румъния и Ирландия са в процес на координация на позицията. Кипър все още очакват инструкции, като предпочитания вариант е да се приеме декларация от името на ЕС28. Към този момент Гърция няма намерение да се присъедини и изчаква, а Словения предвижда изявление на министъра си днес в полза на признаването.  От миналия четвъртък обаче България мълчи подозрително и е напълно възможно да се окажем единствените с Италия и Гърция  Според източници на Faktor.bg от Брюксел и дипломатическите среди, Външно министерство има положителна позиция и настоява страната ни да сподели ценностите и общата политика на ЕП, и да признае за президент на Венецуела Хуан Гуайдо. Президентът Румен Радев обаче от два дни блокирал обявяването на подобна позиция от външния министър Екатерина Захариява, тъй като има споделени правомощия в областта на външната политика. Той  настоявал да се спазва суверенитетът на Венецуела. Освен това  президентът твърдял, че признаването на Хуан Гуайдо противоречи на международното право и принципа за ненамеса във вътрешните работи на чужда страна. Радев обаче не дава официална публичност на тези си разбирания. Всъщност позицията му отново е в синхрон с интересите на Русия и Кремъл във Венецуела, и в защита на антинародния режим на дирктатора Мадуро, който от две години осъществява геноцид спрямо собствения си народ. Припомняме, че миналата година целия демократичен свят и ЕС не признаха избора на Мадуро за президент. Така България, заради своя проруски ориентиран президент и колебливостта на Външно за пореден път е поставена в деликатна международна ситуация, която ни превръща в съмнителен партньор на ЕС и НАТО. Парадоксално е, че Радев сега блокира европейската позиция на Външно министерство, оправдавайки се с международното право и принципа за ненамеса. Само че в угода на руските имперски интереси забрави за международните закони и споразумения, обявявайки преди време Крим за руски. Симпатиите  на Румен Радев към Мадуро вероятно са предопределени и от факта, че по време на церемонията по встъпването на Ердоган като президент на Турция през миналата година, българският държавен глава беше поставен редом до венецуелския си колега Николас Мадуро. Авторитетът на България не може да става заложник на политическите зависимости на Румен Радев. Външно и правителството имат право да обявят своята европейска позиция, да не изчакват синхронизиране с \"Дондуков\"2, и да оставят президента и менторите му в блатото на собствените си зависимости.", "date": "2019.02.04", "title": "Румен Радев с поредна хибридка – защитава Мадуро, блокира декларация на Външно в подкрепа на ЕС и Хуан Гуайдо"}
{"url": "https://www.faktor.bg/bg/articles/krokodili-i-zmii-plaznaha-po-navodnenite-avstraliyski-ulitsi", "text": "Наред с щетите по инфраструктурата наводнения в Австралия доведоха и допълнителен риск-в засегнатите улици и жилищни площи са навлезли множество крокодили и змии.  Властите в Таунсвил предупреждават жителите да бъдат внимателни. Повече от 1100 души са евакуирани от града заради наводненията. В неделя властите изпуснаха язовир, който е препълнен двойно на капацитета си след седмица рекордни валежи. През следващите дни се очакват още повече валежи. Близо 20 000 домове са застрашени от наводняване. Гражданска защита и армията заявяват, че са получили повече от 1000 съобщения за помощ. Използвани са лодки и хеликоптери, за да се преместят хората на по-високи места. \"Крокодили могат да се видят как пресичат пътища, а когато водата се оттегли, крокодилите могат да се появят на необичайни места като фермерски водоеми. По същия начин змиите са много добри плувци и те също могат да се появят неочаквано\", заяви министърът на околната среда Лиан Енох. Местната полиция предупреждава хората и за други опасности от наводненията, включително отпадъчни води. В региона се е излял повече от метър дъжд през изминалата седмица - повече от 20 пъти над средното за периода.  \"Това е безпрецедентно, никога преди не сме виждали подобно нещо\", каза премиерът на Куинсланд Анастасия Палашук. \"Това не е събитие просто веднъж на 20 години, а веднъж на 100 години\", допълва тя. Северен Куинсланд има тропически климат и мусонен дъжд от декември до април. Но сегашните условия в района на Таунсвил са рядкост. Австралийското бюро по метеорология заяви, че мусонните валежи са пропуснали други части на държавата, които са в хватката на сериозно засушаване. Този януари е най-горещият месец в историята на Австралия, като южният град Аделаида надмина собствените си рекорди два пъти през месеца, като първо достигна 47,7 градуса по Целзий и след това 49,5 градуса. Горещата вълна предизвика пожари, включително повече от 40 на остров Тасмания, които горят повече от две седмици. Екстремните температури доведоха до увеличен приема в болниците, прекъсвания на електрозахранването и съобщения за масови измирания на диви животни. Вижте видео от крокодилското нападение", "date": "2019.02.04", "title": "Крокодили и змии плъзнаха по наводнените австралийски улици (Видео)"}
{"url": "https://www.faktor.bg/bg/articles/prokuraturata-shte-proveryava-maykata-na-deteto-koeto-padna-ot-parapet-i-pochina", "text": "Районната прокуратура във Варна проверява дали майката на 2-годишното дете, което падна от третият етаж във варненската болница „Света Анна” и почина тази сутрин е положила необходимите грижи по време на инцидента. Лекарите определиха травмите му като несъвместими с живота. 2-годишното дете било с майка си на свиждане в родилното отделение в болницата. Изпуснато от поглед, то пада от над 10 метра височина. „Майката казва, че през цялото време е наблюдавала детето. Дори имало момент, в който го е държала пред себе си. Но случаят остава за изясняване в досъдебното производство”, заяви Вяра Алексиева, говорител на Районна прокуратура – Варна, предаде Нова телевизия. Майката на момчето била изоставена от бащата и се грижела сама за детето. Прокуратурата ще разследва дали са положени всички необходими грижи. „За родител или настойник, който не положи достатъчно грижа за физическото здраве на лице, което поставено под неговото родителство или настойничество, законът предвижда лишаване от свобода до три години или пробация”, заяви още Вяра Алексиева. Предстои да се назначи и техническа експертиза за това дали е опасен парапетът в болницата. „Ще има такава проверка. В последствие, по преценка на наблюдаващия прокурор ще бъдат сезирани съответните контролни органи”, заяви Алексиева.", "date": "2019.02.04", "title": "Прокуратурата проверява майката на детето, което падна смъртоносно от парапет в болница"}
{"url": "https://www.faktor.bg/bg/articles/slepi-po-dokumenti-karat-luksozni-koli-v-dolni-dabnik", "text": "Слепи по документи карат луксозни коли в Плевенско. Двама братя от Долни Дъбник шофират, а притежават ТЕЛК за слепота и 100% чужда помощ. ( Разследване за TrafficNews.bg разказва за братята Горан Станев и Станьо Маринов, които са известни на правосъдието и от преди. Въпреки че по документи са слепи, имат влезли в сила актове  и присъди за шофиране на автомобил без шофьорски книжки. А свидетелство за правоуправление нямат заради диагнозите си. „Не твърдим, че документите им са фалшиви. Има си разследващи органи, сезирали сме плевенската полиция, отдел Икономическа полиция, спецпрокуратурата работи по този случая. Според кадрите обаче тези хора не се нуждаят от 100% чужда помощ. Имат някакво заболяване, но не е такова”, коментира Тина Ивайлова, автор на разследването. „Автомобилите са на тяхно име. Имат много съставени актове”. „Братята са известни по едно мегадело за пране на пари. Те двамата, майка им, баща им и сестра им са осъдени на общо 41 години на 2 инстанции. Преди дни майката бе ескортирана в Сливенския затвор, ще лежи 8 години”, обясни журналистката. По думите й майката е осъдена за измами над чужденки, извършени между 2009-2013 г. „Измамите са общо 212. Това дело е за 3 измами за 4 милиона лева. Мамила ги е, че ще им развали черна магия, ще ги избави от проклятието на близките им”, разказа Тина Ивайлова.", "date": "2019.02.04", "title": "Слепи по документи карат луксозни коли в Долни Дъбник"}
{"url": "https://www.faktor.bg/bg/articles/kradtsite-napadnali-vazrasten-mazh-v-kazanlak-sa-izlezli-ot-zatvora-predi-dni", "text": "Нападнатият, пребит и ограбен 77-годишен пенсионер от Казанлък е станал жертва заради 100 лева. Възрастният човек се връщал от магазина, когато срещу него се нахвърлили двама мъже. И двамата са излезли от затвора преди седмица. Нападателите започнали да го бият и му взели 100-те лева, които имал, както и покупките, които е направил. Пенсионерът е със счупен нос. А полицаите са успели да заловят нападателите. „На 20-тина метра пред мен вървяха двама, не им обърнах внимание. После ме викнаха и поискаха огънче. Обясних им, че съм непушач и нямам огънче. Приближиха се. Поискаха да им дам 1 лев, казах, че нямам излишни пари и тогава ме нападнаха”, разказа пред Нова телевизия Димитър. „Нямахме пари. Не сме го пребили, само го блъснахме и взехме каквото трябва. Разделихме по 50 лева”, разказа един от нападателите. Двамата нападатели са хванати извън града. Три полицейски коли са ги преследвали.", "date": "2019.02.04", "title": "Нападателите на възрастния мъж от Казанлък са излезли от затвора преди дни"}
{"url": "https://www.faktor.bg/bg/articles/otkriha-tyaloto-na-57-godishen-mazh-v-izgoryal-lek-avtomobil-kray-vratsa", "text": "Тялото на 57-годишен мъж е открито в изгорял лек автомобил в местността Лиляшка могила край град Враца. Това съобщиха от ОДМВР – Враца. Сигналът за пожар в лек автомобил в местността е подаден на 3 февруари в 23.40 часа. Огънят е потушен от служители на РСПБЗН - Враца. В изгорелия автомобил “Опел Астра“ е открито тялото на 57-годишен мъж от Враца. Образувано е досъдебно производство.", "date": "2019.02.04", "title": "Откриха тялото на 57-годишен мъж в изгорял лек автомобил край Враца"}
{"url": "https://www.faktor.bg/bg/articles/direktorat-na-pirogov-stanal-svidetel-na-katastrofata-varhu-tramvaynite-relsi", "text": "Директорът на болница \"Пирогов\" проф. Асен Балтов се оказа очевидец на тежката катастрофа в неделя, при която кола се обърна по таван върху трамвайните ленти на оживения бул. \"България\" след верижен сблъсък. Първоначална причина за инцидента се посочва несъобразена скорост на една от колите. Проф. Балтов пусна пост в своя фейсбук и поставя въпроса дали и бус лентата на булеварда не е една от причините за инцидента. \"Карахме си спокойно и изведнъж покрай нас профуча кола с висока скорост. При светофара шофьорът явно разбра, че трябва да се включи в средната лента, за да може да продължи направо. Удари 2 коли. Единият автомобил направо прелетя и падна върху релсите\", заяви пред Нова тв проф. Асен Балтов. Той допълни, че бус лентата е била празна и само шофьорът, причинил катастрофата, е карал по нея. \"Не знам дали бус лентата между бул. \"Гешов\" и \"Гоце Делчев\" е необходима. От там минават само 2 автобуса. Трафикът в района е много натоварен и може би ще е по-добре да се използват и трите ленти\", допълни Балтов. \"Няма как една бус лента да създава предпоставки за ПТП. Такива инциденти се случват след нарушаване на правилата за движение. Лентата е необходима навсякъде, където има закъснение на градския транспорт\", каза инж. Димитър Петров от \"Управление и анализ на трафика\", Столична община.", "date": "2019.02.04", "title": "Директорът на \"Пирогов\" станал свидетел на катастрофата върху трамвайните релси"}
{"url": "https://www.faktor.bg/bg/articles/otbelyazvame-svetovniya-den-za-borba-s-raka", "text": "4 февруари е Световният ден за борба с онкологичните заболявания, на който тази година Международният съюз за контрол на рака и СЗО започват нова 3-годишна кампания под мотото: \"Аз съм и аз ще бъда\". Тя призовава цялото общество да поеме своя личен ангажимент за намаляване на глобалните последици от рака и да действа. Университетската специализирана болница за активно лечение на онкологични заболявания се включва в каузата чрез серия от събития, които ще се проведат на територията на лечебното заведение.", "date": "2019.02.04", "title": "Отбелязваме Световния ден за борба с рака"}
{"url": "https://www.faktor.bg/bg/articles/toplofikatsiya-ne-e-predostavila-obshtestvena-informatsiya-na-ombudsmana-vapreki-reshenie-na-sada", "text": "\"Топлофикация\" ЕАД не е предоставила исканата от омбудсмана информация въпреки решението на съда, че дружеството е длъжно да го направи. Това обясни омбудсманът Мая Манолов пред медиите преди първото заседание в Софийския административен съд по нейна нова жалба срещу дружеството заради отказ да получи отговори на поставено от нея запитване. Манолова е поискала от дружеството информация по ЗДОИ за т.нар. \"юрисконсултски възнаграждения\", които \"Топлофикация\" прибира от своите длъжници, въпреки че заплатите на юристите й са включени в цената на топлинната енергия, одобрена от КЕВР. От дружеството обаче й отговарят, че исканата информация и субекти не попадат в приложното поле на ЗДОИ. За втори път влизаме в тази съдебна сага, първата ни отне три години, да накараме \"Топлофикация\" да информира столичани  за какво е похарчила близо 15 млн. лв., събрани от клиентите й във вид на юристконсултски възнаграждения, коментира Манолова. По думите й дружеството се смята за недосегаемо и незадължено да се съобразява със съдебните указания и разпореждания. \"Може би въпросите трябва да бъдат зададени към Столичния общински съвет, който е принципал на \"Топлофикация\". Не трябва ли да накарат най-накрая ръководството на дружеството да промени своето отношение към столичани и да дава информация за това как харчи парите на гражданите на София, каза още Мая Манолова, като допълни, че дружеството е 100 процента общинско.  Омбудсманът обясни още, че новото ръководство на \"Топлофикация\" е поело ангажимент пред нея да предостави информация, но накрая пак е бил получен отказ. Делото днес не започна заради неправилно конституиране на ответника, тъй като би следвало по жалбата на Манолова да отговаря изпълнителният директор на дружеството, а не тя да бъде срещу самото дружество.  По информация на обществения защитник над 15 млн. лева е събрала \"Топлофикация\" от потребителите в столицата само през 2015 година, чрез започнатите дела срещу 21 хиляди столичани. В тези производства дружеството е поискало минимум 300 лева пред съда, 350 лева пред частен съдебен изпълнител, дължими са и 300 лева по исковото производство.", "date": "2019.02.04", "title": "\"Топлофикация\" не е предоставила обществена информация на омбудсмана въпреки решение на съда"}
{"url": "https://www.faktor.bg/bg/articles/nad-7000-knizhki-otneti-samo-v-sofiya-prez-2018-g", "text": "7037 шофьорски книжки са били отнети от служителите на „Пътна полиция” при СДВР през 2018 г., съобщиха от дирекцията. 1485 автомобила са останали без регистрационни табели заради пияни, дрогирани или неправоспособни водачи. За периода в София има 718 тежки катастрофи и 16 369 леки с 33 жертви и 836 пострадали. Най-често става дума за забранени маневри, отнемане на предимство и… коли, които се превръщат в шейни по жълтите павета при сняг и дъжд. Общо за миналата година са били проверени 210 720 превозни средства, като са констатирани 112 340 нарушения на Закона за движение по пътищата. Съставени са 32 047 акта и 87 154 фиша. Данните на СДВР показват и темпа, с който столицата продължава да се пълни с коли – през 2018 г. са били регистрирани 161 950 автомобила (нови и втора ръка), а бракуваните са едва 27 700.", "date": "2019.02.04", "title": "От КАТ са взели над 7000 книжки само в София през 2018 г."}
{"url": "https://www.faktor.bg/bg/articles/unikalniyat-hram-v-dobarsko-ofitsialno-stava-sobstvenost-na-balgarskata-tsarkva", "text": "След съдебен спор с държавата, продължил над 10 години, уникалният храм „Св. св. Теодор Тирон и Теодор Стратилат“ в село Добърско вече официално е собственост на Българската православна църква, съобщи БНР. От 2007 година тя се стопанисваше от Националния исторически музей и беше негов филиал.  Храмът, построен в началото на 17 век с дарения и доброволен труд на добърчани, известен с уникалните си стенописи и лечебния извор, беше обект на съдебна битка между държавата и Неврокопската епархия. В решението на Върховния касационен съд, което е окончателно, се оспорва аргументът, че след като е обявен за културно наследство с национално значение, той е собственост на държавата и се управлява от нея като филиал на Националния исторически музей. Оказа се, че по документи с такъв статут е само иконостасът на черквата.  Заради сериозното опушване на стените и реалната застрашеност на стенописите, от 2004-та година в храма \"Св. св. Теодор Тирон и Теодор Стратилат“ богослужения не се извършват, а свещниците са изнесени в предверието. В годините, когато той се третираше като държавна собственост, НИМ разкри и две щатни бройки за стопанисването на черквата и посрещането на туристите.  Как ще бъде решено това занапред и дали Неврокопска епархия ще запази музейния характер на обекта, ще реши БПЦ. Средновековният храм е едно от най-ценните у нас произведения на православното изкуство и едно от най-посещаваните места в района заради уникалната архитектура и стенописи, и най-вече сцената \"Сретение Господне\", която хората наричат „Иисус Христос в ракета“.", "date": "2019.02.04", "title": "Уникалният храм в Добърско официално става собственост на Българската православна църква"}
{"url": "https://www.faktor.bg/bg/articles/razsledvat-roditelska-nebrezhnost-za-zaginaloto-ot-tretiya-etazh-na-varnenskata-bolnitsa-dete", "text": "От Районната прокуратура във Варна съобщиха, че по случая с инцидента с двегодишното момченце, което почина след падане от третия етаж в родилното отделение на болницата \"Света Анна\", е образувано досъдебно производство по член 182, алинея 1-ва от Наказателния кодекс. Става дума за това, че родителят е оставил малолетното си дете без надзор и с опасност за физическото му развитие.  Детето е било на свиждане с двама възрастни, единият от които е майка му, но въпреки това се е провряло през парапета и е паднало от голяма височина.  Реакцията на лекарите е била светкавична. Извършена е била спешна операция, но въпреки това детето почина тази сутрин. Изследват се всички възможни версии за установяване причините за инцидента. Разследването продължава.", "date": "2019.02.04", "title": "Разследват родителска небрежност при падането на детето от третия етаж на болница"}
{"url": "https://www.faktor.bg/bg/articles/rumen-radev-nalozhi-veto-varhu-razporedba-ot-zakona-za-lichnite-danni", "text": "Държавният глава Румен Радев упражни правомощието си и върна за ново обсъждане в Народното събрание разпоредбa от Закона за изменение и допълнение на Закона за защита на личните данни с възражения срещу установените с § 26 критерии при обработването на лични данни за журналистически цели и за целите на академичното, художественото или литературното изразяване. Това съобщиха от Прессекретариата на държавния глава. Президентът подчертава, че европейският регламент, който е причина за приетите промени, изисква държавите членки на ЕС чрез закон да постигат помиряване на правото на защита на личните данни с правото на изразяване и информация. Едновременно с това обаче регламентът не съдържа, нито препоръчва да има превес и надмощие в упражняването на едното право над другото, т.е. защитата на личните данни да е за сметка на свободата на изразяване и информация. С формулираните 10 критерии, по които журналист, научен работник и писател следва да преценява и да доказва, че е използвал правомерно лични данни, се създава ненужна свръхрегулация. Изискването да се изпълняват тези критерии, дори и поотделно, представлява ограничение. То засяга същностното ядро на свободата на изразяване и информация като основно право, признато още в епохата на Просвещението в Европа, изпразва го от съдържание и неговото упражняване губи смисъл. Според държавния глава не е постигнато необходимото равновесие и разпоредбата с 10-те критерии се явява прекомерна, небалансирана мярка. Свръхрегулацията на хипотезите, в които ще има конкуренция между защитата на личните данни и свободата на изразяване и информация, води до силно накланяне на везните в полза на правото на защита на личните данни като „се жертва“ свободата на изразяване и информация. Така под формата на критерии за съразмерност със защитата на личните данни се прикриват законови ограничения на основни конституционни свободи.", "date": "2019.02.04", "title": "Румен Радев наложи вето върху разпоредба от Закона за личните данни"}
{"url": "https://www.faktor.bg/bg/articles/kakvo-da-pravim-s-blizkite-na-sadenite-po-narodniya-sad-ds-internirayte-gi", "text": "За разлика от 13-те главни състави на „народния съд”, заседавали в София за останалите 125 обикновени съдебни състави, заседавали в страната, се знае много малко. А тяхната противозаконност и жестокост не е по-малка от тази на главните състави в столицата, пише  .  Документите от архивите на ДС обаче хвърлят светлина не само върху участта на подсъдимите, но и на техните близки. Тук вече не се е разпореждал съда, а репресивният апарат на Българската работническата партия (комунисти). Така например в навечерието на „народния съд” в Пловдив на 16 януари 1945 г. местната ДС се обърнала с „много бърза” радиограма до отдел „Държавна сигурност в Дирекцията на Народната милиция в София с въпроса „какво да правим с домашните на подсъдимите?” Сложената от София резолюция гласи следното: „Домашните на най-злостните и закоравели фашисти (комунистите използват това определение като удобно средство за лепене на клеймо на всички онези, които не ги подкрепят, б.а.), които биха представлявали опасност за делото на ОФ, подлежат на интерниране.” Чрез интернирането стотици близки на осъдени по „народния съд” са били принудени от комунистическата власт да напуснат своите домове и заставени да бъдат принудително заселени на посочено от нея място, обикновено в някой затънтен и далеч от големите градове селище. Според статистиката в архивите само покрай дейността на „народния съд” са изселени 4325 семейства на близки на осъдени, като броят на членовете им възлиза на близо 12 000 души. Документът е включен в сборника „Държавна сигурност и промените в България септември 1944 – декември 1947” на Комисията по досиетата, 2011 г.", "date": "2019.02.04", "title": "Какво да правим с близките на съдените по „народния съд”? ДС: интернирайте ги"}
{"url": "https://www.faktor.bg/bg/articles/petar-stoyanov-1-1", "text": "\"Аз мисля, че събитията от 10 януари 1997 година и 4 февруари 1997 година, промениха всъщност много категорично посоката, по която беше тръгнала България\". Това заяви Петър Стоянов, държавен глава на България в периода 1997-2002 г. пред \"Фокус\" по повод събитията, довели до връщането на мандата на БСП на 4 февруари 1997 г.  „В известен смисъл нищо от това, което се случва днес – членство в НАТО, в Европейския съюз, еврофондове, участия в евроизбори, участия в европейски дебат с всички плюсове и минуси, разбира се - всичко това нямаше да го има, ако не се бе случило онова, което се случи след 4 февруари“, отбеляза Петър Стоянов.  „БСП беше принудена да върне мандата по онова време и е важно да се каже това, защото на 4 февруари аз очаквах представителите на БСП, тъй като вече бях връчил мандат за съставяне на правителство точно на тях“, припомни той. „На 4 февруари те дойдоха с една папка, в която имаше цял един Министерски съвет, заедно с министър-председател. Ако аз бях взел тази папка и я бях внесъл в Народното събрание, един кабинет на БСП щеше да бъде гласуван, тъй като мнозинството на БСП там беше абсолютно. Отказах да взема папката и свиках Консултативен съвет по национална сигурност“, обясни още Петър Стоянов.  Той уточни, че на Консултативния съвет по национална сигурност, чак след 4-5 часа, под натиска на всички останали партии и на протестиращите БСП са склонили да не съставят второ правителство. „Повече от 25 дни в България имаше масови протести, протести, които нямат аналог в днешно време. Протестираха хората не само в София, протестираше се в Пловдив, Варна, Бургас, Дупница, кажи речи в цяла България. Страната наистина беше пред гражданска война“, припомни Петър Стоянов. По думите му именно този огромен обществен натиск е принудил БСП да не състави второ правителство. „Аз назначих служебен кабинет и след него се отвори пътят за нови избори, които бяха спечелени от Съюза на демократичните сили (СДС) и бе съставено ново правителство начело с Иван Костов“, допълни Петър Стоянов.  „Служебният кабинет назначен от мен, подписа споразумението за въвеждане на Валутен борд. И в България бе укротена хиперинфлацията. Чрез Валутния борд и чрез получените финансови помощи, ние успяхме да закрепим финансово-икономическото състояние на България. Слава Богу тази политика беше продължена категорично от правителството на СДС по-нататък и България днес е това, което е. Също по време на служебния кабинет подадохме молбата на България за членство в НАТО. Това бяха 2 много важни според мен стратегически определящи събития, които за дълго време определиха съдбата на България“, коментира още Петър Стоянов.", "date": "2019.02.04", "title": "Петър Стоянов: Ако не бяха събитията от 4 февруари 1997 г., нямаше да сме членове на НАТО и ЕС"}
{"url": "https://www.faktor.bg/bg/articles/tazi-nosht-nastapva-godinata-na-zemnata-svinya", "text": "Китай се готви днес за тържествата по случай настъпването на Годината на земния глиган (известна още като Годината на земната свиня), съобщи ДПА. Лунната нова година е най-големият празник в Китай. Стотици милиони хора пътуват в този период, за да го отпразнуват със семействата си. Това е най-голямата годишна миграция на хора в света. Властите очакват, че през 40-те дни около новогодишните празници ще има общо близо 3 милиарда пътувания с кола, влак или самолет. Вечерта преди настъпването на Китайската нова година семействата се събират на традиционни вечери и гледат специалната новогодишна телевизионна програма. Децата получават червени пликчета с пари за късмет. Празненствата се предполага, че трябва да са шумни, така че могат да се очакват денонощни гърмежи на пиротехнически средства. Китайците правят така, за да подплашат \"старото чудовище\" - животното, под знака на което е преминала предходната година. От две години обаче фойерверките са забранени в някои от най-големите центрове, включително Пекин, Шанхай и Тянцзин. Всеки път Китайската нова година се пада на различна дата заради лунния календар. След като 2018 г. премина под знака на земното куче, утре настъпва Годината на земния глиган. Гадателите предсказват, че през нея ще има забавяне на икономиката, вълнения и природни бедствия.", "date": "2019.02.04", "title": "Тази нощ настъпва Годината на земната свиня"}
{"url": "https://www.faktor.bg/bg/articles/rusiya-ugovarya-kirgizstan-za-vtora-voenna-baza", "text": "Русия е готова да обсъди с Киргизстан идеята за откриване на втора руска военна база в централноазиатската страна. Това заяви днес руският министър на външните работи Сергей Лавров, цитиран от ТАСС. \"Това не е наша инициатива. Чухме за нея за пръв път\", увери Лавров в реч в Киргизко-руския славянски университет в Бишкек. В публикувано в петък интервю за ТАСС киргизстанският посланик в Русия Аликбек Джекшенкулов заяви, че допуска в южната част на страната да бъде открита още една военна база на Русия. Според него това ще се дължи главно на нарастващата терористична заплаха откъм Афганистан. Първата база на Русия в страната - военното летище Кант - се намира в Северен Киргизстан, припомня ТАСС. На среща с Лавров по-рано днес президентът на Киргизстан Сооронбай Жеенбеков отчете \"със задоволство положителната динамика в растежа на търговския стокообмен\" между двете страни. Предстоящото в най-скоро време посещение на руския президент Владимир Путин в Киргизстан \"ще демонстрира високото равнище на съюзническите връзки и стратегическото партньорство\", отбеляза той. Сооронбай Жеенбеков потвърди, че киргизстанското ръководство смята да лансира руския като език за междуетническо общуване в страната, каза след срещата Лавров. Спирането на действието на Договора за ликвидиране на ракетите със среден и малък обсег не означава, че се задава нова студена война, каза руският външен министър в речта си в университета. \"Дошла е нова епоха, характерна с това, че САЩ са поели курс към разрушаване на цялата система за контрол над въоръженията. Това е печално\", коментира Лавров. Русия се обявява за подобряване на контактите между Евразийската икономическа комисия и Европейската комисия, между ОНД и ЕС, между Организацията на Договора за колективна сигурност и НАТО, посочи Лавров. \"Виждаме нежеланието на западните ни колеги да общуваме в различни формати като равни - каза руският външен министър. - Гледаме спокойно на това. Високомерието и чувството за собствено превъзходство никога не са украсявали никого.\"", "date": "2019.02.04", "title": "Русия уговаря Киргизстан за втора военна база"}
{"url": "https://www.faktor.bg/bg/articles/razrushi-se-predpaznata-diga-na-reka-chaya", "text": "Опасност от ново наводнение в село Катуница. Разруши се предпазната дига на река Чая, която минава до къщите в селото и може да рухне всеки момент. Пред Bulgaria ON AIR председателят на общинския съвет в Садово Атанас Телчаров обяви, че към обяд няма опасност за хората, защото нивото на реката не е достатъчно високо. Той допълни още, че река Чая през последната година е преливала три пъти, а предпазната ѝ дига, която минава покрай селото, се е разцепила. Причината за това е изместване на коритото, което пък се дължи на незаконно добиване на инертни материали. Атанас Телчаров обясни, че са сигнализирани институциите, но по думите му подпорната стена не се води на нито една и никой не поема ангажимент, за да я ремонтира.", "date": "2019.02.04", "title": "Скъса се дигата на река Чая, село Катуница е заплашено от наводнение"}
{"url": "https://www.faktor.bg/bg/articles/natiskat-varhu-babish-se-zasilva", "text": "Премиерът милиардер на Чехия Андрей Бабиш е изправен пред необичайна политическа заплаха, след като местен съвет го призна за виновен за нарушаване на правилата за конфликт на интереси заради това, че притежава медии, докато в същото време заема висш пост, предаде \"Гардиън\". Съветът на Черношице, малка община с население от едва 7 хил. души, е първата чешка институция, която обявява, че премиерът все още контролира групата \"Агроферт\", включваща два национални вестника и радио станция, въпреки че той прехвърли активите си в тръст, за да избегне обвинения в нарушения. Според жалба, внесена от \"Трансперънси Интернешънъл\", Бабиш е крайният бенефициент на тръста и \"Агроферт\" продължава да е под контрола му. Съветът може да наложи относително скромното максимално наказание от 250 хил. чешки крони, но е възможно решението да има по-широк отзвук, повлиявайки на резултата от разследване на Европейската комисия за евросубсидиите за \"Агроферт\", започнало след жалбата на \"Трансперънси\". Бабиш реагира гневно на решението, което описа като \"политизирано\" и обеща да го обжалва.", "date": "2019.02.04", "title": "Натискът върху Бабиш се засилва"}
{"url": "https://www.faktor.bg/bg/articles/pochina-nay-velikiyat-ski-skachach-v-istoriyata", "text": "Четирикратният олимпийски шампион по ски скокове Мати Нюкянен е починал на 55-годишна възраст, обявиха от Международната федерация по ски (ФИС). Причината за смъртта му не се съобщава. През лятото на миналата година обаче Нюкянен обяви, че е болен от диабет. След края на състезателната си кариера той имаше и проблеми с алкохола. Мати Нюкянен е единственият ски скачач в историята с победи във всяко от петте големи състезания в този спорт. Той има четири олимпийски титли от Игрите в Сараево 1984 и Калгари 1988, а освен това е и сребърен медалист от 1984-а. Финландецът е петкратен световен шампион по ски скокове, четири пъти печели Световната купа и е двукратен носител на трофея в \"Четирите шанци\". Има и една титла от световното по ски полети от Планица 1985-а. В богатата си кариера има общо 130 старта, от тях 48 индивидуални победи и 76 качвания на подиума.", "date": "2019.02.04", "title": "Почина най-великият ски скачач в историята"}
{"url": "https://www.faktor.bg/bg/articles/sotir-tsatsarov-i-mladen-marinov-s-papata-v-abu-dabi", "text": "Главният прокурор Сотир Цацаров и вътрешният министър Младен Маринов са на двудневно официално посещение в Абу Даби, Обединените арабски емирства (4-5 февруари), по покана на главния федерален прокурор на ОАЕ д-р Хамад Сайф бин Мусалам ал Шамси.  Това съобщи днес пресцентърът на прокуратурата с уточнението, че програмата на българската делегация включва срещи с главния прокурор на ОАЕ и с Шейх Саиф бин Заейд ал Нахиян – заместник министър-председател и министър на вътрешните работи на ОАЕ. Основни теми на разговор ще са сътрудничеството по наказателноправни въпроси и противодействието на организираната престъпност и тероризма, както и всички въпроси от взаимен интерес. Припомняме ви, че вчера в Абу Даби кацна и папа Франциск на историческо посещение.", "date": "2019.02.04", "title": "Освен папата, Сотир Цацаров и Младен Маринов също са в Абу Даби"}
{"url": "https://www.faktor.bg/bg/articles/italiya-nalozhi-veto-na-zayavlenieto-na-es-che-priznava-huan-guaydo-za-vremenen-prezident-na-venetsuela", "text": "Италия  блокирала заявлението на Брюксел, че признава председателя на парламента на Венецуела Хуан Гуайдо  за временен президент на страната, съобщи пред РИА Новости дипломатически източник от Европейския съюз. „На неформалната среща на външните министри от ЕС на 31 януари – 1 февруари в Букурещ, Италия наложи вето на заявлението от името на ЕС, което трябваше да бъде направено от ръководителя на европейската дипломация Федерика Могерини, в което се казва, че Съюзът ще признае Гуайдо, ако не бъдат организирани нови президентски избори“, съобщи събеседникът на руската агенция. По неговите думи, след това Брюксел и Уругвай са анонсирали първото министерско заседание на международната контактна група за Венецуела. То ще се състои на 7 февруари във Венецуела. РИА Новости твърди, по мнението на редица експерти, ситуацията със заявлението за Венецуела е поредно потвърждение, че между членовете на Съюза няма единство по въпросите на външната политика. Конкретно, ръководителят на центъра за геополитически изследвания Eurocontinent Пиер-Еманюел Томан посочи, че европейските страни се стремят да намерят общ език със САЩ, за да покажат, че трансатлантическото партньорство функционира, но „зад това се крие стремеж да се скрие наличието на дълбоки разногласия в ЕС по въпросите на външната политика, както и пълното отсъствие на обща геополитическа визия за интересите на ЕС сред европейците“.", "date": "2019.02.04", "title": "Италия ще наложи вето на заявлението на ЕС, че признава Хуан Гуайдо за временен президент на Венецуела?"}
{"url": "https://www.faktor.bg/bg/articles/sadat-gledat-dela-sreshtu-politsai-vzeli-rushveti-za-blizo-milion", "text": "Рушвети за близо един милион лева, взети от полицаи на различни нива в системата на МВР, са влезли в съда след разследване на прокуратурата и „Вътрешна сигурност“ само за месец. Това показва справка в редица дела, заведени по чл. 238 от Наказателния кодекс през изминалата година, пише в-к Монитор. Проверката е заради разбитата преди около десет дни група от служители от Икономическа полиция към столичното четвърто районно, които рекетирали със суми между 500, 1000 и 2000 лева на месец собственици на заведения, гостилници и нощни барове. Всички те демонстрирали завиден начин на живот. Обличали се скъпо, карали лъскави коли и обитавали добре уредени имоти. Повечето от подобните дела са от средата на миналата година и са стартирали след множество сигнали за злоупотреби, и то в рамките на не повече от 40 дни. Само катаджиите, които са опитвали да манипулират системата за видеонаблюдение в патрулките, са около 800 души. Във „Вътрешна сигурност“ пък са постъпили сигнали за над 100 корумпирани служители, и то само в първата половина на годината. Заведените дела обаче са едва 15. Останалите сигнали са били проверени, а голяма част от тях са счетени за „частично основателни“. Преписките по тях обаче са предадени на прокуратурата. Всички процеси се разглеждат само за месец от съдилищата в страната и сумата по тях е за около 1 млн. лева. По някои от започналите дела вече има решения на първа инстанция, а други все още се точат. Едни от най-сериозните процеси се водят срещу цели групи, които са прибирали по 2500 лева на смяна, докато е трябвало да контролират пътната безопасност. Такава например е бандата, кръстена от вътрешното ведомство „Палките“. Именно в същото време от годината част от сформираното престъпно сдружение, облечено в униформи, получи по 3 и 4 години затвор. В редиците на заведените дела попада и бившият шеф на „Пътна полиция“ в Благоевград Данаил Стоицов, който също е подведен под отговорност за получаване на подкупи.", "date": "2019.02.04", "title": "Съдът гледат дела срещу полицаи, взели рушвети за близо милион"}
{"url": "https://www.faktor.bg/bg/articles/pochina-deteto-padnalo-ot-tretiya-etazh-v-bolnitsa-vav-varna", "text": "Почина детето, което падна от третия етаж в болницата „Света Анна” във Варна. Това потвърди Владимир Власаков, началник на интензивното и анестезиологично отделение, предаде Нова Телевизия. Въпреки усилията на лекарите, детето не е оцеляло. „Травмата беше прекалено тежка и несъвместима с живота”, обясни д-р Власаков. 2-годишното дете било с майка си на свиждане в родилното отделение в болницата. Слизайки по стълбите, детето се промушило през парапета и паднало на пода във фоайето.", "date": "2019.02.04", "title": "Почина детето, паднало от третия етаж в болница във Варна"}
{"url": "https://www.faktor.bg/bg/articles/protest-zaradi-frapirashto-oryazani-otsenki-na-telk-komisiite", "text": "Хора с увреждания и техни близки излизат на протест. Недоволството е заради фрапиращи случаи на драстично орязани оценки на ТЕЛК-комисиите, предаде бТВ. Дъщерята на Андриана е със синдром на Даун. При последното й преосвидетелстване – процентът пада от 90 на 80%, а чуждата помощ е отнета. Това автоматично намалява доходите на семейството. \"Да ни натикат 2 метра под земята, да изглежда по-европейски България, пейзажа им да бъде социално чист, да няма деца с увреждания\", коментира Андриана Андреева, майка на момиче със синдром на Даун. Майката не обвинява лекарите от ТЕЛК, защото те просто изпълняват новите правила. Те са в сила от половин година. При определяне на процента се взема предвид само основното заболяване на човека. Ако то носи поне 80%, а останалите му поне 50%, само тогава се добавят проценти. \"Беше казано, че трябва да се хванат тези, които са лъжливите телкове, и не зная доколко това не навреди повече на хората, които са със сериозни увреждания\", каза Веска Събева,от Асоциацията на родителите на деца с епилепсия. Такъв пример е Йорданка, която е с рядко заболяване. Жената казва, че комисията вместо да оцени основното й заболяване, оценява съпътстващо. Така вместо 80%, получава 30% и губи инвалидната си пенсия. \"Мисля, че това е просто някаква подигравка, да ми напишат диагноза, която е с психопроблеми, е абсурдно\", възмущава се Йорданка Петкова. Според гражданско проучване половината от хората, преминали преосвидетелстване, са ощетени. Здравното министерство засега мълчи по темата и не предоставя анализ. Днес пред ведомството недоволните се събират на протест.", "date": "2019.02.04", "title": "Фрапиращи оценки на ТЕЛК-комисиите - режат на поразия"}
{"url": "https://www.faktor.bg/bg/articles/aleks-sarchadzhieva-sprete-se-be-boil-banov-e-dobar-i-chesten-chovek", "text": "Аз познавам Боил Банов! И аз подкрепям Боил Банов! Защото е добър и честен човек! Спрете се, бе! Това написа във Фейсбук актрисата и вдовица на Иван Ласкин Александра Сърчаджиева. Коментарът е по повод изнесените данни от депутатката от БСП Елена Йончева за корупционни схеми с участието на министъра на културата Боил Банов. По думите й става дума за строителството на обект \"Ларгото\", културно-комуникационен комплекс „Сердика“ 2-3 етап, когато в качеството си на зам.-министър по културата Банов \"опрощава\" 700 хил. лева неустойка на фирмата-строител.", "date": "2019.02.04", "title": "Алекс Сърчаджиева: Спрете се, бе! Боил Банов е добър и честен човек!"}
{"url": "https://www.faktor.bg/bg/articles/bsp-vnyasa-signal-v-evropeyskata-sluzhba-za-izmami-zaradi-alo-banov-sam", "text": "В 14.00 часа народни представители от ПГ на „БСП за България“ ще внесат сигнал по скандала „Ало, Банов съм“ до Европейската служба за борба с измамите (ОЛАФ) в сградата на Европейската комисия в София, на ул. „Г. С. Раковски“ 124. Това съобщиха от пресцентъра на НС на БСП. Сигналът е подписан от лидера на БСП Корнелия Нинова, говорителя на групата Елена Йончева и група народни представители от левицата.", "date": "2019.02.04", "title": "БСП вняса сигнал в Европейската служба за измами заради \"Ало, Банов съм\""}
{"url": "https://www.faktor.bg/bg/articles/italiya-blamira-deklaratsiya-na-es-za-venetsuela", "text": "Италия блокирала съвместна декларация на 28-те външни министри на ЕС за Венецуела, пише „Политико“. Това станало в края на миналата седмица на среща на първите дипломати на страните членки на Съюза в Букурещ.  Проектодекларацията трябвало да бъде на върховния представител на ЕС за външната политика и сигурността Федерика Могерини от името на всички външни министри. В нея пишело, че целият Европейски съюз „подкрепа и признава“ Хуан Гуайдо като временен президент на Венецуела до провеждането на нови избори за държавен глава. Италия обаче наложила вето. Това показва колко слаба е общата външна политика на ЕС, коментира „Политико“. Все пак шведската външна министърка Маргот Валстрьом предложила друга проектодеклараци, която била подкрепена от 26 или 27 страни. Само позиция на Гърция не била съвсем ясна на присъстващите. Федерика Могерини обаче обявила край на дебата поради липса на консенсус. Тя обявила създаването на контактна група, състояща се от правителствени представители на страни от ЕС и Южна Америка. Тя ще проведе първата си среща на 7 февруари в уругвайската столица Монтевидео. През уикенда също били правени опити да се изработи обща позиция, твърдят дипломати пред изданието. Ултиматумът на ЕС към Николас Мадуро да свика предсрочни президентски избори изтече вчера. Сега вече всяка страна членка на ЕС трябва да реши какви стъпки ще предприеме. Австрийският канцлер Себастиан Курц написа в туитър, че ако Мадуро не изпълни исканията, Виена ще признае Хуан Гуайдо. Същото заяви и френският министър по европейските въпроси Натали Лоазо. Американският президент Доналд Тръмп заяви вчера, че не изключва военна намеса във Венецуела. „Това е една възможност“, каза той в интервю за Си Би Ес. Тръмп допълни, че Мадуро поискал среща с него преди няколко месеца. Президентът на САЩ обаче отказал, тъй като „ситуацията вече стигнала прекалено далеч“. Днес стана ясно, че Николас Мадуро отказва да обяви провеждането на нови президентски избори, въпреки острата реакция на Запада", "date": "2019.02.04", "title": "Италия бламира декларация на ЕС за Венецуела"}
{"url": "https://www.faktor.bg/bg/articles/prezidentat-na-irak-tramp-ne-e-iskal-razreshenie-ot-men-da-zapazi-amerikanskoto-voenno-prisastvie-v-stranata-ni", "text": "\"Ръководството на СА0Щ не е обсъждало с Ирак запазване на американското военно присъствие в страната с цел да бъде наблюдаван Иран\", заяви днес президентът на Ирак Бархам Салих, цитиран от Ройтерс и ТАСС. Президентът на САЩ Доналд Тръмп заяви пред телевизия Си Би Ес, че Вашингтон смята да запази военното си присъствие в Ирак, за да наблюдава Иран и целия Близък изток. Тръмп \"не е искал от Ирак разрешение да запази военното присъствие на САЩ с цел да бъде наблюдаван Иран. Правителството очаква от Вашингтон разяснения по повод числения състав и задачите на американските сили в Ирак\", цитира думи на Салих телевизия \"Скай нюз - Арабия\". Американските сили се намират в Ирак по силата на двустранно споразумение, каза той. Зам.-председателят на иракския парламент Хасан ал Кааби заяви по-рано, че по време на предстоящата сесия депутатите ще обсъдят законопроект, предвиждащ скъсване на споразумението по сигурността със САЩ и незабавно изтегляне на американския контингент. Ирак никога няма да стане плацдарм за агресия спрямо съседни страни, реагира след изявлението на Тръмп комисията по сигурността в иракският парламент.", "date": "2019.02.04", "title": "Президентът на Ирак: Тръмп не е искал разрешение от мен да запази американското военно присъствие в страната ни"}
{"url": "https://www.faktor.bg/bg/articles/vanshniyat-ministar-na-kosovo-kam-srabskiya-si-kolega-ivitsa-ako-ima-atentat-sreshtu-teb-da-znaesh-che-sme-nie-albantsite", "text": "На срещата на външните министри в Букурещ избухна конфликт между външния министър на Сърбия Ивица Дачич и албански политици. Косовският му колега Беджет Пацоли открито го заплаши с убийство, пише електронното издание на сръбския ежедневник „Курир“.  Безпрецедентен дипломатически скандал се състоя на среща на външните министри в Букурещ, когато косовският външен министър Беджет Пацоли открито заплаши с убийство сръбския си колега Ивица Дачич! Пацоли, както е научил от свой източник сръбският ежедневник, „безсрамно и на сръбски“ е казал на Дачич: „Ако има атентат, да знаеш, че сме ние, албанците“. По-рано първият дипломат на Сърбия отбелязва, че на масата има двама министри на външните работи на Косово, визирайки това, че и.д. началник на дипломацията на Албания Гент Чакай е родом от Косово. „Защо Косово има двама външни министри на масата? Това е тежка провокация на (премиера на Албания) Еди Рама“, заяви Дачич. „Иначе Рама е и министър-председател и министър на външните работи на Албания, но Чакай е и.д. министър на външните работи, след като Рама му прехвърли всичките си правомощия. Тук е и косовският министър Пацоли“. На въпроса на Дачич отговорил Чакай, като посочил, че тази провокация е могла да дойде и по-рано, защото Косово и тогава е имало двама външни министъра, визирайки самия Дачич. „Вие сте от Призрен, нали? Аз съм албанец от Косово и тук представлявам Албания“, заявил той. На това, както научава „Курир“ от добре информиран източник, сръбският външен министър не е останал длъжен. Дачич им е отговорил с едно изречение: „Да, прави сте, всички сме от Сърбия, Косово е Сърбия“. „Разгневен и неспособен да направи нищо“, Пацоли го заплашил с убийство, а след това Дачич отбелязал само: „Много си нервен“. „Това не е обикновена заплаха, а нещо много сериозно и изключително недопустимо, защото идва от длъжностни лица и е публично оповестено“ - казва събеседникът на сръбското издание.", "date": "2019.02.04", "title": "Външният министър на Косово към сръбския си колега: Ивица, ако има атентат срещу теб, да знаеш, че сме ние, албанците"}
{"url": "https://www.faktor.bg/bg/articles/danchila-ne-sam-vidyala-nyakoy-da-doyde-v-evropeyskiya-parlament-i-da-kazhe-iskam-rezolyutsiya-za-frantsiya", "text": "Румънската премиерка Виорика Дънчила обвини западноевропейските лидери в двойни стандарти заради критиките към страната й заради корупция и мерките срещу антиправителствени протести. Дънчила, чиято страна в момента е ротационен председател на Европейския съюз, подчерта, че корупцията е проблем и за Западна Европа. А нейните лидери не са осъдили публично сблъсъците на френската полиция с демонстранти от движението на „жълтите жилетки“. „На Румъния не се разрешава това, което е позволено на други страни“, каза Дънчила в интервю за „Политико“. „Това е двоен стандарт. Не съм видяла никого да дойде в Европейския парламент и да каже „Искам резолюция за Франция“, изтъкна тя. Критици на управляващата в Румъния Социалдемократическа партия твърдят, че тя се опитва да отслаби независимостта на правосъдието и по този начин да помогне на политици, обвинени в корупция.   Дънчила също така заяви, че не е справедливо само нейната страна и България да са обект на мониторинг с годишния доклад на Европейската комисия по механизма за сътрудничество и проверка.   „Беше казано, че този механизъм е предназначен да помогне на Румъния и България в борбата с корупцията. Виждала съм много големи случаи на корупция в Холандия, във Франция, в Германия. Но никой никога не е искал въвеждането на подобен механизъм за тези страни“, каза премиерката на Румъния. Идните дни тя ще разговаря с европейските лидери, за да ги успокои за състоянието с демокрацията и върховенството на закона в родината й. В четвъртък й предстои среща с председателя на Европейския съвет Доналд Туск.", "date": "2019.02.04", "title": "Дънчила: Не съм видяла някой в Европейския парламент да каже „Искам резолюция за Франция\""}
{"url": "https://www.faktor.bg/bg/articles/erdogan-prizna-che-pravitelstvoto-mu-poddarzha-kontakti-s-rezhima-na-asad", "text": "Президентът на Турция Реджеп Тайип Ердоган обяви, че правителството му поддържа контакти на \"ниско равнище\" с правителството на Сирия посредством специалните служби на двете страни, съобщава \"Франс прес\". Това е първото потвърждение, че между Анкара и Дамаск има преки контакти. \"Макар и това да е вашият враг, не можете да скъсате всички връзки с него\", коментира Ердоган пред турската държавна телевизия. Той настоя, че територията на Сирия не трябва да бъде разделяна, като изтъкна: \"Ние не защитаваме фрагментирането на сирийския народ.\"  Турският държавен глава добави, че Демократичната партия на народите в Турция е същата организация като Кюрдската работническа партия (ПКК), \"Отрядите за народна защита\" на сирийските кюрди, както и тяхното политическо крило Партия \"Демократичен съюз\". Ердоган изрази надежда, че САЩ ще се изтеглят скоро от Сирия, защото Турция не желае да живее под заплахата на подкрепяните от Вашингтон кюрдски милиции. Ердоган също така обяви, че ще проведе разговори с руския си колега Владимир Путин в руския черноморски курорт Сочи на 14 февруари.", "date": "2019.02.04", "title": "Ердоган призна, че правителството му поддържа контакти с режима на Асад"}
{"url": "https://www.faktor.bg/bg/articles/lavrov-skochi-sreshtu-sasht", "text": "аявлението на президента на САЩ Доналд Тръмп за възможна употреба на сила във Венецуела подкопава основите на международното право, заяви в понеделник външният министър на Русия Сергей Лавров, в рамките на изказване в Киргизко-руския славянски университет в Бишкек, предава *ТАСС*. „САЩ не крият, че искат да сменят режима на всяка цена\", посочи Лавров. „В тази връзка вчера Тръмп заяви, че оставя на масата варианта за военна намеса. Това подкопава всички основи на международното право\". Русия подкрепя инициативата на Уругвай и Мексико за провеждане на конференция в Монтевидео на 7 февруари за мирно разрешаване на политическата криза във Венецуела, заяви руският външен министър. „Ще подкрепяме инициативите на отделни латиноамерикански страни, конкретно Мексико и Угугвай\", подчерта той. „Тези усилия целят създаването на условия за общонационален диалог с участието на всички политически сили във Венецуела\". Както отбеляза Лавров, претенциите на Европейския съюз за водеща роля в посредничеството за разрешаване на кризата в южноамериканската страна предизвикват въпроси в Москва. Ръководителят на руското дипломатическо ведомство напомни, че по-рано ЕС излезе с инициатива за създаване на контактна група, в която е включил своите членове и съпоставим брой латиноамерикански страни. „Никой не знае на основата на какви критерии е направено това. Даже не поканиха нито нас, нито китайците, нито даже американците\", обърна внимание Лавров. „Би било по-ефективно всички заинтересовани в разрешаването на кризата във Венецуела първо да се съберат да поговорят помежду си, преди да бъде обявявано каквото и да е\". „Самата претенция на ЕС за водеща роля в посредническите усилия предизвиква въпроси, защото това посредничество идва от страни, които в мнозинството си се присъединиха към ултиматума за провеждане на нови президентски избори във Венецуела\", подчерта руският външен министър.", "date": "2019.02.04", "title": "Лавров скочи срещу САЩ: Употребата на сила във Венецуела подкопава международното право"}
{"url": "https://www.faktor.bg/bg/articles/madrid-i-london-priznaha-guaydo-za-prezident", "text": "Мадрид призна днес венецуелския опозиционен лидер Хуан Гуайдо за действащ президент на латиноамериканската страна, предаде АФП. Испанският премиер Педро Санчес посочи, че правителството му настоява Гуайдо бързо да свика нови избори. Решението на Мадрид бе последвано от Лондон, който също призна опозиционера за временен държавен глава „до провеждането на нови избори“. „Надяваме се това да ни доближи до край на хуманитарната криза“, написа в туитър британският външен министър Джереми Хънт. Франция обяви по-рано днес, че Хуан Гуайдо „има легитимността да организира президентски избори“, след като държавният глава Николас Мадуро отхвърли европейския ултиматум да свика предсрочен вот. „Изправени преди отказа на Мадуро, ние смятаме, че Гуайдо има възможностите и легитимността да организира тези избори“, каза френският външен министър Жан-Ив Льо Дриан. Запитан дали Париж признава опозиционния лидер за временен президент, френският топдипломат не отговори директно, а уточни, че предстоят разговори с европейските съседи. Преди по-малко от две седмици Хуан Гуайдо се самопровъзгласи за временен президент на Венецуела, а Николас Мадуро осъди тази стъпка и я определи като опит за преврат.", "date": "2019.02.04", "title": "Мадрид и Лондон признаха Гуайдо за президент"}
{"url": "https://www.faktor.bg/bg/articles/mihail-konstantinov-1-4", "text": "Скандалите между двете големи партии ГЕРБ и БСП създават благоприятна почва за появата на трети играч. Това каза в интервю за сутрешният блок „Добро утро България“ на Радио „Фокус“ политическият анализатор проф. Михаил Константинов.  \"Яростната кампания срещу правителството не трупа особен позитив на БСП – макар, че те удариха тавана, а ГЕРБ почти удариха дъното – сякаш чукат по една и съща плоскост. БСП обаче чука отдолу нагоре, а пък ГЕРБ е стъпил там и се опасяват управлението „да не се продъни“. Това е политическата ситуация у нас в момента“, коментира проф. Михаил Константинов.  По думите му аферата „Ало, Банов съм“, ще има продължителност на живот още 2-3 дни, докато пространството не бъде запълнено от друг, пореден скандал, предпоставка за какъвто безспорно ще има около изборите.  „Българският народ е свикнал с тези разправии, не знам колко му действат вече. До изборите има 3 месеца, така че кой знае какво още ще се случи. Време е да вложим малко разум в българската политика и то за обсъждането на нещо важно като корупцията, която е много тежък проблем у нас. Наскоро пак бяхме класирани назад в корупционната класация, а хората чувстват това и на битово, и на по-високо ниво, посочи математикът. Той добави още, че заиграването с обществено чувствителна тема като корупцията от страна на опозицията не е случайно, но няма да донесе желания ефект. Край тъч линията на голямата политика загряват различни играчи, готови да се възползват от създалата се ситуация, каза още политическият анализатор.", "date": "2019.02.04", "title": "Проф. Константинов: Скандалите между ГЕРБ и БСП са почва за появата на трети играч"}
{"url": "https://www.faktor.bg/bg/articles/antoniy-galabov-1-4", "text": "Политологът Антоний Гълъбов коментира скандала \"Ало, Банов съм\", както го кръсти създателката му Елена Йончева. \"Губят всички. Формата ориентира нещата към някакъв вид партийна пропаганда и атака. Става дума за изявление на народен представител и изпращане на сигнал към медиите, а не към прокуратурата. Едно сериозно разследване не би се развило по този начин. Острата конфронтация на БСП е път без изход, защото атмосферата на изборната им кампания няма нищо общо с европейското. Нека отбележим, че този, който е направил записа на Боил Банов, е държал информацията 3 години\". Това заяви пред BGonAir политологът Антоний Гълъбов. Той допълни, че натрупването на скандали и истерия не водят до политически резултат.  \"Скандалът \"Ало, Банов съм\" е опит за печелене на време. БСП очевидно не е готова за избори. Съжалявам, че президентът стои извън институцията си. Не чух какво са свършили назначените от него. Това не беше отчет, а очерк. Усеща се липсата на президент. Отчет на срещата с журналистите направи вицепрезидентът Илияна Йотова\", добави още проф. Гълъбов.", "date": "2019.02.04", "title": "Антоний Гълъбов: Усеща се липсата на президент, Радев не прави отчети, а очерци"}
{"url": "https://www.faktor.bg/bg/articles/dnes", "text": "Днес от 18 часа днес граждани се събират пред пилоните на НДК в подкрепа на преседателя на ВКС Лозан Панов. Шествието ще тръгне в 18.40ч.  Съдебната палата. Организатор е Инициатива „Правосъдие за всеки”. Повод за гражданския протест е започналата процедура за проверка на председателя на Върховния касационен съд (ВКС) Лозан Панов. Според Инициатива \"Правосъдие за всеки\"  целта е евентуалното отстраняване на Панов от поста му. До въпросната проверка се стигна, след като съдиите от спецсъда поискаха ревизия на Панов. Причината е възложена от него проверка на дейността на Апелативния спецсъд, заради случая \"Десислава Иванчева\". Именно по него Панов постанови проверка на действията на Апелативния спецсъд от ВКС. До тези действия се стигна, след като при второ искане Иванчева и заместничката ѝ в \"Младост\" Биляна Петрова да бъдат пуснати под домашен арест, Апелативният спецсъд спря изпълнението на решението, докато се произнесе по жалба на прокуратурата срещу решението на първата инстанция двете да бъдат пуснати. Проверката на Панов трябва да приключи до 20 февруари, но може да бъде удължена и до 20 март.", "date": "2019.02.04", "title": "Днес от НДК тръгва шествие в подкрепа на Лозан Панов"}
{"url": "https://www.faktor.bg/bg/articles/revizoro-se-yadosa-zashto-vyarvate-na-glupostite-na-hora-koito-samo-prechat", "text": "Едни хора искат специални условия, каквито не съществуват никъде  – това са около 150 камиона. Те искат хем да са превозвачи, хем да са собственици на бензиностанции, обясни депутатът от „Обединени патриоти” Емил Димитров-Ревизоро в студиото на бТВ. \"Няма разлика между малките и големите търговци. Навсякъде е така. Жената на село, която продава хляб в малкия магазин, е в същото положение като продавача в големия магазин в града с многото хлябове. Така е и при бензинастанциите. Целта ни е да съберем повече пари за пенсии. При бензиностанциите всички са търговци на дребно. На тези хора все някой друг им е виновен\", ядоса се Ревизоро. \"Защо вярвате на глупости? Как да помогнеш, когато има хора, които само пречат. Целта на Закона за горивата е да се събират повече пари, които да се дават за пенсии. Някои хора в парламента въобще не се занимават с тази тема. Най-големите приходи в хазната са от акцизите на цигари и от търговия с горива\", посочи депутатът. \"Аз разговарям с хората, които имат легален бизнес. Тези хора не искат да се впишат в легалния бизнес. Те искат да са превозвачи и търговци на горива, но без официално да са такива. Категорично няма лобиране за едрия бизнес. Аз лобирам за легалния бизнес\", заяви още той и уточни, че земеделците и ведомствените бензиностанции са били отделени и няма проблем с тях. Законът е в сила, но има 6 месеца да се изработи наредба, уточни Емил Димитров.", "date": "2019.02.04", "title": "Ревизоро се ядоса: Защо вярвате на глупостите на хора, които само пречат?"}
{"url": "https://www.faktor.bg/bg/articles/operatsiyata-na-pentagona-veren-patriot-stapi-i-na-granitsata-s-meksiko", "text": "САЩ ще изпратят 3750 военни на югозападната граница с Мексико за три месеца, за да окажат допълнителна подкрепа на митническите и граничните служители, съобщи днес министерството на отбраната, цитирано от Ройтерс. С това общият брой на военнослужещите на активна служба, изпратени там в помощ на агенцията \"Митници и гранична охрана\", ще стане приблизително 4350. Операцията на Пентагона \"Верен патриот\" за противодействие на нелегалната имиграция се осъществява по указание на президента на САЩ Доналд Тръмп. На 9 ноември 2018 г. той подписа указ, с който разпорежда да се отказва предоставяне на убежище на чуждестранни граждани, пресекли нелегално границата с Мексико, припомни ТАСС.", "date": "2019.02.04", "title": "Операцията на Пентагона \"Верен патриот\" стъпи и на границата с Мексико"}
{"url": "https://www.faktor.bg/bg/articles/nameriha-ostanki-ot-samoleta-v-koyto-letyal-i-futbolistat-emiliano-sala", "text": "Намерени са отломките на изчезналия в района на Ламанша самолет, с който пътуваха футболистът Емилиано Сала и пилотът Дейвид Иботсън, съобщи телевизия \"Скай нюз\", цитирана от Ройтерс. \"Семействата на Емилиано Сала и на Дейвид Иботсън бяха уведомени от полицията\", съобщи ръководителят на операцията по издирването Дейвид Мърнс, цитиран от ДПА. Самолетът на родения в Аржентина двайсет и осем годишен нападател изчезна от радарите на 21 януари, след като излетя от френския град Нант към уелския град Кардиф, където Сала трябваше да направи дебют за новия си клуб \"Кардиф сити\".", "date": "2019.02.04", "title": "Намериха останките от самолета, с който е летял футболистът Емилиано Сала"}
{"url": "https://www.faktor.bg/bg/articles/legendata-rodzhar-uotars-spasi-dve-detsa-ot-uzhasite-na-voynata-v-siriya", "text": "Фронтменът на \"Пинк Флойд\" – легендарният Роджър Уотърс, използва частния си самолет, за да спаси две деца, които през последните 4 години са живеели в контролирани от \"Ислямска държава\" райони на Сирия.  В раздираната от война, бомби, експлозии и разруха Сирия, 11-годишният Махмуд и 7-годишният Айуб Ферейра живеят в така наречения халифат на \"Ислямска държава\". Двете братчета от Тринидад и Тобаго са отведени там от баща им – боец в терористичната групировка, разказва репортаж на \"България от Еър\".  Двете момчета обаче се оказват изоставени на улицата. Те са настанени в лагер за семейства на убити или осъдени бойци на терористичната групировка. От преживения ужас децата са забравили дори името на майка си и пазят жив спомена за нея само чрез снимка.  Правозащитна оргазнизация се заема със случая, но той се оказва доста сложен. Адвокат, който се заема с казуса и приятел на легендарния Роджър Уотърс, търси помощ от него. И той откликва веднага. Уотърс, който е известен с левичарските си убеждения и не крие своите симпатии към Русия и режима на Путин, може би не иска да знае кой стои зад войната в Сирия и трагедията на обикновените хора в страната на Асад, които са превърнати в невинни жертви на този конфликт.", "date": "2019.02.04", "title": "Легендата Роджър Уотърс спаси две братчета от ужасите на войната в Сирия"}
{"url": "https://www.faktor.bg/bg/articles/maduro-otkazva-da-nasrochi-novi-prezidentski-izbori-vav-venetsuela", "text": "Президентът на Венецуела Николас Мадуро отхвърли категорично поставения му от няколко европейски страни ултиматум за насрочването на нови президентски избори. Германия,  Франция, Испания, Холандия, Португалия и Великобритания дадоха преди седмица срок на Мадуро до полунощ днес да обяви избори за президент. Те предупредиха, че в противен случай ще признаят Хуан Гуайдо за президент, както направиха САЩ и повечето държави в Латинска Америка. За днес е насрочено заседание, посветено на кризата във Венецуела, на така наречената  „Група от Лима”. Тя обединява 14 страни от Латинска Америка и Канада.", "date": "2019.02.04", "title": "Мадуро отказва да насрочи нови президентски избори във Венецуела"}
{"url": "https://www.faktor.bg/bg/articles/w-rusiya-emigratsiyata-e-neosashtestvima-mechta", "text": "Все по-малко жители на Русия планират да напуснат страната, показва допитване на центъра \"Левада\", чиито данни помества \"Комерсант\" - броят на гражданите, \"със сигурност нежелаещи да се изселят в чужбина\", е стигнал шестгодишен максимум и възлиза на 61 процента.   Почти същият брой жители на федерацията - 58 на сто, не са излизали в чужбина през последните 5 години. Според политолога Абас Галямов това \"работи в полза на властта\". \"Хора, които никога не са били примерно в Европа, може по-лесно да бъдат убедени, че там цари надмощие на сексуалните малцинства и омраза към Русия\", казва той.   По-заможните хора в Русия подкрепят по-слабо властта, защото \"редовно пътуват в чужбина и виждат всичко с очите си, а останалите, щат не щат, гледат на света с очите на родните телевизионни пропагандисти\", обяснява експертът пред \"Комерсант\", цитиран от Би Би Си. За повечето хора в Русия идеята да емигрират е \"неосъществима мечта\", заявява социоложката от \"Левада\" Наталия Зоркая.   \"Равнището на бедност е такова, че хората не могат дори да си представят емиграцията като реална възможност - нямат нито материалните средства за целта, нито тласък под формата на подобни нагласи в обкръжението им\", изтъква тя.   Идеята за емиграция обмислят 27 на сто от жителите на Русия, желаещи \"да живеят така, като живее едно средно семейство в Западна Европа и САЩ\". Сред онези, които виждат в сегашния си живот оцеляване, \"макар и на най-примитивно равнище\", искат да емигрират едва 18 на сто.   В Русия възрастта влияе най-силно на готовността за изселване от страната. В групата от 18 до 24 години 41 на сто заявяват, че имат желание да заживеят в чужбина. Младите имат и по-добро отношение към своите сънародници-емигранти. Деветдесет и шест на сто в тази възрастова група гледат на емигрантите \"позитивно\" или \"неутрално\". Най-лошо гледат на емигрантите хората над 55-годишна възраст - отрицателно мнение за тях изразяват 23 на сто. (БТА)", "date": "2019.02.04", "title": "В Русия емиграцията е неосъществима мечта"}
{"url": "https://www.faktor.bg/bg/articles/evakuirat-elizabet-vtora-pri-razmiritsi-zaradi-brekzit", "text": "Властите във Великобритания ще евакуират кралица Елизабет II и членовете на кралското семейство, ако се стигне до размирици в Лондон заради излизането на Обединеното кралство от ЕС без споразумение. Това съобщи в. \"Сънди таймс\", като се позовава на анонимен източник от правителството. Евакуационните планове фигурират още от времето на Студената война, когато Великобритания разглежда сериозно заплахата от нападение с ядрено оръжие от СССР. Изданието не съобщава къде точно ще бъде отведена Нейно Величество в случай на спешна евакуация, но се смята, че има подготвени тайни къщи в страната, снабдени с провизии за кралското семейство. Според друга информация планът включва и извеждане на кралицата извън страната, а за това е предвиден специален кораб, който да отпътува с кралското семейство. Консерваторът и отявлен привърженик на Брекзит Джейкъб Рийс-Мог заяви, че наличието на такъв план за евакуация ще предизвика ненужна паника, тъй като кралското семейство не е било евакуирано дори когато Лондон е бил бомбардиран по време на Втората световна война. Великобритания трябва да напусне Европейския съюз на 29 март 2019 г. след референдум, на който гражданите гласуваха в подкрепа на Брекзит. На 15 януари Камарата на общините отхвърли Договора с ЕС за излизане от общността, договорен през ноември миналата година. За да влезе в сила, сделката за Брекзит трябва да бъде одобрена от британските законодатели, както и да бъде ратифицирана от всички страни в ЕС. Примиерката Тереза Мей пък обяви, че ще се бори за Великобритания и е решена да не отлага датата на Брекзит.", "date": "2019.02.04", "title": "Евакуират Елизабет Втора при размирици заради Брекзит"}
{"url": "https://www.faktor.bg/bg/articles/dzhigit-vtreshti-shofyori-po-okolovrastnoto-leti-s-280-km/chas", "text": "Клип на шофьор, който с 280 километра в час изпробва новия си автомобил по Околовръстното шосе в София, предизвика вълна от възмущение и негативни коментари в социалните мрежи. Максималната разрешена скорост по пътя е 80 км/ч., съобщава dir.bg.  заснето от спътник на шофьора, бе публикувано в страницата на Tunning bg във Фейсбук. От него става ясно, че автомобилът Нисан GT-R е тунингован и крие под капака си 900 конски сили. Водачът преминава на червен сигнал на светофар, наричайки случайни пешеходци \"ненормалници\". Докато автомобилът \"лети\" по пътя, от колоните в купето се чува чалга. \"Пълни олигофрени...Сега трябва да конфискуват колата в полза на държавата и без книжка до живот\"; \"Нямам думи. После дришльовците защо това, защо онова и най-вече защо хората по пътищата се бият и псуват. Такива малоумници заслужават да ходят пеша до живот!\" и \"Уникален български селянин, каращ с превишена скорост в населено място и минаващ на червено. Поне да не се беше снимал,бе Ганьо?\", са само част от гневните постове под видеото. Един от потребителите пък е сигнализирал в СДВР за клипа.", "date": "2019.02.04", "title": "Джигит втрещи шофьори по Околовръстното, \"лети\" с 280 км/час"}
{"url": "https://www.faktor.bg/bg/articles/boyko-borisov-shte-se-sreshtne-s-premiera-na-republika-makedoniya-zoran-zaev", "text": "Премиерът Бойко Борисов ще проведе среща с министър-председателя на Република Македония Зоран Заев, който е на посещение в София. Това съобщиха от Правителствената информационна служба. Двамата ще обсъдят развитието на сътрудничеството в различни сектори, проекти в сферата на инфраструктурата и транспорта, както и изпълнението на Договора за приятелство, добросъседство и сътрудничество.  В делегацията на министър-председателя Зоран Заев ще бъде министърът на културата на Република Македония Асаф Адеми. Той заедно с българския си колега Боил Банов ще поднесат венец пред бюст-паметника на Гоце Делчев в столичния парк „Борисова градина“ по случай 147-годишнината от рождението на революционера. По време на посещението министрите на културата на двете страни - Боил Банов и Асаф Адеми ще подпишат „Програма за сътрудничество в областта на културата” между България и Република Македония.", "date": "2019.02.04", "title": "Борисов ще се срещне с премиера на Македония Зоран Заев"}
{"url": "https://www.faktor.bg/bg/articles/putin-se-sreshta-s-erdogan-i-rohani-v-sochi", "text": "Руският президент Владимир Путин ще се срещне с президентите на Турция Реджеп Тайип Ердоган и на Иран Хасан Рохани в руския черноморски курорт Сочи на 14 февруари, съобщиха от Кремъл, цитирани от РИА Новости. Президентът Ердоган заяви, че на 14 февруари ще се срещне с Путин в Сочи, съобщи ТАСС, като цитира Анадолската агенция. Путин заяви миналия месец, че ще свика среща с Ердоган и Рохани, за да обсъдят ситуацията в Сирия. Трите страни казват, че искат политическо уреждане на сирийския конфликт, но Русия и Иран подкрепят сирийския президент Башар Асад, а Турция, заедно със съюзниците си от НАТО, иска той да подаде оставка, отбелязва Ройтерс. Същевременно Ердоган заяви, че неговото правителство поддържа контакт със сирийския режим на \"ниско ниво\", чрез шпионска агенция. Турското правителство прекрати връзките си с Дамаск, след кръвопролитията през март 2011 г., с които започна гражданската война в страната. Коментарите на Ердоган за първи път потвърждават тези директни ниски връзки с Дамаск. \"Дори ако това е врагът ти, не трябва да късаш връзките си с него, защото може да ти потрябват\", допълва още Ердоган.", "date": "2019.02.04", "title": "Путин посреща Ердоган и Рохани на 14 февруари в Сочи"}
{"url": "https://www.faktor.bg/bg/articles/maksimalnite-temperaturi-shte-dostignat-do-17-gradusa", "text": "Днес над страната ще има разкъсана облачност, значителна над Западна България. В Дунавската равнина ще духа слаб запад-северозападен вятър. Максимални температури между 12 и 17°, в северозападните райони отново по-ниски. Атмосферното налягане е малко по-високо от средното за месеца - ще продължи да се повишава, съобщи „Фокус”.  Над Черноморието ще преобладава слънчево време с разкъсана средна и висока облачност. В следобедните часове ще духа слаб югоизточен вятър. Максимални температури на въздуха: 11°-16°. Температурата на морската вода е 6-7°. Вълнението на морето ще бъде 2-3 бала. Над планините ще има разкъсана облачност, значителна над Рило-Родопската област. Ще духа слаб, по високите части умерен югоизточен вятър. Максимална температура на височина 1200 метра около 9°, на 2000 метра – около 4°.", "date": "2019.02.04", "title": "Почти пролет, максималните температури ще достигнат до 17 градуса"}
