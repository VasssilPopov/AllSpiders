{"url": "https://www.faktor.bg/bg/articles/v-sryada-idva-stud", "text": "В сряда настъпва съществена промяна на времето. Още сутринта от северозапад облаците бързо ще се увеличават,  а около и след обед на много места ще превали. По-съществени валежи се очакват в централните и планинските райони на страната – до 10 -15 литра на кв. м. Вятърът ще обърне посоката си от северозапад, ще се усили - особено в Дунавската равнина, а с него и температурите ще започнат бързо да се понижават. Сутрешните ще са все още положителни – между 3 и 8 градуса, а максималните ще са със 7-8 градуса по-ниски. Очакваме термометрите да не показва  повече от 12 – 19 градуса. В планините ще е облачно, мъгливо и с превалявания. На височина до 1700 метра валежите ще са от дъжд, а над тази граница – от сняг. Вятърът ще се усили. Температурите ще се понижат и над 2000 метра ще останат отрицателни. Понижението на температурите ще продължи и в четвъртък ще бъде най-студено. Сутринта температурите ще са около нулата, а максималните - между 8 и 13 градуса. Хубавата новина е че валежите навсякъде ще спрат, а облаците ще се разкъсат. Без валежи и с разкъсана облачност ще остане и в петък и събота, а температурите малко ще се повишат. В неделя над Източна България отново ще се заоблачи, а на запад ще остане предимно слънчево.", "date": "2019.03.25", "title": "В сряда идва студ"}
{"url": "https://www.faktor.bg/bg/articles/novini/svyat/mayk-pompeyo-prikani-rusiya-da-spre-da-podkrepya-venetsuelskiya-prezident", "text": "Държавният секретар на САЩ Майк Помпейо е приканил Русия да \"прекрати неконструктивното си поведение\" в подкрепа на венецуелския президент Николас Мадуро. Според съобщението на Държавния департамент той е направил това по време на телефонен разговор с руския външен министър Сергей Лавров, предаде Ройтерс.  \"Секретарят каза на руския външен министър Сергей Лавров, че САЩ и страните от региона няма да стоят безучастни, докато Русия изостря напрежението във Венецуела\", каза говорителят на ведомството Робърт Паладино. По думите му в състоялия се днес разговор Помпейо е осъдил руската военна помощ за \"нелегитимния режим\" на Мадуро.", "date": "2019.03.25", "title": "Майк Помпео призова Русия да спре да подкрепя венецуелския президент"}
{"url": "https://www.faktor.bg/bg/articles/novini/svyat/samolet-za-germaniya-katsna-v-shotlandiya", "text": "Самолет на компанията „Бритиш Еъруейз”, който трябваше да лети до Дюселдорф, кацна в Единбург по погрешка, съобщава ВВС. Причината за кардиналната грешка е в неправилно подаване на документацията за полета. Пътниците осъзнали, че не са там, закъдето са тръгнали, чак след като кацнали и чули, че ги приветстват с добре дошли в Единбург. Полетът е бил пренасочен и по-късно машината е кацнала в Дюселдорф. От авиокомпанията разследват случая. „Извинихме се на нашите клиенти за това прекъсване на тяхното пътуване и ще се свържем с всеки индивидуално”, посочиха в официална позиция от „Бритиш Еъруейз”. Все още не е ясно какъв е бил броят на засегнатите от грешката пътници. От компанията допълниха, че объркването не идва от пилота и че той е поел по курса към Шотландия, след като от въздушния контрол са му дали тези указания. Някои от пътуващите се оплакаха в „Туитър”.", "date": "2019.03.25", "title": "Самолет за Германия кацна в Шотландия"}
{"url": "https://www.faktor.bg/bg/articles/novini/svyat/rumaniya-i-honduras-shte-priznayat-yerusalim-za-stolitsa-na-izrael", "text": "Лидерите на Румъния и Хондурас обявиха, че ще признаят Йерусалим за столица на Израел, предаде БТА. Румънският премиер Виорика Дънчила и президентът на Хондурас Хуан Орландо Ернандес направиха тези съобщения на годишната конференция на Американско-израелския комитет по обществени въпроси (AIPAC) във Вашингтон. Изявленията им бяха приветствани от израелски политици. Американският президент Доналд Тръмп призна Йерусалим за столица на Израел - ход, който беше приветстван от Израел. Примерът му беше последван и от Гватемала. Това действие разгневи палестинците, които гледат на Източен Йерусалим като на столица на тяхна бъдеща държава. Повечето страни имат посолства в Тел Авив поради чувствителността на въпроса за Йерусалим. Палестинците и по-голямата част от международната общност заявяват, че окончателният статут на града трябва да бъде определен чрез преговори.", "date": "2019.03.25", "title": "Румъния и Хондурас ще признаят Йерусалим за столица на Израел"}
{"url": "https://www.faktor.bg/bg/articles/novini/svyat/trima-balgarski-deputati-ne-glasuvaha-i-paketat-mobilnost-mina-vliza-za-glasuvane-v-ep-v-sryada", "text": "Пакетът \"Мобилност\" влиза за гласуване в залата на Европейския парламент в сряда. До това се стигна, след като депутатите гласуваха дневния ред на европарламента през тази седмица, предаде репортер на Канал 3 от Страсбург.  За решението гласуваха 156 за и 154 против, а 14 се въздържаха.  Трима български депутати не са взели участие е гласуването - Николай Бареков, Светослав Малинов и Нежми Али. Протест на български и румънски превозвачи ще се състои в сряда пред сградата на ЕП в Страсбург в сряда, категорични бяха българските евродепутати.", "date": "2019.03.25", "title": "Трима български депутати не гласуваха и пакетът \"Мобилност\" мина - влиза за гласуване в ЕП в сряда"}
{"url": "https://www.faktor.bg/bg/articles/novini/balgariya/ministar-zhelyazkov-za-otsastvalite-balgarski-evrodeputati-mozhehme-da-reshim-macha-besen-sam", "text": "\"Излизам от политическата коректност и ще кажа - бесен съм от резултата\", заяви на извънреден брифинг министърът на транспорта Росен Желязков, който коментира новината, че пакет \"Мобилност\" влиза за гласуване в Европарламента и това е станало благодарение на факта, че трима български евродепутати не са присъствали в зала. Пакет \"Мобилност\" бе одобрен за гласуване днес само с два гласа разлика. \"Не искам да коментирам, че два гласа не са достигнали да отпадне гласуването на пакет \"Мобилност\". Не искам да коментирам, че трима български евродепутата не са били в зала. Факт е, че в ЕП има 700 депутати и не са достигнали само два гласа пакет \"Мобилност\" да отпадне. Това говори, че Европа е разделена. Можехме да решим мача, но не искам да коментирам. Искам да благодаря на тези, които бяха в зала и направиха толкова много по темата\", заяви министърът. \"Ние не искаме най-добрият вариант за България, защото ние сме европейци. Ние искаме най-добрият вариант за Европа. Пазарът не трябва да се фрагментира. Днес два български гласа не достигнаха в европарламента и това показва колко голяма е отговорността да си евродепутат. Този пакет няма бъдеще. Този пакет е против всички ценности на Европа. Този пакет е дискриминационен. Ако той влезе в сила, ще бъде атакуван по всички възможни правови начини\", категоричен беше Росен Желязков. Стана ясно и кои са българските евродепутати, които са отсъствали от днешното решаващо гласуване. Това са Светослав МалиновСветослав Малинов Светослав Малинов е български политик от Демократи за силна България (ДСБ), политолог и кандидат  (Реформаторски блок/ЕНП), Нежми Али (ДПС/АЛДЕ) и Николай Бареков (\"Презареди България\"/ЕКР).", "date": "2019.03.25", "title": "Министър Желязков за отсъствалите български евродепутати: Можехме да решим мача, бесен съм!"}
{"url": "https://www.faktor.bg/bg/articles/tramp-ofitsialno-prizna-suvereniteta-na-izrael-nad-golanskite-vazvisheniya", "text": ". Американският президент Доналд Тръмп официално призна суверенитета на Израел над Голанските възвишения, заявявайки, че драматичната промяна в американската политика ще помогне на Израел да се защити срещу регионалните заплахи, отбелязва онлайн изданието The Times of Israel, цитирано от \"Фокус\". „Дълго време това беше в процес на разработване“, заяви американският държавен глава до премиера на Израел Бенямин Нетаняху в Белия Дом, където бе подписана прокламацията. Говорейки преди подписването, Тръмп заяви, че този ход ще „позволи на Израел да се защити срещу „сериозните предизвикателства пред сигурността, с които се сблъсква всеки ден“. Той каза, че Израел „взе Голанските възвишения, за да се защитава от външни заплахи“, като тези, с които в момента се сблъскват от страна на Сирия, Иран и подкрепяната от Иран терористична групировка „Хизбулла“. Израел превзема Голанските възвишения от Сирия през Шестдневната война от 1967 г. и разпространи израелския закон на територията през 1981 г., което е стъпка, подобна на анексирането. Но Съединените щати и международната общност отдавна считат това за сирийска територия под израелска окупация. Платото е разположено по стратегическа зона на границата между Израел и Сирия. Според текста на прокламацията: „Всяко възможно бъдещо мирно споразумение в региона трябва да отчита необходимостта на Израел да се защити от Сирия и други регионални заплахи. Въз основа на тези уникални обстоятелства е целесъобразно да се признае израелския суверенитет над Голанските възвишения. По-нататък той \"заявява, че Съединените щати признават, че Голанските възвишения са част от Държавата Израел.\" В изказване след подписването от Овалния кабинет, Тръмп заяви също, че е изучавал въпроса „от години“ и „това трябваше да бъде направено, бих казал, преди много президенти. Но по някаква причина те не са го направили и за мен е чест да го свърша“. Американският президент обеща да продължи твърдата политика на администрацията си спрямо Иран, като посочи, че решенията за връщане на санкциите срещу Техеран „имат голям ефект“. „Иран не е същата страна, която беше, когато влязох в длъжност“, каза той. В изказването си Нетаняху благодари на Тръмп за „историческото“ признание на Голанските възвишения и за „невероятната подкрепа“ на неговата администрация за Израел. \"Израел никога не е имал по-добър приятел от теб\", каза Нетаняху пред Тръмп. „Вашето решение да признаете суверенитета е двустранен акт на историческа справедливост: Израел спечели Голанските възвишения в справедлива война на самозащита, а връзката на еврейския народ с тази земя датира от поколения“. Нетаняху каза, че планинското плато по протежение на сирийската граница е „безценно“ за самозащитата на Израел, а „историческото решение има дълбоко значение за мен, нас и всички израелтяни“. „Ние държим тази височина и никога няма да я дадем“, добави той. В четвъртък Доналд Тръмп написа в „Туитър“, че е „време САЩ да признаят пълния суверенитет на Израел над Голанските възвишения“, слагайки край на десетилетната политика на Вашингтон по този въпрос. Изявлението бе прието като помощ за Нетаняху, който е изправен пред трудно предизвикателство в предстоящите на 9 април парламентарни избори в Израел. Нетаняху посети Вашингтон за годишната конференция на про-израелското лоби AIPAC, но прекъсна посещението си, след като ракета, изстреляна от контролираната от ХАМАС Ивица Газа, удари къща на север от Тел Авив, като рани седем души и повиши очакванията за ескалация на военните действия. Нетаняху каза, че планира да се върне в Израел след срещата с Тръмп. Тръмп през декември 2017 също стана първият американски президент, който призна Ерусалим за столица на Израел и премества посолството в града месеци по-късно", "date": "2019.03.25", "title": "Тръмп официално призна суверенитета на Израел над Голанските възвишения"}
{"url": "https://www.faktor.bg/bg/articles/rusiya-i-siriya-sa-besni-zaradi-reshenieto-na-tramp-za-golanskite-vazvisheniya", "text": "Сирия окачестви като \"безсрамно нападение\" срещу своя суверенитет и териториална цялост решението на САЩ да признаят израелския суверенитет върху окупираните Голански възвишения, предаде Ройтерс.  \"Освобождаването на Голан с всички достъпни средства и връщането му в сирийското отечество е неотменимо право\", заяви външното министерство в Дамаск. \"Това решение [. . .] прави САЩ главният враг на арабите\", се казва още в изявлението, разпространено от сирийската агенция САНА.  Говорителката на руското външно министерство заяви, че признаването от Вашингтон на израелския суверенитет върху Голанските възвишения може да влоши положението в Близкия изток. \"За съжаление това може да доведе до нова спирала на напрежение в региона на Близкия изток\", каза по руското национално радио говорителката Мария Захарова, цитирана от ТАСС. По думите й решението на САЩ е \"извън правното пространство\" и \"пренебрегва всички международни разпоредби и резолюциите на Съвета за сигурност\" на ООН. За генералния секретар Антониу Гутериш \"е напълно ясно, че статутът на Голан не е променен\", каза говорителят на ООН Стефан Дюжарик. Той уточни, че \"политиката на ООН за Голан е отражение на значими резолюции на Съвета за сигурност и тази политика не е променена\", предаде Ройтерс.  Израел превзема стратегическите Голански възвишения през 1967 г. в хода на т.нар. Шестдневна война. През 1981 г. Съветът за сигурност към ООН одобрява единодушно резолюция, според която решението на Израел \"да прилага своите закони, юрисдикция и администрация в окупираните сирийски Голански възвишения е недействително и невалидно и няма международен правен резултат\". В документа се настоява Израел да отмени решението си, припомниха агенциите.", "date": "2019.03.25", "title": "Русия и Сирия са бесни заради решението на Тръмп за Голанските възвишения"}
{"url": "https://www.faktor.bg/bg/articles/novini/svyat/tereza-mey-oshte-nyama-dostatachna-podkrepa-za-da-bade-prieta-sdelkata-za-brekzit", "text": "Британският премиер Тереза Мей заяви днес, че все още „няма достатъчна подкрепа“ в Камарата на общините, за да бъде приета сделката й за Брекзит при третото гласуване, предава AFP. „Към момента няма достатъчна подкрепа в Камарата, за да бъде върната сделката за трето гласуване“, заяви Мей пред парламента, като изрази надежда, че нещата ще се променят по-късно през седмицата.", "date": "2019.03.25", "title": "Тереза Мей: Още няма достатъчна подкрепа, за да бъде приета сделката за Брекзит"}
{"url": "https://www.faktor.bg/bg/articles/novini/svyat/mnozinstvoto-v-ep-zayavi-che-shte-glasuva-sreshtu-predlozhenite-promeni-za-prevozvachite", "text": "Представители на повечето групи в Европейския парламент днес заявиха, че няма да подкрепят предложението евродепутатите тази седмица да обсъдят и гласуват промени в правилата за дейността на превозвачите, предаде БТА.  Мненията бяха изразени на пресконференция на всички парламентарни групи. Дневният ред на сесията на ЕП предвижда промените да бъдат разисквани в сряда, но днес е възможно точката да отпадне. Представители на ръководството на ЕП съобщиха, че предложението за отпадане вече е внесено и ще бъде обсъдено този следобед. Те уточниха, че има над 1800 предложения за промени в текстовете, внесени от парламентарната комисия по транспорт и обхванати в три отделни доклада. Групата на Европейската народна партия съобщи, че е разделена и ще гласува с \"въздържал се\" по предложението за отпадането на точката от дневния ред. Ако се стигне до гласуване на предлаганите законови промени, евродепутатите от тази група ще гласуват по съвест. Социалистите и демократите също признаха за големи разделения в своите редици, но още не са определили окончателното си решение. Европейските консерватори и реформатори отбелязаха, че няма съгласие по предложените промени и определиха това като необичайно. Явно предложенията са много противоречиви, не може да се постигнат отстъпки, въпросът трябва да се остави за следващия ЕП, коментираха те. Групата АЛДЕ се противопостави на отлагането на предложените промени. Либералите също признаха, че са разделени. Зелените изразиха желание законодателните предложения да не бъдат приемани, защото не постигат целта за по-добри правила за международните пътни превози.  Групата \"Европа на свободата и пряката демокрация\" заяви, че споделя виждането на Европейската федерация на превозвачите за необходимост от отлагане на решенията. Групата \"Европа на народите и свободата\" също е против гласуването на променените правила.", "date": "2019.03.25", "title": "Мнозинството в ЕП заяви, че ще гласува срещу предложените промени за превозвачите"}
{"url": "https://www.faktor.bg/bg/articles/obshtestvo/zakon-i-red/deloto-sreshtu-kamenarov-priklyuchi-do-mesets-stava-yasno-ostava-li-shef-na-bnt", "text": "След повече от година отлагания делото срещу генералния директор на БНТ Константин Каменаров най-сетне приключи.  Той е подсъдим за шофиране в нетрезво състояние и вече има условна присъда от 1 години и 3 месеца затвор на първа инстанция. Константин Каменаров е хванат да шофира с 1,6 промила алкохол в кръвта в нощта на 23 юни 2016 г.  В случай, че и втората инстанция го признае за виновен, Каменаров ще изпадне в несъвместимост с поста си на генерален директор на националната телевизия.  До момента делото бе многократно отлагано по искане на Каменаров, който през ноември дори бе глобен с 1000 лева за неявяване без уважителна причина. Миналия месец Каменаров отново не се яви на едно от заседанията заради заболяване, а същата вечер се появи в репортаж на подопечната му БНТ от Брюксел, където се оказа, че участва в медийна конференция. Това накара съдът да разпореди проверка на представения болничен.  Очаква се решението по делото да стане ясно в рамките на месец. В случай, че втората инстанция оправдае Каменаров, прокуратурата ще може да протестира решението пред Върховния касационен съд.", "date": "2019.03.25", "title": "Делото срещу Каменаров приключи, до месец става ясно остава ли шеф на БНТ"}
{"url": "https://www.faktor.bg/bg/articles/vtora-sedmitsa-nyama-i-sleda-ot-izcheznaliya-2-godishen-yuliyan", "text": "Седмица след изчезването на 2-годишния Юлиян от бургаското село Равнец, от детето няма и следа. Полицията продължава да го издирва и работи по всички версии, но момченцето сякаш е потънало вдън земя. Това заяви пред \"Труд\" кметът на Равнец Христо Колев. Юлиян изчезна миналата неделя - 17 март, около 18 часа. Семейството на детето, което наброява още 13 деца, било в лозов масив край селото. Когато се прибрали, Юлиян играел до каруцата, но после изчезнал. Близо 100 души се включиха в операцията по издирването на детето. От летището в Равнец беше изпратен и хеликоптер, който направи облитане на района около пет населени места. Майката Мета и вуйчо му ходили на врачка, разказват в селото. Казано им било, че детето е живо и се намира в някаква къща, гледала го една жена. След като момченцето изчезна, в Равнец се разнесоха слухове, че е продадено или отвлечено, за да бъде обучено в просия, тъй като е с недъгаво краче. Полицията също разследва версията за отвличане.", "date": "2019.03.25", "title": "Втора седмица няма и следа от изчезналия 2-годишен Юлиян"}
{"url": "https://www.faktor.bg/bg/articles/tretiyat-kandidat-za-balgarskite-aktivi-na-chez-e-evrohold", "text": "Еврохолд е третият кандидат за българските активи на ЧЕЗ, съобщава чешкото издание \"Лидове новини\".  Според публикацията финансирането на сделката ще бъде от руски банки.  Неофициално БНР също разполага с тази информация, а от компанията заявиха, че не коментират \"слухове и спекулации\".", "date": "2019.03.25", "title": "Третият кандидат за българските активи на ЧЕЗ е \"Еврохолд\""}
{"url": "https://www.faktor.bg/bg/articles/diyp-parpal-se-zavrashtat-v-arena-armeets", "text": "Една от най-великите групи в историята на рок музиката - \"Дийп Пърпъл\", ще има нов концерт в България. Групата ще свири на 7 декември в столичната зала \"Арена Армеец\", по покана на \"София Мюзик Ентърпрайзис\" и NuCoast. Именно на това място през май 2017 г. ветераните изнесоха пред препълнените трибуни концерт от турнето си The Long Goodbye. Това шоу се очакваше да бъде последно, но музикантите са останали изключително впечатлени как са приети от българската публика и са решили да включат отново страната ни в дългата си прощална обиколка.  Билетите за концерта на \"Дийп Пърпъл\" влизат в продажба на 29 март (петък) от 10.00 ч. в мрежата на \"Ивентим\" за цялата страна, включително НДК, \"Арена Армеец\", \"Български пощи\", бензиностанции OMV, \"Технополис\" и др. Цените са от 60 до 120 лв.", "date": "2019.03.25", "title": "\"Дийп Пърпъл\" се завръщат в \"Арена Армеец\""}
{"url": "https://www.faktor.bg/bg/articles/petar-hubchev-poema-levski-spryagat-krasimir-balakov-za-trenyor-na-natsionalite", "text": "Петър Хубчев ще бъде новият треньор на Левски, съобщава \"Топспорт\". Националният селекционер ще замени на поста Георги Дерменджиев. Ръководството на \"сините\" не е никак доволно от представянето на отбора през пролетта, както и от някои изказвания на Дерменджиев пред медиите. Проведени са разговори с Хубчев, който е в отлични отношения с Павел Колев. Бившият ни национал ще разтрогне договора си с БФС като селекционер на \"лъвовете\". Шефовете на \"сините\" са се спрели на Хубчев заради успехите му в Берое и дисциплината, която налага в отборите си. Дерменджиев няма да остава на пост в клуба. Петър Хубчев е на 55 години. Юноша на Осъм (Ловеч). За Левски има 125 мача и 5 гола. Игра още за германските Хамбургер и Айнтрахт. Бронзов медалист със \"златното\" ни поколение на Мондиала в САЩ през 1994 година. Като треньор на Берое спечели Купата и Суперкупата на България. Стана вицешампион. Той стигна до финала за Купата с непретенциозния Черноморец от Поморие. Начело на България пък почти сигурно ще застане Красимир Балъков, който прави отличен сезон с Етър. Целта е подмладяване на отбора и добро представяне в следващите мачове.", "date": "2019.03.25", "title": "Петър Хубчев поема \"Левски\", спрягат Балъков за треньор на националите"}
{"url": "https://www.faktor.bg/bg/articles/stroitelen-predpriemach-absurdno-e-zaradi-edna-sgrada-da-uspeesh-da-promenish-tsyal-zakon", "text": "Притеснени сме, че един политически проблем се пренася върху сектор, който внася пари в хазната. Да продаваш на политици се оказа проблем в нашето общество. Това каза в ефира на БТВ Георги Шопов, който е председател на Асоциацията на строителните предприемачи. „Проблемът е главно предизборен. Преди избори се вадят кирливи ризи“, добави той. „В „Изток“ съм нямал обекти, не съм имал и политици клиенти. Цените в кв. „Изток“ са доста по-високи от посочените. Клиентите ни финансират. Те купуват от нас на зелено“, уточни той.  Строителният предприемач призна, че цените са с голяма разлика и добави, че на цена 700 евро се е продавало преди 10 години. „В ценообразуването огромна част се пада на земята. Ако е луксозен район до 65% може да стигне стойността на терена“, уточни Шопов и добави: „Хората купуват „на зелено” от нас на база предварителен договор, без никакво обезпечение. Голяма част от цената е функция на това кога се дадат парите. Ако отидете при финансова институция и тя ви даде парите в самото начало без обезпечение, цената е една. Когато се дават разсрочено или накрая, цената е съвсем друга”, разясни той. „Ако клиент реши да плати апартамент на зелено на 100%, това много ме улеснява“. На въпрос подчиняват ли се фирмите на политически натиск, Шопов заяви, че при него подобен случай не е имало. Според него проблемът е главно предизборен. „Зависим от нормативната база, която до голяма степен зависи пък от политиците”, коментира още Георги Шопов. „Една от основната дейност на Асоциацията е да променяме нормативната база. В цели сектор \"Строителна дейност\" има напрежение, защото няма ясни правила. Абсурдно е заради една сграда да успееш да промениш цял закон. Едно строитело разрешение важи 5 години, но заради кризата много строителни разрешения не бяха реализирани и бяха изтекли. Когато пак се появи съживяване на пазара, това означаваше, че на нас ни трябват 1-2 г. отново да ги извадим. Затова искахме и смятахме, че е нормално и за обществото, да се продължи тяхната валидност. Това обаче не беше прието. За жилищни кооперации срокът си остана 5 години. Той беше удължен на 10 години заради общинските инфраструктурни обекти, които са по-високата категория. Тази сграда, понеже е висока, попада, но това е инцидент и случайно”, изтъкна Попов. По думите му поправката се е направила заради инфраструктурните общински обекти, на които заради забавяне на финансирането са им изтекли строителните разрешителни.  Неговото лично усещане и становище като гражданин е, че поправката в закона не е направена с политическа протекция.  „Този проблем не трябва да попречи на един работещ бранш“, категоричен е председателят на Асоциацията на строителните предприемачи.", "date": "2019.03.25", "title": "Георги Шопов: Абсурдно е заради една сграда да успееш да промениш цял закон"}
{"url": "https://www.faktor.bg/bg/articles/bazmozhna-li-e-poyavata-na-nov-imoten-balon-v-balgapiya", "text": "Πpeз пocлeднитe 5 гoдини цeнитe нa имoтитe в Бългapия ce пoĸaчвaxa c виcoĸи тeмпoвe, cлeд ĸaтo пpи пocлeднaтa финaнcoвa ĸpизa, зaгyбиxa 40-45% oт cтoйнocттa cи. Eдин въпpoc ce чyвa вce пo-чecтo и cилнo: \"Имa ли бaлoн пpи цeнитe нa имoтитe и ĸoгa щe ce cпyĸa?\" Зa дa мoжe дa oтгoвopим oбeĸтивнo, тpябвa дa знaeм ĸaĸвo пo-тoчнo oзнaчaвa \"имoтeн бaлoн\". Heĸa видим няĸoлĸo oтгoвopa oт cвeтoвнaтa пpaĸтиĸa. Eдин aнaлиз нa иĸoнoмичecĸитe пoĸaзaтeли, предлага money.bg Πъpвaтa и лecнa зa зaпoмнянe дeфиниция глacи: \"Имoтeн бaлoн e вид иĸoнoмичecĸи бaлoн, ĸoйтo ce пoявявa пepиoдичнo в мecтни или мeждyнapoдни пaзapи. Toй ce xapaĸтepизиpa c бъpзo пoвишeниe в цeнитe нa имoтитe, дoĸaтo тe дocтигнaт нeycтoйчиви нивa, cпpямo дoxoдитe нa нaceлeниeтo или дpyги иĸoнoмичecĸи фaĸтopи\". Cпopeд Уил Keнтън имoтeн бaлoн oзнaчaвa: \"пoĸaчвaнe нa цeнитe, пpичинeнo oт тъpceнe, cпeĸyлaция и изoбилиe.\" \"Haдyвaнeтo\" мy чecтo зaпoчвa c пoвишaвaнe нa тъpceнeтo, дoĸaтo пpeдлaгaнeтo e oгpaничeнo и имa нyждa oт извecтнo вpeмe, зa дa ce yвeличи в oтгoвop. \"Πyĸaнeтo\" нa бaлoнa нacтъпвa пpи ĸopeĸция нa цeнитe нa имoти нaдoлy, ĸoeтo e peзyлтaт oт зaмpъзвaнe или пoнижaвaнe нa тъpceнeтo, дoĸaтo пpeдлaгaнeтo вce oщe имa възxoдящ тpeнд. Cвeтoвнoизвecтният иĸoнoмиcт и cпeциaлиcт пo нeдвижими имoти, Poбъpт Шилъp, имa любoпитнa дeфиниция, oпиcaнa в мaтepиaл нa Унивepcитeтa \"Джopджтayн\". Toй зaявявa, чe бaлoнът e пpичинeн oт мacoв пcиxoлoгичeн фeнoмeн, a имeннo: нepaциoнaлнo пoтpeбитeлcĸo тъpceнe, пoдxpaнeнo oт гpeшнoтo вяpвaнe, чe цeнитe нa жилищaтa мoгaт caмo и eдинcтвeнo дa ce движaт нaгope. Oт дpyгa cтpaнa, aвтopитe нa cъщия дoĸлaд твъpдo вяpвaт, чe бaлoн мoжe дa ce oбpaзyвa oт cвpъx пpeдлaгaнeтo нa ипoтeчнo финaнcиpaнe. Πo дaнни нa Meждyнapoдния вaлyтeн фoнд, бaлoнът пpи нeдвижимитe имoти ce пoявявa cpeднo нa вceĸи 13 гoдини и тpae oĸoлo 5 гoдини, ĸoeтo e двa пъти пo-дългo oт cъщия пpи пaзapa нa цeнни ĸнижa. Baжнo e дa ce oтбeлeжи, чe ĸoгaтo ce гoвopи зa имoтeн бaлoн, oбиĸнoвeнo ce имa пpeдвид ceĸтopa нa жилищнитe имoти, тъй ĸaтo тoй ĸacae мнoгo пo-гoлямa чacт oт нaceлeниeтo, в cpaвнeниe cъc ceгмeнтa \"бизнec имoти\". Eднa cтapa пaзapнa фopмyлa дaвa яceн oтгoвop. Джepъми Бoyмън oт Тhе Моtlеу Fооl дaвa cxoднa дeфиниция: \"Бaлoнът e внeзaпнo пoĸaчвaнe нa oпpeдeлeн ĸлac aĸтиви, в cлyчaя имoти, в cлeдcтвиe нa пoвишeнo тъpceнe или cпeĸyлaция.\" Cпopeд aвтopa, тepминът ce изпoлзвa, зaщoтo фopмaтa нa гpaфиĸaтa, ĸoятo ce пoлyчaвa пpи визyaлизaциятa нa бъpзoтo вдигaнe и пocлeдвaщ cпaд нa цeнитe, пpиличa нa нaдyт бaлoн. Интepecнa e тpaĸтoвĸaтa нa Aмepиĸaнcĸaтa вaлyтнa acoциaция. Eĸипът, нaпиcaл cтaтиятa, твъpди, чe имoтният бaлoн e ocнoвнo пpичинeн oт импyлcивни инвecтитopи-cпeĸyлaнти в жилищни имoти, ĸoитo нe иcĸaт дa пpoпycнaт шaнca cи зa \"гoлямa пeчaлбa в ĸpaтъĸ cpoĸ\" и влaгaт ĸaпитaл в имoти пoд нaeм или ĸyпyвaт жилищa, c цeл бъpзa пpeпpoдaжбa. Aвтopитe ca yбeдeни, чe pязĸoтo пoвишaвaнe нa цeнитe e пopoдeнo oт cпeĸyлaция, a тя e ecтecтвeнa и чacт oт чoвeшĸaтa пcиxoлoгия. Πo мoe мнeниe, oбpaзyвaнeтo нa имoтeн бaлoн зaвиcи, ĸaĸтo oт иĸoнoмичecĸия зaĸoн нa тъpceнeтo и пpeдлaгaнeтo, тaĸa и oт финaнcoвaтa ĸyлтypa нa нaceлeниeтo, нapeд c oпpeдeлeни дeмoгpaфcĸи, пoлитичecĸи и coциaлни тeндeнции в eдин гpaд или дъpжaвa. Tpyднo мoжe дa ce дaдe измepимa дeфиниция нa \"бaлoн\", ĸoeтo дaвa cвoбoдaтa зa личнa интepпpeтaция нa пaзapa oт глeднa тoчĸa нa вceĸи ĸoмeнтиpaщ. Bъзмoжнa e пoявaтa нa имoтeн бaлoн в Бългapия, ĸoгaтo имa ycтoйчив пoдeм нa иĸoнoмиĸaтa, тpaйнo пoнижaвaнe нa бeзpaбoтицaтa, пocтoянeн pъcт нa дoxoдитe, плaниpaнo пpeнacoчвaнe нa ĸaпитaли c цeл инвecтиции в имoти, ycилeнo мeдийнo гoвopeнe зa pъcт нa цeнитe и бpoя cдeлĸи, гeoгpaфcĸи и ypбaниcтични cпeцифиĸи/oгpaничeния нa нaceлeнитe мecтa, пaниĸa нa мacaтa или \"ĸyпyвaм, зaщoтo дpyгитe ĸyпyвaт\", липca нa cигypнa aлтepнaтивa зa влoжeниятa нa дoмaĸинcтвaтa или липca нa инфopмaция зa тaĸaвa, дoвoди зa пoĸyпĸa, xapaĸтepни зa нapoдoпcиxoлoгиятa ни и дpyги. Цялaтa тaзи aĸтивнocт мoжe дa дoвeдe дo чyвcтвoтo зa изĸycтвeнo нaдyвaнe нa цeнитe или имoтeн бaлoн. Дpyг въпpoc e, чe цeнитe нa жилищaтa pacтaт ecтecтвeнo, зaщoтo имa ĸoй дa ги плaщa. 123", "date": "2019.03.25", "title": "Bъзмoжнa ли е пoявaтa нa нов имoтeн бaлoн в Бългapия?"}
{"url": "https://www.faktor.bg/bg/articles/ekspert-ruskoto-ikonomichesko-vliyanie-vliza-prez-finansovi-i-energiyni-tsentrove-v-zapadna-evropa", "text": "Руското икономическо и политическо влияние е във фокуса на анализ на Центъра за изследване на демокрацията (ЦИД), озаглавен “Кремълски наръчник 2 “помагачите““ (The Kremlin Playbook 2: The Enablers). Анализът представя детайлна картина на методите и икономическите средства, които Москва прилага, за да се възползва от управленски недостатъци и да влияе върху взимането на решения на държавите в страните от Централна, Източна, а сега и от Западна Европа.  “Ние всъщност, когато работихме върху “Кремълски наръчник 1“, който се фокусира върху руското икономическо влияние в 5 държави – България, Сърбия, Латвия, Словакия и Унгария, забелязахме отчетливо, че голяма част от руските инвестиции и като цяло икономическа дейност, минава през финансови и енергийни центрове в Западна Европа и всъщност оттам влиза руското икономическо влияние“, каза пред БНР един от авторите на наръчника Мартин Владимиров. То не минава през Кремъл или през Русия като цяло, а обикновено е свързано с легализиране или нормализиране на този руски капитал, когато той попадне във финансовите центрове на Западна Европа - Амстердам, Виена, Лондон и някои офшорни центрове като Кипър, допълни още Владимиров в интервю за предаването “Хоризонт до обед“. “В нашите изследвания ние винаги се водим от данните и правим задълбочен преглед на руските инвестиции, корпоративни връзки и собственост в Европа. От тези данни излиза, че потокът на руски капитал към Западна Европа се увеличава стремглаво през последното десетилетие“.", "date": "2019.03.25", "title": "Експерт: Руското икономическо влияние влиза през финансови и енергийни центрове в Западна Европа"}
{"url": "https://www.faktor.bg/bg/articles/sobstvenikat-na-btv-zapochva-pregovori-za-palna-ili-chastichna-prodazhba-na-mediyata", "text": "Central European Media Enterprises Ltd. (CME) – американският собственик на bTV и каналите от групата, започва преговори за стратегическо партньорство. Това може да включва частична или пълна продажба на компанията, сливане с друг стратегически партньор или рекапитализация, съобщи economic.bg. За целта се създава специален комитет, съставен от независими директори, който да води процеса по разглеждане на различни стратегически алтернативи за развитието на компанията, с основен собственик AT&T Inc. „CME притежава уникален набор от активи и е установила ненадмината лидерска позиция в някои от най-бързо развиващите се медийни пазари в Европа. След пет години безпрецедентен растеж и впечатляващо намаляване на задлъжнялостта, компанията никога не е била в по-добра форма. Ние силно вярваме, че сега е подходящият момент за провеждане на този стратегически преглед. Компанията продължава успешно да изпълнява дългосрочния си план, а оценката на други подходящи стратегически алтернативи представлява допълнителен път за идентифициране на най-добрия начин за максимизиране на стойността за всички акционери на CME“, се казва в официалната позиция на медийната група. Там се казва още, че в крайна сметка може и да не се стигне до промяна на структурата след приключването на стратегическите алтернативи. Дружеството не е определило график за този процес и не възнамерява да предоставя актуализации или допълнителни коментари, освен ако не прецени, че по-нататъшното разкриване е подходящо или необходимо.", "date": "2019.03.25", "title": "Собственикът на bTV започва преговори за пълна или частична продажба"}
{"url": "https://www.faktor.bg/bg/articles/spetsaktsiya-v-blagoevgrad", "text": "Прокуратура и специализирани полицаи нахлуха в полицията в Благоевград. Спецчастите са вътре заради дознателка, издавала информация на лице от криминалния контингент. Дознателката е дъщеря на полицейски началник – шеф на Охранителна полиция. Криминалнопроявеният Владимир Т., с прякор Владо Боклука е човекът, заради когото е арестувана дознателката Р. Кьосева, дъщеря на шефа на Охранителна полиция в ОД на МВР Благоевград. Двамата имали връзка, която датирала от няколко години, съобщава struma.com. В момента той е в затвора, където излежава присъда за наркотици. За него има и издадена Европейска заповед за задържане в Гърция, заради пласиране на фалшиви пари.", "date": "2019.03.25", "title": "Прокуратура и специализирани полицаи нахлуха в полицията в Благоевград"}
{"url": "https://www.faktor.bg/bg/articles/na-1-vi-april-shte-bade-testvana-sirennata-sistema", "text": "На 1-ви април в 13 часа ще бъде тествана сиренната система в няколко града в страната, информира МВР. Тестовете ще са в Бургас, Варна, Кърджали, Монтана, Пазарджик, Плевен, Пловдив, Русе, Смолян, София, Враца и 30 километровият периметър около АЕЦ Козлодуй. Ще бъдат излъчвани сигналите за тревога и за край на тревогата.", "date": "2019.03.25", "title": "На 1-ви април ще бъде тествана сиренната система"}
{"url": "https://www.faktor.bg/bg/articles/stoltenberg-gruziya-sas-sigurnost-shte-vlezne-v-nato-nezavisimo-ot-saprotivata-na-rusiya", "text": "Генералният секретар на НАТО Йенс Столтенберг заяви по време на визитата си в Тбилиси, че Грузия със сигурност ще влезе в Алианса, независимо от съпротивата на Русия, предава белградската медия „Б92“. „Всички 29 съюзници ясно заявиха, че Грузия трябва да стане член на НАТО (...) Ние ще продължим да работим заедно, за да подготвим Грузия за членството“, заяви Столтенберг по време на съвместна пресконференция с грузинския премиер Мамука Бахтадзеq [rjr,d . По неговите думи, НАТО „няма да допусне Русия или някоя друга сила да решава кой може да бъде член“. Москва счита възможното влизане на Тбилиси в Алианса за намеса на Запада в нейната сфера на влияние. На срещата на върха на НАТО в Букурещ през 2008-а година, лидерите на страните-членки на Алианса оцениха, че Грузия възнамерява да се присъедини към Алианса, но до моментът процесът не е започнал.", "date": "2019.03.25", "title": "Столтенберг: Грузия ще влезе в НАТО, независимо от съпротивата на Русия"}
{"url": "https://www.faktor.bg/bg/articles/samolet-na-british-earueyz-katsna-v-edinburg-vmesto-v-dyuseldorf", "text": "Самолет на компанията \"Бритиш Еъруейз\", който трябваше да лети до Дюселдорф, кацна в Единбург по погрешка, съобщава Би Би Си. Причината за кардиналната грешка е в неправилно подаване на документацията на полета. Пътниците осъзнали, че не са там, закъдето са тръгнали, чак след като кацнали и чули, че ги приветстват с добре дошли в Единбург, информира БТВ.  Полетът е бил пренасочен и по-късно машината е кацнала в Дюселдорф. От авиокомпанията разследват случая. \"Извинихме се на нашите клиенти за това прекъсване на тяхното пътуване и ще се свържем с всеки индивидуално\", посочиха в официална позиция от \"Бритиш Еъруейз\". Все още не е ясно какъв е бил броят на засегнатите от грешката пътници. От компанията допълниха, че объркването не идва от пилота и че той е поел по курса към Шотландия, след като от въздушния контрол са му дали тези указания. Някои от пътуващите се оплакаха в \"Туитър\".", "date": "2019.03.25", "title": "Смаяни пътници на \"Бритиш Еъруейз\" чули \"добре дошли\" в Единбург, вместо в Дюселдорф"}
{"url": "https://www.faktor.bg/bg/articles/parvan-simeonov-izmadri-v-gerb-zapochna-bitka-za-nasledstvoto-na-borisov", "text": "В ГЕРБ започна битка за наследството на Борисов. Това измъдри в интервю за дневния блок „Добър ден“ на Радио „Фокус“ политологът Първан Симеонов, директор на т.нар. „Галъп интернешънъл“, по повод оставките в кабинета заради скандала с апартаментите на управляващи. По думите му евентуална трета оставка е въпрос на вътрешнопартийни баланси. Симеонов, който правеше впечатление на стравнително обективен наблюдател, сякаш запя в хора на \"Кънчовците. „Лобитата в ГЕРБ, които най-общо могат да се сведат до две – едно по-партийно, по-действащо по устав лоби и един кръг, който винаги е бил по-гъвкав, по-европейски, от известно време гледат на Борисов като на човек, който започва да слиза от сцената. Не утре, не вдругиден, но все някога. Все повече, особено край реденето на листите на ГЕРБ, проличаха вътрешните различия“, коментира Първан Симеонов. Според него тези вътрешни различия се задълбочават до степен, че от ситуации като днешната може да зависи как ще изглежда ГЕРБ, след като някога Борисов даде крачка назад.  „ГЕРБ винаги са имали два различни стила. Около партията имаше фигури като Кристалина Георгиева, Симеон Дянков, Томислав Дончев, Реформаторски блок. Винаги за баланс на това Борисов е използвал фигури като г-н Цветанов, партията, понякога дори ДПС. Винаги е изглеждало, че Борисов обича да има два крака, на които да стъпва. Напоследък основният опорен крак е останал един и той се концентрира около Цветанов, който запази прозападна легитимация. Струва ми се, че сме свидетели на сюжет, в който стремежите на Цветанов биват оттласвани от вътрешни сили. Чудя се това става ли с благословията на Борисов и отговорът е може би да. Има и международен аспект този скандал, не на последно място той идва след като на два пъти Цветанов волно или неволно удари имиджа на Борисов с два големи комуникационни гафа - с мюфтийството и с преференциите. Това сега прилича на контраудар, всичко това обаче е в сферата на спекулацията“, каза още политологът. Според него прекаленото оттегляне на Борисов от оперативната политика в посока международна политика прави така, че Цветанов става доста силен. „Случващото се е част от вътрешнопартиен опит той да бъде върнат на мястото му“, обясни Първан Симеонов.", "date": "2019.03.25", "title": "Първан Симеонов измъдри: В ГЕРБ започна битка за наследството на Борисов"}
{"url": "https://www.faktor.bg/bg/articles/polski-vestnitsi-izlyazoha-s-prazna-parva-stranitsa-otpraviha-priziv-kam-ep-da-prieme-reforma-na-avtorskoto-pravo", "text": "Големите полски вестници излязоха днес с празна първа страница, с което отправиха призив към Европейския парламент да приеме реформа на авторското право в интернет, противопоставяща артисти и медии на интернет-гигантите, предаде АФП, цитирана от БТА. „Призоваваме днес полските депутати в ЕП да изразят солидарност, като подкрепят гласуването на директивата за авторското право на единния цифров пазар“, се казва в петиция, подписана от главните редактори на около 30 национални и регионални полски вестника, подкрепящи реформата на авторското право в интернет. „Творците не получават достатъчна компенсация за разпространението на произведенията си в интернет. Те често живеят в бедност и изоставят професията си“, се казва в текста, публикуван в центристкия всекидневник „Жечпосполита“ и други вестници като левия „Газета виборча“ и таблоида „Факт“. Привърженици и противници на реформата, която е предмет на усилено лобиране от месеци, в последните дни значително се активизираха преди насроченото за утре гласуване в ЕП на тази подготвяна от две години директива. Целта на текста е европейското законодателство в областта на авторското право, датиращо от 2001 г., когато нямаше „Ютюб“ на „Гугъл“, да бъде адаптирано към дигиталната епоха. Чл. 11 от директивата предвижда създаване на право, сродно на авторското, за издателите на периодичен печат. Той ще даде възможност на медиите да получават възнаграждение при повторно използване онлайн на техни продукти от новинарски агрегатори като „Гугъл нюз“. Новата директива „ще подкрепя творците и авторите, без да вреди на потребителите на интернет. Тя няма да отнеме правата за прикачване на линкове, няма да ги забрани и няма да наложи нови задължения на нетърговските портали“, посочва петицията. Реформата е подкрепена от медиите и творците, които искат да получават по-справедливо заплащане от платформите, използващи тяхно съдържание. На нея обаче остро се противопоставят „Гугъл“ и „Фейсбук“, които получават огромни приходи от реклами, генерирани от продуктите, които те хостват, както и привържениците на свободния интернет, които се опасяват, че този канал за разпространяване на информация може да бъде ограничен. Десетки хиляди демонстранти се събраха в събота в германски градове да протестират срещу реформата под лозунга „Спасете интернет!“. Сходни демонстрации същия ден имаше в Австрия, Полша и Португалия.", "date": "2019.03.25", "title": "Полски вестници излязоха с празна първа страница, искат ЕП да приеме реформа на авторското право"}
{"url": "https://www.faktor.bg/bg/articles/martvi-lideri-na-proruskite-separatisti-v-ukrayna-shte-glasuvat-za-prezident-v-kiev", "text": "Имената на поне двама покойни лидери на проруските сепаратисти, които се биеха срещу властта в Киев, се появиха в избирателни списъци за вота за президент в неделя, предаде РИА Новости. Според медията от Москва правото си на вот ще \"упражнят\" лидерът на т.нар. Донецката народна република Александър Захарченко (убит с бомба през 2018 г.) и загиналият през 2017 г. командир на подразделение Михаил Толстих. \"Общо броят на мъртвите души е около 200 000 души и тяхното вписване е част от грандиозен план на украинския лидер Петро Порошенко да фалшифицира изборите за държавен глава\", посочи още информационната агенция, цитирана от Novini.bg.", "date": "2019.03.25", "title": "Убити лидери на проруските сепаратисти в Украйна ще \"гласуват\" за президент в Киев"}
{"url": "https://www.faktor.bg/bg/articles/novini/balgariya/kiril-ananiev-provede-sreshta-s-predstaviteli-na-protestirashtite-feldsheri", "text": "Министър Кирил Ананиев ще проведе разговори с народните представители по отношение на искането на фелдшерите да се отделят от Българската асоциация на професионалистите по здравни грижи и да сформират независима съсловна организация. Това обясни здравният министър по време на среща с представители на протестиращите фелдшери, които му връчиха декларацията с техните искания, съобщиха от пресцентъра на министерството.  Фелдшерите настояват най-вече за промяна в Закона за съсловните организации, която да даде възможност различните направления специалисти по здравни грижи да имат отделни съсловни организации. Кирил Ананиев заяви, че безкрайно уважава труда на фелдшерите, които са ангажирани най-вече в системата на спешната помощ и в спешните отделения на лечебните заведения, и посочи, че ще търси консенсус по поставените от тях проблеми и в Министерския съвет", "date": "2019.03.25", "title": "Кирил Ананиев проведе среща с протестиращите фелдшери"}
{"url": "https://www.faktor.bg/bg/articles/novini/balgariya/sds-s-nyakolko-kandidati-za-dvete-mesta-v-listata-na-gerb", "text": "СДС излизат с няколко кандидати за двете места в листата на ГЕРБ за евроизборите. Председателят на партията има мандат за преговори с управляващата партия за коалиция, но Румен Христов няма да се кандидатира. Във вторник в 11.00 ч. номинациите в синята партия ще приключат, но имената няма да бъдат оповестени. Миналата седмица ГЕРБ предложи на СДС две места, едно от които избираемо. Смяташе се, че кандидат ще бъде първият главен преговарящ за еврочленството ни Владимир Кисьов, но по-късно той обяви, че няма да участва в евроизборите. На нова среща между СДС и ГЕРБ, планирана за тази седмица, ще бъде подписано споразумение за коалиция. „Ще търсим седесар, г-н Кисьов беше такъв, но той по лични причини отказа да участва в надпреварата за избираемо място. Получих отново с огромно мнозинство мандат да финализирам споразумението и да подпиша това споразумение за съвместно явяване на изборите на 26 май”, коментира Румен Христов.", "date": "2019.03.25", "title": "СДС с няколко кандидати за двете места в листата на ГЕРБ"}
{"url": "https://www.faktor.bg/bg/articles/karakachanov-1-14", "text": "Никакво споразумение няма, нито с Меркел, нито с друга държава в Европа. Позицията ни по този въпрос е ясна и категорична. Този въпрос беше поставен няколко пъти през последните две години. България не приема мигранти, отишли в Западна Европа.  Това го заяви премиерът Борисов, ясно и категорично, включително в Брюксел. Никой в последните месеци не е искал това от България, защото те чуха отговора ни. Това заяви в предаването \"Лице в лице\" по БТВ вицепремиерът и министър на отбраната Красимир Каракачанов. Да ни поискат Франция и Германия това, да сме солидарни,няма никаква логика. Ние никого не сме канили. С какво да сме солидарни? Особено след това, което правят с пакета \"Макрон\", обясни той. Мнозина се уплашиха, защото мнозина политици добре се опитаха да спекулират с тази тема. Става въпрос за реабизиране на тези три проекта от онези 160 млн. евро, които ЕС отпусна на България за справяне с нелегалната миграция през 2016 г. Тези имоти са отредени , за да бъдат изградени лагери от закрит тип, добави Каракачанов.  ...Ако се възобнови мигрантската вълна и България бъде залята, разбира се, и МВР, и армията, ще направим всичко възможно,  масова вълна и със силови средства да я спрем. Но не можеш да спреш всички. А ако тръгнат 20, 30, 50 000 човека.... И затова ги правим, ако бъдат заловени или сами се предадат на българска територия, да бъдат спрени и въдворени в лагери от закрит тип до границите на държавата,например Турция, за да можем при първия удобен случай да ги върнем обратно, а не да плъзнат из цялата страна. За мен това правилният избор. Изпратили сме нашите виждания и ценови възможности. Има два административни етапа - първо американският конгрес трябва да одобри сделката, а след това и българският парламент трябва да я одобри, обясни министърът на отбраната. Нормално е, че има  Политиката понася негативи от такива скандали и те се отразяват на политически живот.  Предизборната кампания стартира с този скандал и явно ще бъде мътна и кървава. За пореден път предизборната кампания явно ще бъде изпълнена с компромати, а не с със сблъсък на идеи. Тече проверка на Комисията и прокуратурата. Те ще кажат има ли нещо нередно. Не мога да коментирам как ще рагира г-н Цветанов, той е в чужбина, знам го от медиите.  Не съм говорил с премиера по този казус. След като Цецка Цачева и зам.-министърът на спорта са подали оставка и те са били приети, значи е било уместно.  Ако Цветан Цветанов напусне парламента, кворумът едва ли ще бъде застрашен, но механизмът за събиране на кворум ще забуксува. Възможно е да има някакви вътрешни противоречия в ГЕРБ, все пак сме малка държава и ще стане ясно откъде тръгват нещата. Откакто сме в коалиция с ГЕРБ внимавам какво говоря и какви квалификации давам. Знам, че за един човек е най-неприятно да го нападнеш и атакуваш лично\", разкри Каракачанов.  Вицепремиерът коментира и  Когато улицата, Волен Сидеров, всички искаха оставката на Валери Симеонов, аз го защитих. Можех и аз тогава да му поискам оставката, но не го направих и го защитих като партньор. Не разбирам сега за какви храсти и моноспектакли говори. Аз искам да се явим заедно на евроизборите. Трябва да седнем на една маса и да се разберем. Поканих всичките ни партньори на конгреса на ВМРО.  Аз вярвам, че има още малко време да се явим заедно на изборите. Не е коректно да обяснявам какво си говорим на четири или шест очи. Аз предложих да организираме едни вътрешни избори, за да определим водач на листата. Партньорите ми не реагираха.  Сега на конгреса на ВМРО Волен Сидеров направи една стъпка към запазване на коалицията. Съществува вероятност да се явим и две партии в коалиция на евроизборите. Съществува и варинат трите партии да се явим отделно, защото ако две партии се явят заедно срещу третата, това ще бъде край на коалиция. Аз по-скоро предпочитам да се явим трите партии отделно. Да подпишем едно джентълменско споразумение да не се нападаме и след изборите да седнем на едни мъжки разговор, за да си кажем всичко в очите, обяви Красимир Каракачанов.", "date": "2019.03.25", "title": "Каракачанов: Няма споразумение с Меркел за приемане на мигранти, политици спекулират с тази тема"}
{"url": "https://www.faktor.bg/bg/articles/novini/svyat/istorik-namerenieto-na-erdogan-da-prevarne-sv-sofiya-v-dzhamiya-e-predizboren-trik", "text": "„Идват избори, това е трик. Ердоган е опитен политик. Целта е да покаже, че той е „защитникът на мюсюлманите”. Миналата година, когато имаше парламентарни избори, той мобилизира електората в Германия, където живеят 3 милиона германци. Ердоган каза, че те са турци и стои зад тях”. Така учредителят на \"Турски културен център 21-ви век\" Ибрахим Карахасан-Чанър коментира пред Нова телевизия искането на Ердоган да промени статута на „Света София” от музей в джамия. Според историка Ердоган винаги търси религиозна реторика.  „В неговия електорат преобладават консервативните маси, които са вярващи в Бог. Той употребява тези маси по един много добър начин в кампании като предизборните”, заяви Карахасан-Чанър. Той допълни, че в момента Турция е отслабнала икономически. „Във вътрешно-политически план нещата не са добри. Има инфлация, скок на турската лира. От икономиката се оттеглиха много важни инвеститори”, каза още Карахасан-Чанър.", "date": "2019.03.25", "title": "Историк: Намерението на Ердоган да превърне \"Св. София\" в джамия е предизборен трик"}
{"url": "https://www.faktor.bg/bg/articles/novini/svyat/ek-vazmozhni-sa-zatrudneniya-pri-preminavaneto-na-granitsata-ako-velikobritaniya-napusne-es-bez-sporazumenie", "text": "Европейската комисия предупреди, че ако Великобритания напусне ЕС без споразумение, преминаването на границата между Общността и Обединеното кралство може да бъде затруднено след 12 април. Отблязва се, че ЕС е предприел всички необходими мерки за избягване на допълнителните затруднения, но при подобно развитие ще бъдат въведени незабавно задълбочени митнически и паспортни проверки. Уточнява се, че това неминуемо би довело до значително повишаване на времето за пресичане на границата между ЕС и Великобритания. Комисията допълва, че все още не са приети мерките, свързани с бюджета на ЕС и визите за британски граждани. ЕК изразява очакването тези мерки да бъдат приети навреме, след като се изяснят намеренията на Лондон. Говорител на комисията определи като \"многосказателни\" картините от похода във Великобритания с настоявания за нов референдум за членството в ЕС. Свободата на изразяване е основно право в ЕС, коментира той.  Единственият ни събеседник е британското правителство. Докато то не ни каже друго, работим с разбирането, че Великобритания ще напусне ЕС. Работим с намерението да допринесем за оттегляне със споразумение, при пълна готовност за всякакво развитие, включително най-лошото, допълни той.", "date": "2019.03.25", "title": "ЕК: Възможни са затруднения при преминаването на границата, ако Великобритания напусне ЕС без споразумение"}
{"url": "https://www.faktor.bg/bg/articles/i-zam-ministarat-na-energetikata-s-apartament-na-izgodni-tseni", "text": "Зам.-министърът на енергетиката Красимир Първанов също се оказа с апартамент на преференциални цени. През есента на 2018 г. Първанов си купува апартамент от 150 кв. м заедно с два гаража с обща площ на гаражите от 50 квадрата за сумата от 240 хиляди лева. Това прави точно по 616 евро на кв. м. Първанов се сдобива с имота на 28 септември 2018 г., сочи справка в Службата по вписванията. Апартаментът в луксозния блок се намира в кв. \"Изток\" на ул. \"Тинтява\", или на няколко пресечки от сградите, където с недвижими имоти се сдобиха Цветан Цветанов и Цецка Цачева. Проверката на bTV и \"Антикорупционния фонд\" показа още, че с апартамент в същата сграда няколко дни по-рано се е сдобил и ексшефът на Комисията за регулиране на съобщенията Веселин Божков.", "date": "2019.03.25", "title": "И зам.-министърът на енергетиката с апартамент на изгодни цени"}
{"url": "https://www.faktor.bg/bg/articles/mladen-marinov-razsledvashta-politsayka-e-zadarzhana-pri-aktsiyata-v-blagoevgrad-smyatame-che-nereglamentirano-e-iznasyala-informatsiya", "text": "\"Разследваща полицайка е задържана при акцията в Благоевград, смятаме, че нерегламентирано е изнасяла информация\". Това каза министърът на вътрешните работи Младен Маринов по време на брифинг, на който беше представен годишен отчет на Главна дирекция „Гранична полиция“.  „Акцията е на прокуратурата в Благоевград и дирекция „Вътрешна сигурност“. Касае разследващ полицай от ОДМВР-Благоевград, за която смятаме, че нерегламентирано е изнасяла информация, свързана с разследване на конкретно лице“, уточни той. „В момента се извършват процесуално-следствени действия. Прокуратурата и дирекция „Вътрешна сигурност“ ще излязат с конкретни факти“, обясни Маринов, като уточни, че разследването се води от 3–4 месеца. По думите в момента служителката е задържана и се извършват процесуално-следствени действия.  Попитан дали полицайката има връзка с директора на „Охранителна полиция“, главният секретар на МВР Ивайло Иванов отговори, че тя е дъщеря на директора. „Към този етап се извършват процесуално-следствените действия и след като приключат и се направи оценка на събраните доказателства, тогава ще се прецени дали той е имал съпричастност към нейната дейност“, заяви Иванов.", "date": "2019.03.25", "title": "Задържаха разследваща полицайка в Благоевград, изнасяла информация"}
{"url": "https://www.faktor.bg/bg/articles/obshtestvo/ulitsata/zhega-na-tsvetnitsa-dazhd-po-velikden", "text": "Април ще е топъл с температури над нормата, а валежите ще са под обичайните за месеца количества. Това сочат предварителните прогнози в навечерието на най-типичния пролетен месец. Очаква се средните му максимални температури да са между 15 и 20 градуса, а средните минимални - между 4 и 9, съобщи синоптикът Симеон Матев от TV MET и “България он eър”. Валежните периоди през месеца ще са между 4 и 13 април и по Великден - 18-29 април. Месецът ще започне с повишение на температурите след късното мартенско застудяване и те ще бъдат отначало близки, а към 3-4 април и над нормата. Към момента може да се очаква по-висока динамика на времето със захлаждане и превалявания между 5 и 7 април. Средните температури през април ще са с 3° до 4° по-високи от мартенските. Иначе според народните поверия, ако месецът е дъждовен, годината ще е плодородна. Априлски студ и слана пък вещаят неплодородна година. Преди да дойде топлият април обаче, последната седмица от този месец ще напомни за променливия характер на Баба Марта. Днес температурите на много места в страната ще минават 20 градуса, но от средата на седмицата започва застудяване. Още във вторник ще се заоблачи и над Западна България ще започне да превалява. В сряда ще превали и в останалата част на страната, като в повечето райони валежите ще са слаби. Температурите ще се понижават и в планините ще вали сняг. В четвъртък застудяването ще продължи и дневните температури ще са с 10 градуса по-ниски от тези в началото на седмицата, или ще варират от 8 до 13-14 градуса. През последните дни на март ще се затопли, но сутрешните температури ще са доста ниски - от -2 до 3 градуса, по високите западни полета вероятно ще е и по-мразовито. Ще има и условия и за слани. Като цяло март тази година протича с температури значително над нормите. За различните части на страната на база средна месечна температура отклонението е от 2 до 4 градуса над обичайното.", "date": "2019.03.25", "title": "Жега на Цветница, дъжд по Великден"}
{"url": "https://www.faktor.bg/bg/articles/gledat-deloto-sreshtu-generalniya-direktor-na-bnt", "text": "Софийски градски съд заседава за 8-ми път по делото срещу генералния директор на Българската национална телевизия Константин Каменаров, който днес се яви в Съдебната палата, предаде \"Булфото\". Каменаров обжалва на втора инстанция условната присъда на Софийския районен съд от една година и три месеца за шофиране след употреба на алкохол.", "date": "2019.03.25", "title": "Гледат делото срещу генералния директор на БНТ"}
{"url": "https://www.faktor.bg/bg/articles/blasnaha-dete-na-peshehodna-pateka-v-sofiya", "text": "Шофьор блъсна 12-годишно дете на столичния бул. \"Александър Малинов\", а според фейсбук групата I see you KAT инцидентът е станал на пешеходна пътека. Сигналът в МВР е подаден към 16 часа. Шофьорът е на място и в момента се работи с него, казаха от СДВР. На място веднага е изпратена линейка, казаха от Спешна помощ. Оттам пратили и втора кола за всеки случай. В момента транспортират детето към противошокова зала в \"Пирогов\". По първоначални данни състоянието му е тежко.", "date": "2019.03.25", "title": "Блъснаха дете на пешеходна пътека в София"}
{"url": "https://www.faktor.bg/bg/articles/obshtestvo/zakon-i-red/mladen-marinov-migratsionniyat-natisk-e-ovladyan", "text": "Миграционният натиск е овладян, но в световен мащаб тази заплаха не е отминала. Изграждането на възпрепятстващото съоръжение и надграждането с техника за наблюдение е дало резултати и миграционният натиск по българо-турската граница е значително по-малък в сравнение с 2015 и 2016 г. Това каза вътрешният министър Младен Маринов, който присъства на годишния отчет на Главна дирекция „Гранична полиция“ (ГДГП). Не така стоят обаче нещата с българо-гръцката граница. По думите на Младенов се налага да бъдат предислоцирани сили и средства, за да се гарантира сигурността и на тази граница. „Данните от анализа показват, че през 2018 г. обстановката на държавната граница продължава да бъде динамична по отношение на незаконната миграция в резултат на политическата нестабилност и хуманитарната криза в Близкия Изток и Африка”, заяви министър Младенов. Регистрирани са опити на 5311 граждани на трети страни да преминат през българо-турската граница, което е намаление с 23 % спрямо 2017 г. Задържани са общо 350 души, което показва намаление с 46%. Извън граничните пунктове са задържани 187 души, а на ГКПП-тата – 163-ма. От тях 73 души са били укрити в товарни автомобили, влак, автобус и автомобил, 82 души са използвали фалшиви документи и 8 души са направили опит да заобиколят граничния контрол. Шест пъти повече в сравнение с 2017 г. са опитите на граждани на трети страни да влязат незаконно на българо-гръцката граница. Българските гранични власти там са задържали 293 души. След като са установили наличието на български патрули и постове по границата, 4354 души са се върнали сами във вътрешността на Гърция. Наблюдава се намаление на миграционния натиск на изход със 74% спрямо 2017 г. Миналата година на ГКПП са издадени 3557 отказа за влизане в страната на граждани на трети страни. Не са допуснати да излязат от страната 3506 души. Най-голям е броят на недопуснатите да излязат от страната деца без пълномощно от родител – 1434, следват лицата с невалидни документи – 786, с наложено ограничение за напускане на страната – 586, без документи – 518 и др.", "date": "2019.03.25", "title": "Младен Маринов: Миграционният натиск е овладян"}
{"url": "https://www.faktor.bg/bg/articles/naznachiha-zamestnika-na-tsacheva-kato-i-d-pravosaden-ministar", "text": "Зам.-министър Десислава Ахладова е била назначена като временно изпълняващ министър на правосъдието. Ахладова ще е на поста, докато Народното събрание гласува оставката на Цецка Цачева. Очаква се след това правителството да предложи титулярен министър на правосъдието.  Припомняме, че Цачева подаде оставка в събота заради скандал с купен от нея апартамент в столичния кв. \"Изток\". Преди да заеме поста зам.-министър на правосъдието Десислава Ахладова е била председател на Районен съд - Перник и административен ръководител на Административен съд - Перник.", "date": "2019.03.25", "title": "Назначиха и.д. правосъден министър след оставката на Цачева"}
{"url": "https://www.faktor.bg/bg/articles/novini/svyat/izdavaneto-na-evropeyski-zdravni-karti-shte-se-zabavi-po-tehnicheski-prichini", "text": "Поради технически причини, независещи от Националната здравна каса, заявленията за издаване на Европейски здравноосигурителни карти не могат да се верифицират и процесът по издаването на картите ще се забави, съобщиха от НЗОК. Създадена е организация районните здравни каси да обработват заявленията при пълен работен капацитет, за да се преодолее забавянето. При необходимост гражданите могат да се обърнат към РЗОК за издаване на Удостоверение, временно заместващо ЕЗОК, което важи за срок от 2 месеца. От НЗОК поднасят извинения на гражданите за причиненото неудобство.", "date": "2019.03.25", "title": "Издаването на Европейски здравни карти ще се забави по технически причини"}
{"url": "https://www.faktor.bg/bg/articles/novini/svyat/v-maroko-preminavaneto-ot-islyama-kam-hristiyanstvoto-e-zabraneno", "text": "Мароканците, приели християнството - малобройно малцинство в една предимно мюсюлманската страна, очакват тази седмица визитата на папа Франциск като шанс да наблегнат на исканията си за религиозна свобода. Това съобщи БТА. На 30 и 31 март Франциск ще прекара два дни в Рабат и това ще е първото му пътуване в страна от Северна Африка, както и първа визита на римски папа там от близо 35 години. Папата ще се срещне с католици, повечето от които са преселници от Европа, главно французи, както и мигранти от Субсахарна Африка, които имат право да се молят в църкви като катедралата \"Св. Петър\" в столицата Рабат. За разлика от \"чужденците християни\", мароканците, приели християнството, казват, че са принудени да се молят тайно у дома си. Преминаването от исляма към християнството е забранено, както и в много други мюсюлмански страни, а пропагандирането на християнството се наказва с до три години затвор Мароканската асоциация за религиозни права и свободи - която подкрепя мароканските християни и вече е писала до Ватикана, за да изрази тревогите си - планира да проведе седящ протест пред църквата в Рабат в навечерието на визитата. \"Искаме закони, които да защитават религиозните малцинства в страната на равноправна основа\", каза ръководителят на асоциация Джавад ел Хамиди. \"Ще използваме визитата на папата, за да окажем по-голям натиск върху държавата да защитава религиозните свободи\", добави той.", "date": "2019.03.25", "title": "В Мароко преминаването от исляма към християнството е забранено"}
{"url": "https://www.faktor.bg/bg/articles/dimitar-manolov-apokalipsis-s-novata-formula-za-pensiite-nyama-da-ima-v-98-ot-sluchaite", "text": "Убеден съм, че в 98% от случаите някаква драматична промяна за пенсиите, отускани по новата форума, няма да настъпи. Справката, която получихме, е, че очакваните отклонения са в порядъка от 3 до 5%. Колко е вярна тя, ще изчакаме да видим. Това коментира във Велико Търново президентът на КТ \"Подкрепа\" Димитър Манолов. \"До апокалипсис няма да се стигне, но очевидно има нещо, което не е дооценено. Това, което си говорихме при Борисов, да се прегледа и да се види при кой от двата режима лицата, които се пенсионират, няма да пострадат, прилича на вярно решение, с всички уговорки, които могат да се направят и всички щети, които могат да бъдат нанесени на пенсионната система по тоя ред\", обясни Манолов. Според него в България от години съществува криминална икономика, която фабрикува пенсионни права. \"Преди 1997 г. всички данни за права и за доходи са твърде спорни по отношение на своята истинност. И тази криминална икономика функционира именно заради това, защото можеш да произведеш всякакви документи, без някой да е в състояние обективно да докаже дали тези документи са верни, или не. Затова се търси все по-голямо приближаване до времето, в което съществуват наистина обективни данни, които не могат да бъдат оспорени. Тази дата е 1 януари 1997 г., когато влезе в сила пресоналният регистър на данните на НОИ\", анализира Манолов по повод отпадането на трите \"златни години\". Още повече, че в този период нямало таван на осигурителния доход. \"Нека си припомним също, че точно в този тригодишен период беше дъното на доходите на българина. И кои са тези българи, които са внасяли някави страхотни осигурителни вноски в тоя период, на мен ми е трудно да кажа, запазвам за себе си съмненията\", коментира Манолов. Съгласен съм да приемем този подход, който предложи Борисов - всеки нов пенсионер да избира по коя формула е по-изгодно да се пенсионира, допълни той. (24 часа)", "date": "2019.03.25", "title": "Димитър Манолов: Очакваните отклонения при новата формула за пенсиите са в порядъка от 3 до 5%"}
{"url": "https://www.faktor.bg/bg/articles/rumen-radev-satrudnichestvoto-s-egipet-e-vazhno-za-nashata-natsionalna-i-evropeyska-sigurnost", "text": "„Египет има ключова роля в региона в борбата срещу тероризма, организираната престъпност, радикалния ислям и нелегалната миграция. Затова сътрудничеството с Египет е важно за нашата национална и европейска сигурност“. Това заяви пред журналисти в Кайро президентът Румен Радев, който пристигна на официално посещение в Арабска република Египет, съобщиха от Прессекретариата на държавния глава.  „Египет е и най-големият наш търговско-икономически партньор за региона на Близкия изток и цяла Африка. Стокообменът вече надхвърли един милиард долара, но има още по-голям потенциал за развитие, затова с мен водя внушителна бизнес делегация във важни области от взаимен интерес“, посочи Румен Радев. Той допълни, че диалогът и взаимното доверие на високо политическо ниво са много важно условие този потенциал да се развива.  Президентът добави, че се очакват редица споразумения между представителите на бизнеса от двете държави. „Тези дни са много важни, програмата е наситена, има и бизнес форум. Очаквам наистина добри сделки“, подчерта държавният глава.", "date": "2019.03.25", "title": "Румен Радев: Сътрудничеството с Египет е важно за нашата национална и европейска сигурност"}
{"url": "https://www.faktor.bg/bg/articles/iskat-mezhdunaroden-tribunal-da-sadi-plenenite-ot-islyamska-darzhava", "text": "Подкрепяните от САЩ „Сирийски демократични сили“ (СДС) призова за създаването на международен трибунал, който да съди заловените джихадисти от близкоизточната радикална групировка „Ислямска държава“, предава AFP. „Призоваваме международната общност да създаде специален съд в Североизточна Сирия за наказване на терористите“, се казва в изявление от СДС. По този начин „съдебните процеси могат да бъдат провеждани честно, в съответствие с международното право и споразуменията за човешките права и харти\", се казва още в разпространения текст.", "date": "2019.03.25", "title": "Искат международен трибунал да съди пленените от  „Ислямска държава\""}
{"url": "https://www.faktor.bg/bg/articles/v-san-vremeto-izteche-tereza", "text": "Британският таблоид „Сън“ пише в редакционна статия на първа страница днес, че премиерът Тереза Мей трябва днес да обяви, че ще подаде оставка, щом сделката й за Брекзит бъде одобрена и Великобритания напусне Европейския съюз, предаде Ройтерс, цитирана от БНР. „Времето изтече, Тереза“, пише „Сън“ и добавя, че единственият шанс на Мей да издейства одобрение на сделката й от парламента е да обяви дата за оттеглянето си. Снощи британският премиер свика спешна среща в правителствената резиденция Чекърс край Лондон с участието на ключови министри, депутати консерватори, подкрепящи Брекзит, и други видни дейци на управляващата партия. Те пространно дискутираха стратегията на Мей и въпроса дали има достатъчна подкрепа, за да бъде отново поставен на гласуване идната седмица нейния договорен с Брюксел проект на споразумение за напускане на ЕС, съобщи говорител на „Даунинг стрийт\", цитиран от Ройтерс. Срещата продължи няколко часа. Според  британските медии, сред участниците и бил ръководителят на премирския кабинет Дейвид Лидингтън, който се смята за възможен приемник на Мей в случай на нейната оставка. Журналистът от Дейли Телеграф Стивън Суинфорд  посочва, че кратката информация от разговорите означава, че те не са завършили с успех.  По-късно в Лондон се очаква да има серия от гласуване по предложени от депутати поправки, свързани с излизането на страната от Европейския съюз.  В същото време петицията с искане Брекзит да бъде отменен и Великобритания да запази членството си в ЕС вчера премина прага от 5 милиона събрани подписа, предаде ТАСС. Според британските разпоредби, на всяка петиция, събрала над 10 000 подписа, трябва да бъде даден официален отговор от правителството, а след набиране на 100 000 подписа, тя трябва да бъде разгледана от парламента.", "date": "2019.03.25", "title": "В. \"Сън\": Времето изтече, Тереза"}
{"url": "https://www.faktor.bg/bg/articles/karakachanov-sabira-obshtestvenitsi-i-intelektualtsi-da-bistryat-borbata-s-tsiganizatsiyata", "text": "Утре, вторник – 26 март 2019 г., от 14.00 ч. в Гранитната зала на Министерски съвет заместник министър-председателят по обществен ред и сигурността и председател на ВМРО - БНД Красимир Каракачанов е поканил видни общественици, интелектуалци и представители на гражданското общество, за да чуе тяхната позиция за мерките, които държавата трябва да предприеме за справяне с проблема с маргинализираните цигански общности, съобщиха от пресцентъра на ВМРО. След предварителна съгласувателна процедура с министерствата, заместник министър-председателят иска да чуе и хората, които формират обществените нагласи и имат своята професионална ангажираност и тежест в областите, в които работят и са лидери на мнение. На разговора са поканени професори, академици, интелектуалци, артисти, представители на НПО-та, журналисти и граждани. От ВМРО припомнят, че преди два месеца вицепремиерът и лидер на прартията Красимир Каракачанов представи пред обществото Концепция за промени в политиката за интеграция на циганския (ромския) етнос в Република България и мерките за реализацията им, която стана публично известна като Концепцията срещу циганизацията. Тя получи безпрецедентна подкрепа от обществото, а Каракачанов обвърза позицията си като вицепремиер и министър отбраната с нейната реализация, като заяви, че ако тя не стане факт, ВМРО няма място в управлението на държавата. Депутатите на партията през периода на съгласуване направиха първите законодателни инициативи за постигане на нейното интегриране в законодателството като внасяне на промени, които да обвържат изплащането на социални помощи с ограмотяване, повишаване на трудовата квалификация и социализацията. По места общинските съветници и кметове на ВМРО направиха нужните стъпки за описване на незаконните постройки и започване на процедура за премахване на гетата.", "date": "2019.03.25", "title": "Каракачанов събира общественици и интелектуалци да бистрят борбата с  \"циганизацията\""}
{"url": "https://www.faktor.bg/bg/articles/novini/balgariya/balgarskite-politicheski-emigranti-napisaha-parvata-stranitsa-ot-nashata-istoriya-v-nato-prez-1951-g", "text": "Госпожи и господа, Тази година отбелязваме 70 години от основаването на НАТО и 15 години от сбъдването на нашата мечта България да стане член на Алианса. На 29 март 2004 г. България реализира този стратегически приоритет, който отвори пътя ни и за членството в ЕС на 1 януари 2007 г. Членството в Алианса не само реализира една наша стратегическа цел. Това е една сбъдната мечта за свобода, за завръщане на България към семейството на свободните европейски демокрации, от които бяхме насилствено раздели след преврата на 9 септември 1944 г. Мечтата за свобода не угасна и след налагането със сила на комунистическия режим и жестокото убийство на лидера на обединената демократична опозиция Никола Петков на 23 септември 1947 г. Въоръжената съпротива на горяните, едно от най-дългите и героични съпротивителни движения против комунистически режим след края на Втората световна война, завинаги остави в българската историческа памет своята ярка следа. Героично загиналите и репресираните от червения режим горяни доказаха, че  от наложения от слугите на Москва терор. Подвигът на горяните никога няма да бъде забравен! През онези мрачни години обаче, извън пределите на Родината ни, прокудени далеч от родните места и близките си, родолюбиви български патриоти изпълниха едно особено важно дело. Това дело остави трайно символично значение в българския път към свободата и трасира пътят на приемането на странта ни в НАТО през 2004 г. Българската история в НАТО започва далеч преди да падне Желязната завеса и българското правителство и парламент ясно да заявят през 1997 г. волята на страната за присъединяване към Алианса. Сега е моментът да си спомним за българската национална доброволческа рота в НАТО – рота № 4093. Като част от американските въоръжени сили в Западна Европа, разположена в Западна Германия, ротата съществува от 20 октомври 1951 г. до 30 юни 1964 г. Д-р Г. М. Димитров, лидер на БЗНС, тогава емигрант в САЩ и председател на Българския национален комитет, се заема с организацията и набирането на доброволци. Само за три седмици той успява да убеди над 200 доброволци с думите:   Български доброволци се набират в Италия, в Турция, в Германия, а напливът от желаещи да влязат в ротата е невиждан. Само в Турция за 30 места се борят близо 400 души! С доброволното си участие в тази рота българските политически емигранти, обявени от престъпния режим за невъзвращенци, показват несломимата си воля да видят България свободна. Тази рота тогава става един от ярките символи на останалата непокорена от Москва част от България. Именно тези български доброволци и патриоти написаха първата страница от нашата история в Алианса! За 13-годишното си съществуване Българската национална доброволческа рота в НАТО показва, че българският народ не е напълно покорен от комунистите и че мястото на България е в Европа, а не в евразийската съветска империя. Това първо българско военно формирование в НАТО е триумф на силата и независимостта на нашия национален дух. На практика, с ротата българският народ става част, макар и символична, от военната организация на НАТО, много преди 29 март 2004 г., когато официално България се присъедини към Алианса. Госпожи и господа, Пазейки този светъл спомен е време да насочим поглед към настоящето. България е част от НАТО. Това е едно от най-значимите достижения в нашата най-нова история. Въпросът е обаче   и какъв ще бъде занапред. Силен и уважаван съюзник или слаб и зависим от Кремъл „троянски кон“... Поставям на Вашето внимание този въпрос, защото днес България е обект на острата хибридна кампания на Москва, чиято цел е да ни отклони от евроатлантическия избор и да ни превърне в инструмент за осъществяване на своите амбиции в рамките на НАТО и ЕС. В тази си стратегия Кремъл днес е мобилизирал всички свои ресурси у нас. Всички свои агенти за влияние – и в политиката, и в правителството, и в държавната администрация, и в службите за сигурност, и в енергетиката, и в бизнеса, и в медии, и в неправителствени структури... Днес е наивно да бъдем самодоволни и в светлината на двете годишнини, които честваме, да се самозаблуждаваме, че от сега нататък сме завинаги защитени от всякакви опасности. Най-вече от руската хибридна агресия, която превзема постепенно държавата ни от вътре. Сега може и да сме покрити от гаранцията на чл. 5 от Вашингтонския договор, що се отнася до външна въоръжена агресия, но ако се оставим да бъдем превзети хибридно отвътре, тогава никой няма да може да ни помогне! Ето защо сега е време сами да си помогнем, като разчитаме и на съвместната работа с нашите съюзници. Свободата трябва да се отстоява ежедневно!", "date": "2019.03.25", "title": "Българските политически емигранти написаха първата страница от нашата история в НАТО през 1951 г."}
{"url": "https://www.faktor.bg/bg/articles/novini/balgariya/zhega-v-prezidentstvoto-zaradi-porachkata-s-dzhipove-za-mvr-pobeditelyat-v-targa-izbran-po-vremeto-na-plamen-uzunov", "text": "Истинска жега настана в президентството, след като вчера зам. министърът на МВР Красимир Ципов обяви, че ОЛАФ проверява обществена поръчка за 290 джипа, завършена през 2017 година, тоест по време на служебния кабинет, назначен от президента Румен Радев. От президентството излязоха днес с официална позиция, в която обявиха изказването на зам.-министъра за манипулативно: \"Информацията е поднесена манипулативно и категорично не отговаря на истината. Въпросната процедура е започнала преди назначаването на служебното правителство, в което министър на вътрешните работи е Пламен Узунов, и е завършена далеч след края на неговия мандат от настоящето редовно избрано правителство\". Засегнат от разкритията е и служебният министър от този период Пламен Узунов. На страницата си във фейсбук той изпуска нерви и сам се припознава като засегната страна. Узунов атакува лично Красимир Ципов, че бил „ниска топка” и че скоро щял да научи някои текстове наизуст от Наказателния кодекс, въпреки, че в изявлението си вчера зам.-министърът не е споменавал името му. В стила на шефа си - Румен Радев, Узунов отправя заплахи, без да са посочвани обвинения за нарушения от негова страна. „Единственото вярно е, че съм бил Министър на вътрешните работи за времето от 27.01.2017 до 04.05.2017 г. Договорът за полицейски автомобили с повишена проходимост е сключен на 22.02.2018 г. и Ципов отлично знае това”, пише във фейсбук Узунов. Потърсен за коментар Красимир Ципов уточни, че поръчката за джиповете е открита на 2 март 2017 г. На 21 март е назначена комисията, която да оцени офертите, а на 20 април 2017 година тя избира като победител „Българска автомобилна индустрия”. След това две фирми подават жалби срещу решението на комисията, а ВАС се произнася с Решение едва на 24 октомври същата година. Точно заради съдебния процес договорът е сключен официално едва през февруари 2018 г. Ръководството на МВР е нямало как да не се съобрази с решението на ВАС, което потвърждава избора на комисията, уточнява Ципов. Реално обаче победителят в търга е излъчен през мандата на Пламен Узунов. Разумно е да се изчака да приключи проверката на ОЛАФ и тогава да се коментира случаят, допълва Ципов.", "date": "2019.03.25", "title": "Жега в президентството заради поръчката с джипове за МВР, победителят в търга избран по времето на Пламен Узунов"}
{"url": "https://www.faktor.bg/bg/articles/otkriha-tyaloto-na-22-godishtna-zhena-ubita-s-nozh-v-stara-zagora", "text": "В Стара Загора е открито тялото на 22-годишна жена, убита с нож, съобщи БТВ. Тялото било захвърлено в ромската махала „Лозенец”, първо го е видяло дете от квартала. Полицията бързо е установява самоличността не жертвата – оказва се, че е предлагала платена любов. В рамките на няколко часа е задържан заподозрян за престъплението – 28-годишен мъж, неин сводник.", "date": "2019.03.25", "title": "Откриха тялото на 22-годишна жена, убита с нож в Стара Загора"}
{"url": "https://www.faktor.bg/bg/articles/novini/svyat/petitsiya-sabra-pet-miliona-podpisa-za-spirane-na-brekzit", "text": "Петиция, призоваваща правителството на Великобритания да отмени Брекзит и да остави Обединеното кралство в Европейския съюз достигна 5 милиона подписа. Това е най-големият брой подписи под подобен документ с искане към парламента, пишат британските медии. Петицията призовава за спиране на действието на чл. 50 - клауза в Договора за ЕС, която Обединеното кралство задейства, за да започне напускането на Блока. Посещенията в сайта, където е качена са били толкова много, че той е спрял да работи заради претоварване. Ако бъде спрян чл. 50, Лондон няма да напусне ЕС. Конкурентната петиция за напускане на Общността без споразумение получи едва 500 000 подписа.", "date": "2019.03.25", "title": "Петиция събра пет милиона подписа за спиране на Брекзит"}
{"url": "https://www.faktor.bg/bg/articles/turtsiya-planira-da-uvelichi-vnosa-na-iranski-priroden-gaz-vapreki-sanktsiite-na-sasht", "text": "Турция планира да увеличи вноса на природен газ от Иран, заяви високопоставен ирански служител пред държавната информационна агенция ИРНА. Членката на НАТО Турция зависи от вноса на почти всичките си енергийни нужди, като Иран е ключов доставчик на газ и на петрол, отбелязва Ройтерс, допълвайки, че близо 40% от електроенергията в страната идва от газови централи. \"Турция поиска да закупи повече природен газ от Иран\", каза за ИРНА ръководителят на Иранската национална газова компания - Хасан Монтазер Торбати. Ройтерс напомня, че през миналата година Съединените щати изтеглиха от ядрената сделка между Иран и шестте големи сили от 2015-а година и отново наложи санкциите на Техеран, които бяха отменени по силата на пакта. Първоначално Вашингтон разреши на Турция и някои други страни да продължават да внасят ирански петрол и природен газ, изключвайки ги временно от въведените нови санкции. Но в последно време от Белия дом се чуват все повече гласове за отмяна на въведените временни изключения, предаде БНР.", "date": "2019.03.25", "title": "Турция увеличaвa вноса на ирански природен газ въпреки санкциите на САЩ"}
{"url": "https://www.faktor.bg/bg/articles/novini/balgariya/n-pr-erik-rubin-izborat-na-f-16-e-pravilniyat-balgariya-e-lider-na-balkanite", "text": "Посланиците на САЩ Н.Пр. Ерик Рубин и на Великобританоия Н.Пр. Ема Хопкинс бяха гости на откритата днес конференция \"Членството в НАТО - ключ към ЕС\". Тя е организирана от Атлантическия съвет на България. Изборът на F-16 е правилният! Това е не само най-добрият избор от техническа гледна точка, но това е и стратегически избор за стратегическо партньорство за десетилетия напред! Това заяви пред гостите на конференцията първия дипломат на САЩ у нас.  Той е категоричен, че за модернизацията на българската армия вече не е останало никакво време, заради това сега е най-подходящото време, обяви дипломатът. Той изтъкна, че тези процеси за модернизация на армията ни са започнали след пристигането му у нас, преди три години. Рубин е категоричен, че България  е лидер на Балканите и играе проактивна роля в региона, като член на НАТО и ЕС. Великобритания гледа реалистично на руската заплаха, обяви на конференцията Н.Пр. Ема Хопкинс. Тя изтъкна, че НАТО трябва да работи да повиши готовността си да противодейства на заплахите срещу Алианса. Хопкинс призова България да признае важността на ангажимента за повишаване на разходите за отбрана. Според нея ЕС не трябва да дублира НАТО в отбраната. Тя припомни, че НАТО не е само военен съюз, а играе и важна политическа роля. Дори да напусне ЕС, Великобритания остава свързана и ще допринася за европейската отбрана, увери участниците в конференцията първият дипломат на Великобритания, признавайки, че на 70 години НАТО изглежда по-добре, отколкото на 50.", "date": "2019.03.25", "title": "Н.Пр. Ерик Рубин: Изборът на F-16 е правилният, България е лидер на Балканите"}
{"url": "https://www.faktor.bg/bg/articles/atanas-zapryanov-direktnite-pregovori-za-f-16-shte-zapochnat-v-nachaloto-na-may", "text": "Директните преговори за закупуването на американски изтребители Ф-16 за българската бойна авиация вероято ще започнат в началото на май. Това каза заместник-министърът на отбраната Атанас Запрянов на конференция за членството на страната ни в НАТО. Американската страна проучва изискванията на българското министерство, каза Запрянов. \"Сега тази заявка трябва от другата страна да бъде анализирана и остойностена, след което \"да се срещат\" финансовите възможности, които заделяме с това, което ни се предлага. Ценовото предложение трябва да мине през Американския конгрес. Твърдо до 2024 година България ще ги има всички самолети, и осемте\", каза Запрянов, цитиран от БНР.", "date": "2019.03.25", "title": "Атанас Запрянов: Директните преговори за  Ф-16 ще започнат в началото на май"}
{"url": "https://www.faktor.bg/bg/articles/novini/balgariya/zapochva-obedinenie-na-politicheskite-sili-v-dyasno", "text": "9 организации от Движение „Възход“ започнаха процеса на обединение на дясното политическо пространство и заявиха готовност за общо явяване на изборите за Европейски парламент. Новото дясно обединение включва на този етап 6 политически партии и подкрепата на 4 неправителствени организации, които искат да върнат свободата, демокрацията и законността в България. „Членовете ни са десни и дясноцентристки организации. Част от тях са сред основателите на някогашния голям Съюз на демократичните сили, онзи, който донесе фундаментална промяна за България - промяната към демокрация.  Днес именно тя е заплашена в страната ни и това е сериозната тема, която ни събра“, каза Валентина Василева – председател на Единна народна партия. По думите й и четирите фундамента на демократичната държава са в руини. Икономиката е завладяна от олигархия и монополи, съдебната система е неефективна и зависима, свободата на словото е заменена със слугинаж към интересите на собствениците, а не на обществото, изборите отдавна не са свободни и честни. „Ние отказваме да повярваме, че съдбата ни е в ръцете единствено на хора, като Борисов, Нинова и Доган. Вярваме, че у нас има много талантливи, съвестни и смели хора, които настояват да живеят по-добре и по-честно, а не в страх, бедност и унижение“, подчерта Валентина Василева. Коалицията е създадена не за да робува на старите дрязги и амбиции на бивши лидери, а да даде хоризонт за бъдещето на модерна България, каза Стефан Иванов - председател на Движение демократично действие. „Нашата ръка остава протегната към други демократични формации – например Движение България на гражданите и Демократична България, но при две условия. Първото е пълно равноправие на политическите партньори. Очаква ни много работа и не смятаме, че е разумно да продължи доминацията на политическия егоизъм“, подчерта Стефан Иванов. Второто условие е създаването на дългосрочна политическа алтернатива на цялото статукво, а не кандидатиране за младши коалиционен партньор на сега управляващите. „Пред вас не стоят политически търгаши, които смятат да рекетират преговорния процес с бракове по сметка с управляващите от ГЕРБ. Това е въпрос на принципи“, подчерта Радослав Кацаров – председател на Съюз на свободните демократи. Първите избори, на които партиите от Движение „Възход“ ще се явят заедно, са тези за Европейски парламент. „Нямаме илюзии, но имаме решимост да покажем на хората възможност за създаване на широк демократичен алианс, който иска достойнството на България, справедливостта и развитието ни да получат шанс в политическата надпревара“, посочват още от Движение „Възход“. Движение „Възход“ обединява 6 политически формации и 3 неправителствени организации, сред които Единна народна партия (ЕНП), Движение демократично действие – Д3, Съюз на свободните демократи (ССД), Радикалдемократическа партия (РДП), Българска социалдемократическа партия (БСДП), Български демократичен съюз „Радикали”, Български национален фронт – Чикаго, Национално консервативно движение „Десен профил“, Организация на българите в Република Северна Македония – „Радко“.", "date": "2019.03.25", "title": "Започва обединение на политическите сили в дясно"}
{"url": "https://www.faktor.bg/bg/articles/turski-helikopteri-zastrashiha-vertolet-na-tsipras", "text": "Турски самолети обезпокоиха хеликоптера на гръцкия премиер Алексис Ципрас, докато пътува за остров Агатониси в Егейско море. Това съобщи самият гръцки министър-председател по време на честване по повод националния празник на страната на острова, съобщи \"Катимерини\", цитиран от БТА. Агатониси е най-северният остров от групата на Додеканезите и се намира близо до турския бряг. По време на речта си гръцкият премиер каза, че турски бойни самолети са принудили хеликоптера му да се снижи и да прави маневри на малка височина. Той определи поведението на турските самолети като \"глупави действия\", с които само хабят керосин и бензин. В Атина по време на приемането на почетния строй пред митрополитския храм от президента Прокопис Павлопулос мъж се опита да пробие полицейския кордон и да достигне до президента, но бързите действия на силите за сигурност предотвратиха по-сериозен инцидент, съобщи \"Елефтерос типос\".", "date": "2019.03.25", "title": "Турски самолети застрашиха вертолета на Ципрас"}
{"url": "https://www.faktor.bg/bg/articles/osuetiha-trafika-na-nad-edin-ton-kokain-prez-pristanishte-varna", "text": "Трафик на над тон кокаин от Латинска Америка до Варна е бил планиран през миналата година. Дрогата от Перу и Боливия е трябвало да бъде доставена до морската ни столица, но не е била предназначена за родния пазар, а за Белгия, Холандия и Великобритания. Това разкри прокурор Виолета Радева от Варненска окръжна прокуратура, съобщават ТопНовин.бг.  Родните власти са знаели за подготовката на канала. Трафикантите са се опитали да направят трасе, като са пуснали пробен товар с информация, че съдържа кокаин, без вътре да има дрога.    В крайна сметка пратката с над тон кокаин въобще не е тръгнала от Латинска Америка, тъй като доставката се е забавила, а организаторите на канала бяха задържани за  контрабанда на над 16 тона прекурсори за производство на наркотици.  „Налагаше се да действаме в условията на неотложност, за да заловим тези количества прекурсори”, изтъкна прокурор Радева. „Важното е, че бяха задържани организаторите на този канал, а не „бушони”. Тук бяха използвани български граждани, които или не знаеха за предназначението на този товар, или бяха зависими от наркотици и алкохол”, обясни прокурорът. От Окръжна прокуратура Варна определиха изминалата 2018-а като година на митническите разследвания. Регистрираните през миналата година митнически престъпления са 62, при 41 за предходната 2017 г. Най-значимото сред тях е именно опитът за трафик над 16 тона прекурсори, с които са щели да бъдат произведени амфетамини за над 225 милиона лева. По цени на „черния” пазар обаче амфетаминопроизводните са могли да послужат за производството на дрога за над 6 милиарда долара. На пристанище Варна-Запад прекурсорите бяха декларирани като почистващ препарат за прозорци. Подсъдими по това дело са двама холандци - на 55 и 50 години. Делото срещу започна през февруари и ще бъде гледано по общия ред, след като чужденците отказаха да сключат споразумение с прокуратурата и да получат по 10 години затвор.", "date": "2019.03.25", "title": "Осуетиха трафика на над един тон кокаин през порт Варна към Европа"}
{"url": "https://www.faktor.bg/bg/articles/novini/svyat/otvlyakoha-kitayski-student-v-kanada", "text": "Китайски студент на 22 г. е бил отвлечен от четирима мъже с електрошоково оръжие, съобщи канадската полиция, цитирана от Би Би Си. Трима мъже сграбчили Ванчжън Лу и го вкарали във вана си в подземен паркинг в Маркам, провинция Онтарио на 23 март. Органите на реда са публикували снимка на студента и призив за помощ към гражданите, които евентуално имат информация за местонахождението му. Мотивите за случилото се не са известни, но говорител на полицията уточни, че нивото на насилие било „значително“. Ванчжън Лу бил със своя приятелка по време на отвличането си, тя не е пострадала и е на свобода. Китайските власти са уведомени за похищението. Инцидентът идва на фона на обтегнати отношения между Отава и Пекин.", "date": "2019.03.25", "title": "Отвлякоха китайски студент в Канада"}
{"url": "https://www.faktor.bg/bg/articles/kremal-dovolen-sravni-doklada-na-myular-s-tarsene-na-cherna-kotka-v-tamna-staya", "text": "Докладът на Мълър за руската намеса в изборите от 2016 г. не казва абсолютно нищо ново, поне във версията, представена от министъра на правосъдието и главен прокурор Уилям Бар. Това каза прессекретарят на руския президент Владимир Путин Дмитрий Песков, цитиран от ТАСС и РБК. Снощи писмо от Бар, изпратено до лидерите на двете камари на американския парламент, уведоми, че според заключенията на разследването президентът Доналд Тръмп или екипът на предизборната му кампания не са заговорничили с Русия за победа на изборите. Русия винаги е считала за несъстоятелни обвиненията, че се е месила в изборите, каза още Песков. \"Не сме виждали самия доклад. Почти никой не го е виждал, затова и нямаме възможности да коментираме каквото и да било в детайли. Виждали сме резюме, което впрочем нищо ново не казва.\" \"Днес е ден на работниците в културата в Русия и в тази връзка трябва да си спомним думите на китайския философ, казал, че е трудно да се намери черна котка в черна стая, особено ако я няма. Мина век, но отвъд океана не разбират това\", обясни Песков. Той цитира думите на Конфуций, според когото трудното е да намериш \"черна котка в тъмна стая\". Песков добави, че Русия е готова да подобри отношенията си със САЩ след доклада. но първият ход трябва да е на Вашингтон.", "date": "2019.03.25", "title": "Кремъл доволен от доклада на Мълър: Отвъд океана не разбраха, че е трудно да се намери черна котка в тъмна стая"}
{"url": "https://www.faktor.bg/bg/articles/tramp-nyama-problem-s-publikuvaneto-na-tseliya-doklad-za-ruskata-namesa", "text": "Държавният глава на САЩ Доналд Тръмп „няма проблем“ с публикуването на целия доклад на специалния прокурор Робърт Мюлер, разследващ предполагаемата руска намеса в президентските избори в страната от 2016 г. Това заяви пред журналисти прессекретарят на Белия дом Сара Сандърс, предава AFP, цитирана от \"Фокус\". „Не мисля, че президентът има какъвто и да бил проблем с това. Той е повече от щастлив, ако някои от тези неща излезят, защото знае точно какво е направил и какво не се е случило, а сега - честно казано – и останалата част от Америка знае“, увери Сандърс при гостуване в телевизионно шоу.", "date": "2019.03.25", "title": "Тръмп: Нямам проблем с публикуването на целия доклад за руската намеса"}
{"url": "https://www.faktor.bg/bg/articles/borisov-kam-glavniya-prokuror-na-turtsiya", "text": "Премиерът Бойко Борисов се срещна с главния прокурор на Турция Мехмет Акарджа, който е на посещение в София по покана на българския си колега Сотир Цацаров. Борисов и Акарджа оцениха високо изграденото сътрудничество между България и Турция в областта на сигурността, миграцията и наказателноправните въпроси. Във фокуса на разговорите бяха поставени темите за терористичните заплахи, борбата с организираната престъпност и международното сътрудничество по наказателноправни въпроси. Това съобщиха от правителствената пресслужба.  “Турция освен наш непосредствен съсед е и важен партньор в областта на миграцията и борбата с тероризма”, заяви министър-председателят Бойко Борисов. Той подчерта, че резултатите от сключеното споразумение с Турция се виждат и в момента към българо-турската граница има нулев мигрантски натиск. „Споразумението между ЕС и Турция е важно за всички европейски държави”, посочи Борисов и допълни, че мирът и диалогът са най-доброто средство на дипломацията. Българският премиер припомни и че само преди година във Варна беше проведена знаковата среща ЕС-Турция, която е дала положителна насока на развитие в отношенията между Анкара и Брюксел. В делегацията на турския главен прокурор Акарджа бяха старшите прокурори Илкнур Алтънташ и Салих Чимен, както и посланика на Република Турция в България н Хасан Улусой. На срещата в Министерския съвет присъства и главният прокурор на България Сотир Цацаров.", "date": "2019.03.25", "title": "Борисов: Споразумението между ЕС и Турция е важно за всички европейски държави"}
{"url": "https://www.faktor.bg/bg/articles/germanski-vestnik-zapadnite-sayuznitsi-da-ochakvat-oshte-napadeniya-ot-ukrilite-se-boytsi-na-halifata", "text": "Подкрепяните от САЩ бойци обявиха победа над \"Ислямска държава\" (ИД) след превземането на последния бастион на групировката, но истинският победител е сирийският президент Башар Асад, пише днес в редакционна статия германският вестник \"Франкфуртер рундшау\" \"Военна победа практически без победител - нещо подобно можеше да стане само в сирийската гражданска война\", пише изданието. \"Краят на \"Ислямския халифат\" разбира се е победа за подкрепяния от САЩ кюрдско-арабски съюз. Но победителите ще платят висока цена. Те трябва да се грижат не само за заловените бойци на ИД, а и за техните семейства\". Това не означава и край на нападенията, подчертава германското издание. \"Укрилите се бойци ще се организират отново, както направиха в Ирак - и ще подложат на терор сирийските кюрди. Западните съюзници трябва да очакват още нападения, защото за съжаление няма план за периода след падането на халифата\", добавя в. \"Франкфуртер рундшау\". Краят на войната и възстановяването на унищожената страна не се виждат на хоризонта. \"Кюрдите ще трябва да преминат на страната на сирийския президент Башар Асад, за да предотвратят заплахата от турска офанзива срещу тях. В светлината на това, Асад е победителят от този етап на войната\", допълни медията от икономическата столица на Германия.", "date": "2019.03.25", "title": "Германски вестник: Кюрдите ще трябва да преминат на страната на Асад заради заплахата от турска офанзива"}
{"url": "https://www.faktor.bg/bg/articles/rosen-plevneliev-1-2", "text": "Историята днес се пише пред очите ни. През последните пет години взривени бяха устоите на мира и то от държава членка на ООН – Русия. Никой не вярваше, че ще бъде подкопан мирът и ще има прекрояване на граници. Заради това днес е важно да знаем – кой пише историята? Дали войнстваща империя, която е на Изток от нас или Западът, който продължава да бъде световният гарант за мир, спазване на ценности и прогрес. Това заяви днес бившият президент Росен Плевнелиев пред участниците в  откритата в София конференция „Членството в НАТО - ключ към Европейския съюз”. Тя е организирана от Атлантическия съвет на България и е посветена на две важни дати: На 4 април се навършват 70 години от подписването на Вашингтонския договор и основаването на НАТО – най-успешния и мощен съюз за колективна отбрана в света. На 29 март ще честваме 15 години от присъединяването на нашата държава към Алианса, което отвори пътя и за присъединяването ни към ЕС.    Около България цари нестабилност. Хората се притесняват, а политиците са призвани да решават страховете на гражданите, а не да заиграват с тях. Ако не искаме да има войни и конфликти отново, решенията трябва да бъдат глобални, всички заедно да отстояваме тези принципи, посочи в речта си Росен Плевнелиев. Той изтъкна, че сама България е слаба, не може да решава наболелите проблеми, но тя е силна, когато е част от големия съюз на НАТО, защото Алиансът отстоява принципите на мира. Днешната битка не е между „десни” и „леви”, а между „демократи” и „популисти”. Днес повече от всякога има реална опасност популистите да влезнат в Европейския парламент и да заемат водещи позиции в него. Популистите никога няма да бъдат силни, защото те нямат кауза, а заиграват със страховете на хората. Но каузата все още не означава, че спечелена битка. Битката предстои, тя трябва да бъде поведена и завършена от младото поколение, предупреди Плевнелиев. Аз не съм привърженик на призива: Винаги с евроатлантическите партньори, но никога против Русия. Как да бъдем винаги с Русия, след като тя организира и провежда хибридна война срещу нас. Стана публично известно, че „Ростнефт” финансира партия у нас, която се представя за патриотична, а подобни пари се вливат и в италианския политически живот. Не можем да не си даваме сметка кой кой е в световната политика, а и какъв е националният ни интерес. Но за да продължи България да бъде част от силния и авторитетен евроатлатически съюз, правителството трябва да работи не само за Визия 20:20, а за Визия 20:30. Да модернизираме армията си в партньорство с НАТО и по техни стандарти. Крайно време е да спрем наливането на милиони за ремонтиране и поддръжка на стара съветска техника. Днес каузата ни трябва да бъде: Силна България в силен евроатлантически съюз, категоричен е Плевнелиев Гости на знаковия атлантически форум бяха и  Иван Костов, министър-председател на България (1997-2001), Н. Пр. Ерик Рубин, посланик на САЩ в България, Н. Пр. Ема Хопкинс, посланик на Великобритания в България, първите дипломати на Словения, Черна гора, Чехия, Украйна, шарже д,афер на Полша, военните аташета на Румъния и Украйна, дипломати от Турция, Гърция, Австрия и др.", "date": "2019.03.25", "title": "Плевнелиев: Винаги с ЕС и НАТО, и никога против Русия е грешна формула, защото Кремъл води хибридна война срещу нас"}
{"url": "https://www.faktor.bg/bg/articles/irena-sokolova-mrachnoto-vreme-predi-izbori-razhda-demoni", "text": "\"Социопатно е да навредиш на всички останали, за да можеш да задоволиш себе си. Перфидното, подготвено и високо организирано зловредие демонстрира социопатен ум, чиито характеристики са да доминира, да контролира и манипулира. Като по учебник е спретнато мероприятието\". Така председателят на Жени ГЕРБ Ирена Соколова коментира в Добрич нечистите атаки срещу фигури от партията във връзка с имотни сделки. Тя участва в регионален форум, организиран от ЖГЕРБ в Добрич и Силистра. „Ние много добре знаем, че няма нищо грешно в това да си купиш жилище, да капарираш, да придобиеш апартамент. Но, това беше описано като голям грях. Кой не е направил стъпка, за да подобри живота си? И, това ли е целта – да не подобряваме живота си, да се примиряваме със сегашното, а да говорим за развитие. Това е долнопробно, невярно и фалшиво. Всеки, който си позволи да изопачи информация с цел да навреди някому получава своето възмездие. Ние не можем да раздаваме възмездие, но можем да знаем много добре кое е правилно и кое не е. Познавайки хората, с които работим вече 12 години, най-добре можем да оценим кое е редно и кое не, кое си струва да чуваме и на кое да не обръщаме внимание. Този мач с манипулипулиране и изопачаване на истински данни, представени като грях вече го играем за седми път и имаме своеобразен имунитет, даже. Всъщност, през детайлната организация на подривната акция се забелязва и открива modus operandi типичен при отмъщение. Кога ли и с коя ли акция е засегнато нечие его и е настъпен по опашката някой голям “питон”, та сега така рязко се обръща и директно поглъща?” , заяви и риторично попита лидерът на женската организация на партията. По думите на Ирена Соколова, така действат ощетените психически хора, нарцисистите и социопатите.  „Но, когато това е продукция на една структура, на колективно тяло, толкова по-зле, защото се демонстрира откровено организирано мероприятие. Говори за тежките фрагментационни и изключително дезинтеграционни процеси вътре в него”, категорична бе Соколова, която е магистър по социална психология. „Жалко, че губим време от развитието си и създаваме среда, в която да виреят зловредни и болестотворни организми. Вместо да изграждаме здравословна среда на взаимоотношения, говорейки за цивилизационен процес, ние се връщаме на нивото на примитивизма. Там, където се говори по теми от сорта дали случайно на другия в чинийката няма малко повече, за да му го откраднем. Нелепо, пошло и изключително долнопробно е”, заяви тя. Това, което знаят структурите на ГЕРБ, започнали от един и събирали човек до човека, е, че само работата в единство и непрекъснатият контакт помежду ни, дава стъпка напред. И, само работата в името на съзидателното, изгражда, подчерта Ирена Соколова.", "date": "2019.03.25", "title": "Ирена Соколова за атаката срещу ГЕРБ: Само социопат може да спретне подобно мероприятие"}
{"url": "https://www.faktor.bg/bg/articles/dvoen-agent-rabotil-s-ruskite-spetssluzhbi-sled-maydana", "text": "Бившият служител на Службата за сигурност на Украйна (СБУ) Василий Прозоров заяви днес на пресконференция в Москва, че работил с руските спецслужби след т.нар. майдан, предаде РИА Новости, цитирана от БНР.  Прозоров, който показа документ, че е бил подполковник в Службата за сигурност на Украйна, твърди, че украинската страна е съпричастна към катастрофата на малайзийския боинг на 17 юли 2014 г., в която загинаха 298 души.  Той работел в  Службата за сигурност на Украйна  от 1999 до миналата година, а от май 2014 г. бил в централния апарат на щаба на Антитерористичната операция в Източна Украйна.  \"От април 2014 г. доброволно по идеологически мотиви оказвах съдействие на Русия за получаването на информация“, каза Прозоров, след като днес президентът на Украйна Петро Порошенко поздрави  Службата за сигурност на Украйна с 27-годишнината й и я похвали за работата й.  В района на Антитерористичната операция в Източна Украйна Киев е създал тайни затвори, твърди още двойният агент. Единият от тях бил на батальона „Азов“, който според Прозоров не се подчинявал на никого, освен на лидера си - МВР шефа Арсен Аваков.", "date": "2019.03.25", "title": "Двоен агент, работил с руските спецслужби след \"майдана\", вини Киев за малайзийския боинг"}
{"url": "https://www.faktor.bg/bg/articles/yordanskiyat-kral-otmeni-vizitata-si-v-rumaniya-v-znak-na-protest", "text": "Йорданският крал Абдула Втори е отменил посещение в Румъния, предвидено първоначално за днес, в знак на протест след изказване на румънския премиер за преместване на посолството на Румъния в Израел от Тел Авив в Ерусалим, предаде АФП, цитирана от БТА. Крал Абдула Втори реши да отмени предвидено за понеделник посещение в Румъния в знак на солидарност с Ал Кудс /Ерусалим/, се посочва в съобщение на кралския дворец.  Решението за отмяна на посещението, което трябваше да бъде белязано от подписването на няколко споразумения в различни области, е било взето \"след изявленията в неделя на румънския премиер за прехвърляне на посолството на страната й от Тел Авив в Ерусалим\", се отбелязва в текста. Румънският премиер Виорика Дънчила обеща вчера във Вашингтон, че нейната страна ще премести посолството си в Израел от Тел Авив в Йерусалим.  Румънският президент Клаус Йоханис веднага напомни отново съпротивата си срещу подобно преместване. Дънчила е направила изявлението на конференция на Американско-израелския комитет по обществени отношения. Тя е изтъкнала още, че е решена да допринесе за по-близки отношения между Израел и целия Европейски съюз, особено сега, когато Румъния е ротационен председател на ЕС, посочват румънски медии. Подобно преместване, което би последвало пътя, открит през декември 2017 г. от американския президент Доналд Тръмп, трябва да получи одобрение от румънския президент, за да стане реалност, уточнява АФП. Но десноцентристкият президент Йоханис, който е в открит конфликт с лявото мнозинство, се противопоставя на желанието на правителството да последва примера на САЩ, отбелязва агенцията.", "date": "2019.03.25", "title": "Йорданският крал отмени визитата си в Румъния в знак на протест"}
{"url": "https://www.faktor.bg/bg/articles/v-polsha-hvanaha-sobstvenik-na-ruskiya-mol-kovcheg-godina-sled-tragediyata", "text": "Следственият комитет в Москва съобщи за ареста  в Полша на един от собствениците на мола в източния руски град Кемерово. \"Ние получихме по съответните канали от колегите в членката на Европейски съюз информация за ареста на гражданина на Руската федерация Вячеслав Вишневски. Мъжът бе обявен за издирване във връзка с пожара в търговския център \"Зимняя вишня\" от 25 март 2018 г. Ние поискахме от съответните органи в Република Полша мъжът да бъде екстрадиран\", допълниха от силовата структура, пише Novini.bg. При пожара в мола-ковчег загинаха 60 души, а 37 от жертвите бяха деца. Заради трагедията бяха арестувани няколко души. На тях им бяха повдигнати обвинения в причиняване на смъртта по непредпазливост и корупция.", "date": "2019.03.25", "title": "В Полша заловиха един от собствениците на руския мол-ковчег година след трагедията"}
{"url": "https://www.faktor.bg/bg/articles/ivan-kostov-1", "text": "Тревожно е усещането, че българската несигурност днес е по-голяма отколкото преди 15 години, когато ни приемаха за член на НАТО. Това посочи в своя реч пред участниците в  откритата в София днес конференция „Членството в НАТО - ключ към Европейския съюз” бившият премиер Иван Костов. Форумът е организирана от Атлантическия съвет на България и е посветена на две важни дати: На 4 април се навършват 70 години от подписването на Вашингтонския договор и основаването на НАТО – най-успешния и мощен съюз за колективна отбрана в света. На 29 март ще честваме 15 години от присъединяването на нашата държава към Алианса, което отвори пътя и за присъединяването ни към ЕС.   Причините за настоящата несигурност на България са свързани и с българските политици, но и с проблемите вътре в НАТО, отчете Костов. Той акцентира, че през последните пет години Кремъл предприе конфликти с всяка една от страните на НАТО, формирайки вътрешни опозиции в тях, които впоследствие започват да провеждат руски политики за противоборство, дезинформационна война, целят объркване на хората, внушаване на несигурност, противопоставяне и недоверие към НАТО и политиките му, посочи Костов. Той критикува Алианса, че е нямал бърза реакция в тази посока, а чак след три години са посочили Русия като източник на хибридна война. Според него защитата от руската заплаха е била непрофесионална и закъсняла. Костов отчете, че и конфликтите на Кремъл с отделни страни от Алианса са в различни фази. България е сред силно засегнатите от тази  хибридна война. Руските цели се постигат посредством пропаганда и дезинформация, налагайки удобни за Кремъл тези, които пробиват най-напред в групата на популистите. Отделно зависими медии разпространяват фалшива информация и повтарят руски клишета. Проучване е показало например, че президентът Румен Радев повтаря в словата си 80% от руските опорки, твърди бившият министър-председател. Той обърна внимание и на факта, че в последния Доклад за националната сигурност, Русия изобщо не се споменава като заплаха, а руската агресия уязвява политиците и институциите у нас. Иван Костов критикува прокуратурата, че атакува политици, които засягат руските интереси. Като пример той посочи повдигнатите обвинения срещу бившия външен министър Даниел Митов и срещу екс министъра на отбраната Николай Ненчев. В същото време според него, прокуратурата оневинява всички близки до Кремъл олигарси у нас. От друга страна пък Русия чрез свои политически и институционални лобита нанася тежки поражения на българската енергетика – такива са корупционните проекти „Белене” и „Южен поток”. По порочни схеми, след фалита на КТБ собственост на руснаци станаха БТК – „Виваком” и „Булгартабак”. В същото време пък наши политици сервилничат пред Кремъл с неадекватни реакции, след отравянето на Сергей Скрипал. Това ни поведение показва, че не сме съвсем лоялни членове на НАТО. Иван Костов акцентира, че за да се преодолеят тези проблеми от нас трябва да се иисква да спазваме стриктно договореностите с Алианса, като в същото време се блокират всички руски проекти, атакува се прането на пари и се спре руското проникване на територията ни. Стига сме се измъквали с дипломация от руската агресия срещу нас, призова Костов. Гости на важния атлантически форум бяха и  Росен Плевнелиев, бивш президент на България (1997-2001), Н. Пр. Ерик Рубин, посланик на САЩ в България, Н. Пр. Ема Хопкинс, посланик на Великобритания в България, първите дипломати на Словения, Черна гора, Чехия, Украйна, шарже д,афер на Полша, военните аташета на Румъния и Украйна, дипломати от Турция, Гърция, Австрия и др.", "date": "2019.03.25", "title": "Иван Костов: Усещането за несигурност в България днес е по-голямо, отколкото когато ни приемаха в НАТО"}
{"url": "https://www.faktor.bg/bg/articles/galap-interneshanal-balgariya-e-v-parvata-desetka-po-natsionalisticheski-nastroeniya", "text": "Хората по света поставят националните интереси на първо място и не са убедени в ефективността на международните санкции, показва международно изследване на \"Галъп интернешънъл\", проведено в 58 страни. Последното глобално проучване показва, че гражданите по света решително предпочитат националните интереси - 70% пред международното сътрудничество и глобализацията - 21%, съобщават от агенцията. В Африка - 87% отговарят, че националните интереси са за предпочитане пред международното сътрудничество, В Близкият изток - 78% и в Латинска Америка - 75% подкрепят националните приоритети. 92% от етиопците пък са най-големи привърженици на национализма. На другия край на скалата е само Япония, където мнозинството предпочита интернационализма - 42% пред национализма (30%). В ЕС двама от трима гласоподаватели обръщат гръб на глобализацията и подкрепата за нея е по-висока от 30% само във Финландия и Германия. Проучването проведено сред 45 935 пълнолетни граждани на 57 страни, показва, че светът не вижда санкциите като ефективен инструмент за постигане на промени в политиката. Почти всеки втори - 47% смята, че санкциите не предизвикват промяна, а един от всеки трима души (33%) твърди, че санкциите успяват. Мненията обаче се различават в отделните страни - в Саудитска Арабия (65%), Индия (59%) и Бразилия (55%) хората са по-благосклонни към механизма на санкциите. Европейските граждани са най-критични по отношение на санкциите - 52% твърдят, че са неефективни и не предизвикват промяна), а Австрия, Франция и Германия са водещи в това отношение - около две трети от избирателите в тези страни не са убедени, че санкционирането на страни като Китай и Русия носи положителни резултати. За българите, националните интереси са на първо място. Мнозинство от 81% от пълнолетните български граждани смятат, че националните интереси на страната са на първо място. Едва 9% от интервюираните смятат, че глобализацията е по-важна. Останалите нямат мнение. Данните от България сочат, че страната влиза в рамките на световните тенденции. България е в първите десет по националистически настроения. Пред нас са Етиопия, Албания, Саудитска Арабия, Сърбия, Нигерия, Индонезия, Република Корея и Еквадор. България е сред страните с ниски дялове на доверие към санкциите. След нас се нареждат обаче страни като Швейцария, Германия, Франция и Австрия, които в по-голямата си част смятат санкциите за неефективни.", "date": "2019.03.25", "title": "Изследване сочи: България е в първата десетка по националистически настроения"}
{"url": "https://www.faktor.bg/bg/articles/knsb-alarmira-za-opit-za-otnemane-na-pravo-na-otpusk", "text": "Вицепрезидентът на КНСБ Чавдар Христов алармира за опит за отнемане на право на отпуск, визирайки намерението на правителството да изпрати позиция до Съда на Европейския съюз, че не трябва да се възстановява правото на отпуск при неправомерно уволнение. Правото на отпуск е основно конституционно право. Чрез това действие защитава ли правителството правото на труд, стои ли на конституционни позиции? Как едно такова действие ще се посрещне от работниците и служителите? Правото на отпуск се базира на трудов стаж. Щом имаш трудов стаж, имаш право на отпуск, подчерта Христов. В Кодекса на труда има текст, който изрично определя няколко хипотези, при които времето, през което не е работено, се признава за трудов стаж. В идеята на тази конструкция на Кодекса на труда стои на първо място намерението напълно да се защитят правата на работника и той да бъде напълно овъзмезден. Ако си уволнен незаконосъобразно, този, който те е уволнил, ще понесе всички правни последствия. С това решение се поставя под съмнение и конструкцията за осигурителния стаж. Решението не е съобразено със социално-партньорските ни отношения, в същността си то не е правилно, заяви синдикалистът. Искаме правителството да не изпраща позицията си до Съда на Европейския съюз, докато не обсъдим въпроса в Националния съвет за тристранно сътрудничество. Ако няма смисъл да го обсъждаме, да ни изпратят всички документи, да вземем писмено становище, редом до позицията на правителството да стои позицията на социалните партньори. Въпросът не е маловажен, защото той за пореден път показва отношение към правата на работниците и служители. По този начин се постила отношение към отпуска на майките. Да се приглася на тези, чиито егоистични интереси диктуват ограничаване на социалните права, е най-малкото неуместно, посочи Чавдар Христов. Не изключваме да има и задкулисни разговори. Знаем как стоят нещата в политиката. Бием тревога и искаме да се обсъди въпроса и нашето мнение да се присъедини към това на правителството, без значение какво ще каже бизнесът. Ако допуснем злото сега да се качи на миндера, после ще се качи и по-нагоре, каза още вицепрезидентът на КНСБ.", "date": "2019.03.25", "title": "КНСБ алармира за опит да се отнеме правото на отпуск"}
{"url": "https://www.faktor.bg/bg/articles/novini/balgariya/kolarova-bsp-zloupotrebi-s-konspirativnata-teoriya-che-amerikantsite-otstrelyali-tsvetanov", "text": "След като БСП обяви, че очаква и изисква оттеглянето на Цветанов, това ще бъде тълкувано и като огъване на ГЕРБ, ако не се случи. Дали не се смесва обача гъвкавостта със силата. От публична гледна точка политикът носи всички последици от действията си. Това каза в студиото на Нова ТВ социологът Румяна Коларова. Да погледнем над ситуацията - това не е първия път, когато чрез тип имотни сделки се острелват политик, а други с подобни имотни сделки - остават в сянката, не под прожекторите. Това е негативно за българската политика - значи този - да, а онзи - не. Това е една много порочна практика - или прилагаш принципите и правилата към всички, или не, аргументира позицията си Коларова. По думите й от тези скандали печели не толкова БСП, колкото хора като Христо Иванов, ген. Атанасов. Ясно е, че тези публикаци обслужват Демократична България. По сериозна обаче е злоупотребата на БСП с цялата тази теория - че американците отстрелват Цветанов. Продуктивният ход сега е свързан не в оставката на Цветанов, а в това, което може да направи в рамките на кабинета Борисов, за да не се повтаря това и в бъдеще. Борисов да персонифицира тази отговорност в определена фигура, посочи социологът. Според Румяна Коларова цялата тема за апартаментите, е поставена порочно в България. Затова настоява да се наложат наистина правила, които да се спазват от всички, заключи тя.", "date": "2019.03.25", "title": "Коларова: БСП злоупотреби с конспиративната теория, че американците отстреляли Цветанов"}
{"url": "https://www.faktor.bg/bg/articles/tsvetanov-1-60", "text": "Председателят на Парламентарната група на ГЕРБ и заместник-председател на партията Цветан Цветанов участва в годишната конференция на Американо-израелския комитет за обществени връзки, която се провежда във Вашингтон (САЩ). Организацията има за цел изграждането на устойчиви трансатлантически отношения между САЩ, Израел и съюзнически държави. В речта си при откриването на форума изпълнителният директор на организацията Хауърд Кор заяви, че изграждането на здрави и надеждни трансатлантически отношения са от основна важност за сигурността в региона. Израел има нужда от своите приятели, в чиято подкрепа и помощ твърдо вярва. Заедно със своите приятели и съюзници Израел се изправя срещу прояви на антисемитизъм от всякакъв вид. В последващо изказване по време на първото пленарно заседание на конференцията министър-председателя на Румъния Виорика Дънчила обяви предстоящото преместване на посолството на Румъния от Тел Авив в Йерусалим. Обявлението предизвика бурна одобрителна реакция сред присъстващите делегати. По време на форума говориха още президентът на организацията д-р Морт Фридман, бившият сенатор Джо Либерман, президентът на Хондурас Хуан Орландо Ернандес и други световни лидери. Всички те се обединиха около идеята за противодействие на тероризма и антисемитизма, за правото на съществуване на израелската държава, ролята и мястото на Израел като технологичен лидер от световен мащаб. В рамките на конференцията Цветан Цветанов проведе среща с вицепрезидента на Световния еврейски конгрес Робърт Сингер. Сингер изрази висока оценка за шествието на толерантността и единението, проведено в София на 10 март т. г. по повод 76 години от историческото спасяване на българските евреи през 1943 г. Според Сингер това събитие е показало толерантността и хуманността на българския народ. Той сподели, че е имал възможност в разговори с други балкански лидери да представи тази прекрасна инициатива. Цветан Цветанов го увери, че българската страна има желание да превърне това шествие в ежегодно събитие. Робърт Сингер даде много висока оценка и за ролята на Цветан Цветанов като вицепремиер и министър на вътрешните работи по признаването на военното крило на Хизбула за терористична организация. Председателят на ПГ на ГЕРБ Цветан Цветанов се срещна и с президента на вашингтонския офис на Американския еврейски комитет Тоби Дершовиц. Двамата изразиха високо мнение за нивото на двустранното сътрудничество при противодействието на антисемитски и други прояви на омраза. Дершовиц отбеляза, че българският народ е приятелски настроен към еврейския и това се доказва от поредица събития в българската история. Също така, според Дершовиц, заслужава да бъде отбелязано определянето от страна на правителството на Бойко Борисов на специален координатор за борба с антисемитизма, както и приемането на работното определение за антисемитизма на Международния алианс за възпоменание на Холокоста.  Утре конференцията продължава с изказвания на вицепрезидента на САЩ Майкъл Пенс, държавния секретар на САЩ Майк Помпео, лидера на Демократическата партия в Сената на САЩ Чък Шумър, кмета на Ню Йорк Бил де Блазио и много други конгресмени и сенатори. Във вторник се очаква да произнесе реч и министър-председателят на Израел Бенямин Нетаняху. В рамките на конференцията продължават и двустранните срещи на Цветан Цветанов.", "date": "2019.03.25", "title": "Цветанов участва в годишната конференция на Американо-израелския комитет за обществени връзки във Вашингтон"}
{"url": "https://www.faktor.bg/bg/articles/georgi-harizanov-1-2", "text": "\"Оставките не трябва да ни изненадват - това е стилът на Бойко Борисов. При мащабите, с които се разраства тази драма в навечерието на избори, близо е до ума, че упорството нанася много по-големи вреди отколкото да се отстъпи крачка назад\". Това заяви пред БНТ Георги Харизанов. \"Винаги, когато си на публична длъжност, трябва да изнасяш информация за доходите си. Г-н Цветанов получава възнаграждение от две места – от партия ГЕРБ и от публичната си длъжност. Той ще даде отговори, след като се върне. Но само отговорите няма да са достатъчни. Средната класа и малкият бизнес са не по-малко изнервени от скандала с апартаментите от хората с ниски доходи. В случая не виждам да има закононарушение, но очевидно има много голям етичен проблем, който не може да бъде решен само с обяснението, че всичко е законно. Още в началото този подход беше погрешен\", коментира Георги Харизанов. \"Шампион по ниска цена до момента е г-жа Нинова. Нея няма кой да я бие с нейните 120 евро на квадрат. Това специално е една от много малкото материи, където държавният сектор е по-подреден от частния. Защото когато държавата прави продажба, отдаване под наем, концесиониране и т.н., данъчната оценка няма никакво значение, там има пазарна оценка от лицензиран оценител\", каза още Харизанов.", "date": "2019.03.25", "title": "Георги Харизанов: Шампион по ниска цена е Нинова, нея няма кой да я бие"}
{"url": "https://www.faktor.bg/bg/articles/amerikanskite-aviolinii-udalzhavat-sroka-na-otmyana-na-poletite-na-boeing-737-max", "text": "Американските авиолинии удължават отмяната на полетите на техните самолети Boeing 737 Max, тъй като федералните регулатори продължават да разследват две смъртоносни катастрофи, свързани с този модел на \"Боинг\", съобщава агенция MarktWatch. American Airlines обяви в неделя, че притежаваните от нея 24 самолета 737 Max ще останат приземени поне до 24-ти април, което означава, че ще отмени около 90 полета на ден. Не всеки полет, който преди това беше бил планиран да бъде на самолет от този модел на \"Боинг\", ще бъде отменен, а някои други полети, планирани да се осъществяват от други самолети също могат в крайна сметка могат да бъдат отменени. Southwest Airlines, която разполага с 24 самолета 737 Max, пък ще прави отмяна на полети пет дни предварително, като дневно ще бъдат отменени около 130 полета. В събота американската авиокомпании започна да превозва без пътници всичките свои самолети 737 Max до нейна база във Викторвил, Калифорния, за да освободи място на летищата, където тези самолети бяха приземени. Разполагащата с 14 самолета от този модел компания United Airlines няма никакви полети, предвидени поне до 9-и април. Компанията обаче не очаква никаква бъдеща отмяна на плети в резултат на приземяването на нейните самолети 737 Max и ще използва алтернативно самолети, за да компенсира прекратените полети на този модел на \"Боинг\". Авиационните власти по цял свят приземиха по-рано този месец машините на Boeing 737 Max след смъртоносните катастрофи, свързани с този модела на самолета в Етиопия и край бреговете на Индонезия, които бяха факт в рамките на по-малко от пет месеца една от друга.", "date": "2019.03.25", "title": "Американските авиолинии удължават срока за отмяна на полетите на Boeing 737 Max"}
{"url": "https://www.faktor.bg/bg/articles/rusiya-nyama-da-izprashta-nablyudateli-na-izborite-v-ukrayna", "text": "Русия няма да изпрати наблюдатели на президентските избори в Украйна. Това е официалната позиция на Министерството на външните работи на Руската федерация. \"Русия е принудена да се откаже от наблюдатели в Украйна, за да не ги изложи под заплахата да бъдат преследвани\", се казва в становището на Москва.  По-рано ЦИК в Украйна отказа да акредитира 24 руснаци като част от мисията за наблюдение. Руското външно министерство нарече това решение на Киев незаконно и дискриминационно. С действията си Киев отново се дискредитира, каза в коментар на външното министерство. Москва припомня, че украинските власти решиха да не отварят избирателни секции в Русия, лишавайки милиони от техните граждани от конституционно право на глас, а жителите на Донбас и вътрешно разселените граждани са лишени от избирателни права. След като от Москва видяха, че номерът с агентите и провокаторите, които искаха да вкарат в Украйна, за да опорочат вота, смениха тактиката. Сега окупаторът Кремъл изведнъж в очите на света трябва да изглежда като репресирана от украинските власти страна.", "date": "2019.03.25", "title": "Русия с нов театър: Няма да праща наблюдатели на изборите в Украйна, страхува се за живота им"}
{"url": "https://www.faktor.bg/bg/articles/vuchich-sabriya-nikoga-nyama-da-se-prisaedini-kam-nato", "text": "\"Ние бяхме сами срещу най-голямата военна сила в света. Целта беше ясна: да ни победят и унижат, а след това да дадат част от нашата територия на другиго\", продължи Вучич, цитиран от Франс прес. От 24 март 1999 г. НАТО започна да бомбардира Сърбия и Черна гора, по онова време републики в бившата Югославия, заради репресиите, с които Белград отвърна на бунта на албанците в Косово. Във войната в Косово (1998-99 г.) загинаха над 13 000 души, повечето албанци. След операцията на НАТО, продължила една година, бившата сръбска провинция Косово, населена с албанско мнозинство, бе поставена под администрацията на ООН, а през 2008 г. обяви независимост, която Сърбия не признава, напомня АФП. Според неотдавнашна социологическа анкета на Института по европейски въпроси - местна неправителствена организация, 79 на сто от сърбите са против присъединяване към НАТО, а едва 10 процента са за членство на Сърбия в алианса, добавя АФП. Лидерът на Сръбската радикална партия (СРП) Воислав Шешел запали знамената на Европейския съюз и НАТО на протест в Белград вчера, организиран от неговата партия по повод 20 години от началото на операцията на НАТО срещу Югославия през 1999 г., предаде агенция Бета. Шешел каза, че с този акт иска да покаже какво мисли за ЕС и НАТО. Той заяви, че сръбският народ никога няма да забрави \"вандалско-престъпното бомбардиране на Сърбия\". \"Никога няма да го забравим и никога няма да го простим. Никога на сръбския народ няма да му дойде на ум да влезе в тази организация (НАТО) и тези зверове да ни изнудват да нападаме други народи\", каза Шешел пред журналисти.", "date": "2019.03.25", "title": "Вучич: Сърбия никога няма да се присъедини към НАТО"}
{"url": "https://www.faktor.bg/bg/articles/novini/balgariya/vladimir-kisyov-ninova-ne-e-bila-ot-sds-umilkvashe-se-na-vodachite-za-da-pecheli-postove", "text": "\"Какво правят атакуващите партии в момента за България? Искат да живеем в хаос и да сме подчинени на хибридната политика на Русия. Ако БСП дойде на власт, ще съсипят държавата. Тя даде списъците за ликвидация на предприятия. След 1997 г. СДС изпълняваше ликвидациите. Тези неща трябва да се припомнят. Корнелия Нинова никога не е била член на СДС, а умилкваща се на лидерите в партията, за да печели постове\". Това заяви в предаването \"Свободна зона\" по ТВ Европа Владимир Кисьов от СДС.  \"Ние сме европейска държава. Не може да се говори, че единственото достижение за България Европа било това, че сме си плащали вноската в ЕС. Страната ни печели 5 пъти повече. Освен това, без ЕС ние трудно ще опазим границите си. Все по-често се забравя, че се пътува свободно в ЕС. Някои хора не помнят, а другите забравиха какво е да нямаш нищо по магазините. Казват, че парите не стигат. Да ниски са доходите, защото има предлагане\", каза още демократът.  \"Демократична България няма моралното право да критикува СДС. \"Зелените\" ли трябва да са ни партньори? Бойко Борисов и Цветан Цветанов не са ЕНП, а формация, която я представлява в България.", "date": "2019.03.25", "title": "Владимир Кисьов: Нинова не е била от СДС, умилкваше се на водачите, за да печели постове"}
{"url": "https://www.faktor.bg/bg/articles/atlantitsi-otbelyazvat-s-konferentsiya-70-g-nato-i-15-g-ot-prisaedinyavaneto-na-balgariya-kam-aliansa", "text": "Днес Атлантическият съвет на България откри в Дома на Европа в София конференция „Членството в НАТО - ключ към Европейския съюз”. Конференцията е посветена на две важни дати, които ще бъдат отбелязани през настоящата 2019 година. На 4 април се навършват 70 години от подписването на Вашингтонския договор и основаването на НАТО – най-успешния и мощен съюз за колективна отбрана в света. На 29 март ще честваме 15 години от присъединяването на нашата държава към Алианса, което отвори пътя и за присъединяването ни към ЕС. Това заяви пред Faktor.bg съпредседателят на Атлантическия съвет Димитрин Вичев. Гости на конференцията ще бъдат: Росен Плевнелиев, президент на България (2012-2017), Иван Костов, министър-председател на България (1997-2001), Н. Пр. Ерик Рубин, посланик на САЩ в България, Н. Пр. Ема Хопкинс, посланик на Великобритания в България, уточни Вичев. Участие на форума ще вземат и посланиците на Словения, Черна гора, Чехия, Украйна, шарже д,афер на Полша, военните аташета на Румъния и Украйна, и придружаващи ги дипломати. Интерес към събитието проявяват и от дипломатическите мисии на Ирландия, Австрия и Гърция, посочват организаторите. Участие на конференцията ще вземат и  бившите министри на отбраната Бойко Ноев и Николай Ненчев, заместник-министърът на отбраната Атанас Запрянов, проф. Огнян Минчев и др., които ще изнесат доклади по теми за евроатлантическия път на България.", "date": "2019.03.25", "title": "Атлантици отбелязват с конференция 70 г. НАТО и 15 г. от присъединяването на България към Алианса (ВИДЕО)"}
{"url": "https://www.faktor.bg/bg/articles/netanyahu-prekasna-vizita-v-sasht-sled-obstrela-kray-tel-aviv", "text": "Министър-председателят на Израел Бенямим Нетаняху ще прекъсне визитата си в САЩ и ще се завърне в страната си, след като ракетен обстрел от Ивицата Газа, поразил населено място северно от Тел Авив, в резултат на което пострадаха петима души, предава AFP. „Взех решение, в резултат на инцидентите със сигурността, да прекъсна посещението си в САЩ. Ще се срещна с президента (на САЩ Доналд) Тръмп след няколко часа и веднага след това ще се върна в Израел, за да ръководя операциите\", обяви Нетаняху във видеозапис, разпространен от пресслужбата му.", "date": "2019.03.25", "title": "Нетаняху прекъсна визита в САЩ след обстрела край Тел Авив"}
{"url": "https://www.faktor.bg/bg/articles/bezlov-tsvetanov-e-vazhen-faktor-v-politikata-bez-nego-e-pod-vapros-otselyavaneto-na-kabineta", "text": "Какво се случи - това е темата, а колко е морално - е друго тема. Така лаконично обобщи скандала с имотите на политици анализаторът Тихомир Безлов в студиото на Нова ТВ.  Отговори около въпросните сделки с апартаментите на г-н Цветанов ще получим, когато се завърне от САЩ. Но аз съм убеден, че сделките са изпипани законово и на равнище закон няма да излезе нищо, добави той. Безлов изтъкна, че Цветан Цветанов е важен фактор в политиката и донякъде от него зависи живота на това правителство. Всеки друг, освен Борисов, веднага ще го жертва. Но Цветанов е изключителен фактор, той  е загубил само едни избори. Той действително е ключов фактор в парламента, защото без него аз трудно мога да кажа колко дълго това правителство може да просъществува. Той е много лоялен към премиера, имат различни периоди на сближаване и охлаждане. Въпросът е какви са сценариите за това какво ще се случи в четвъртък, посочи Безлов и добави, че лично той вижда три основни сценарии: първият -  Цветанов да обясни подробно как нищо неморално не е извършил и да се стигне до логиката, че не бива да се отстраняват постоянно хора, защото това ще доведе до опустошаване на ГЕРБ. Вторият - да има колективна оставка и третият - евентуално някаква междинна ситуация. Тихомир Безлов коментира и начина, по който беше изваден скандала на светло, като той намекна, че има доста конспиративни теории, които се тиражират в публичното пространство.  За тези сделки за Цветанов се знаеше от половин година. А хората, които извадиха сделката,  получават пари от американските данъкоплатци. Те са близки като нагласа до Демократична България и имат илюзия, че ще добавят 2-3% към ДБ. Защото ако това беше образът им пред българските граждани, щяха да започнат да трупат подкрепата за себе си още преди година, категоричен е Безлов.", "date": "2019.03.25", "title": "Безлов: Илюзия е, че скандалът с апартаментите на Цветанов ще добави 2-3% подкрепа за Демократична България"}
{"url": "https://www.faktor.bg/bg/articles/paketat-makron-otnovo-vliza-za-glasuvane-v-ep", "text": "Пакетът \"Макрон\", срещу който протестираха българските превозвачи, отново влиза за гласуване в Европейския парламент. Евродепутатите днес приемат дневния ред на работата си през тази седмица. Според предварителните очаквания пакетът \"Мобилност\" ще бъде заложен за гласуване в сряда. Тогава ще има и нов протест на превозвачи пред Европейския парламент. Франция и Германия твърдо стоят зад приемането на промените. България, Румъния, Полша, Унгария, Естония, Испания и Португалия са страните противници на този текст. Дори и да се стигне до гласуване, то ще е на първо четене. След това предстоят т. нар. тристранни преговори между Съвет, комисия и парламент.  Краят на мандата на сегашния Европарламент изтича след месец и ако пакет \"Мобилност\" не мине на второ чете, могат да се очакват промени.", "date": "2019.03.25", "title": "Пакетът „Макрон” отново влиза за гласуване в ЕП"}
{"url": "https://www.faktor.bg/bg/articles/sedmitsata-zapochva-sas-slanchevo-i-toplo-verem", "text": "Предимно слънчево време ни очаква и в понеделник. Ще духа слаб вятър от запад-югозапад. Преобладаващите минимални температури ще са между 0° и 5°, като те ще се повишат и максималните ще достигнат между 20° и 25°, по Черноморието - 12°-17°. Атмосферното налягане ще продължи да се понижава и утре вече ще е по-ниско от средното за март. Във вторник от запад облачността бързо ще се увеличи и на места ще превали дъжд, в планините над 1000 м - сняг. Вятърът ще се ориентира от северозапад, ще бъде слаб до умерен и ще започне понижение на температурите, което ще продължи и през следващите дни. В сряда, след временно разкъсване и намаление на облачността, по-късно тя отново ще се увеличи, на места ще има и слаби превалявания. Най-хладно ще бъде времето в четвъртък. Преобладаващите максимални температури ще бъдат между 7 и 12 градуса, а минималните - между минус 2 и 3 градуса. Ще е почти без валежи, като по-късно през деня облачността ще се разкъса и ще намалее. В края на седмицата слънцето отново ще се завърне. В петък  сутринта ще е по-студено, с минимални температури в повечето места под нулата, но с повишаващи се дневни.", "date": "2019.03.25", "title": "Седмицата започва със слънчево и топло времe"}
{"url": "https://www.faktor.bg/bg/articles/ruski-voenni-pristignaha-v-karakas", "text": "Два руски самолета са кацнали във венецуелската столица Каракас. С тях са пристигнали стотина военни и 35 тона техника. Засега няма официална информация от руските и венецуелските власти. Руската пропагандна медия Спутник обаче съобщава, че двата самолета са пристигнали във Венецуела в „рамките на техническото и военно сътрудничество“.", "date": "2019.03.25", "title": "Руски военни пристигнаха в Каракас"}
{"url": "https://www.faktor.bg/bg/articles/rumen-radev-otgovori-za-skandala-s-bezhanskite-tsentrove", "text": "От президентството също се включиха в сканадала с предстоящия строеж на кризисни центрове за бежанци. От БСП обвиниха управляващите, че подготвят заселване на бежанци с изграждане на лагери на територията на общините Любимец, Елхово и Малко Търново. На извънреден брифинг зам.-министърът на вътрешните работи Красимир Ципов обаче обяви, че става въпрос за временни кризисни центрове и прехвърли вината на служебното правителство и тогавашният министър на вътрешните работи Пламен Узунов. \"Искам да обявя, че грантовото споразумение е сключено на 23 март 2017 г., където този проект за площадки за временни кризисни центрове се предвижда. Кое правителство управляваше тогава – временното правителство на президента Радев с министър Пламен Узунов\", обяви вчера Красимир Ципов. Сега от президентството обаче взеха отношение по темата и в съобщение до медиите обявиха, че информацията от Ципов е поднесена манипулативно. \"Информацията е поднесена манипулативно и категорично не отговаря на истината. Въпросната процедура е започнала преди назначаването на служебното правителство, в което министър на вътрешните работи е Пламен Узунов, и е завършена далеч след края на неговия мандат от настоящето редовно избрано правителство\", гласи официалната позиция от президентството.", "date": "2019.03.25", "title": "От \"Дондуков\" 2 отговориха за скандала с бежанските центрове"}
{"url": "https://www.faktor.bg/bg/articles/kampaniyata-na-tramp-za-prezident-na-sasht-nyamala-vrazka-s-moskva-sochi-dokladat-malar", "text": "Американският министър на правосъдието Уилям Бар оповести \"основните заключения\" на разследването на специалния прокурор Робърт Мълър за руска намеса в изборите през 2016 година в Съединените щати за президент. Според обобщението разследването не е открило доказателство за заговор между щаба на президента Доналд Тръмп и Русия. От документа с обем 4 страници става ясно още, че разследването \"не е заключило дали президентът е извършил престъпление\". Малко преди да отлети за Флорида американският държавен глава наруши мълчанието си като обяви категорично, че според него документът го е \"оправдал напълно\" и добави, че било “срамота”, че страната е трябвала да занимава с това разследване.  В миналото Тръмп неведнъж заклеймяваше разследването като “лов на вещици”. По-рано беше посочено, че Мълър не е препоръчал повдигане на нови обвинения. Дейността на специалния прокурор доведе до повдигане на обвинения срещу 34 души, повечето от които руснаци. Сред тях няма американци с повдигнати обвинения за заговор с Русия. Петима приближени до президента Доналд Тръмп вече пледираха “виновен.” Оповестяването на доклада е с потенциал да отправи нови шокови вълни в политическата система във Вашингтон и да припомни на обществото за водещата се  битка между Белия Дом и Конгреса по въпроса за руско вмешателство в американските избори, информира БНР. Веднага след огласяването на доклада, говорителката на Белия дом заяви, че констатациите на Министерството на правосъдието напълно оневиняват президента на САЩ, а адвокатът на Тръмп - Рудолф Джулиани, каза, че прочетеното в резюмето на Бар е „по-добро от очакваното“. От своя страна демократите настояват за публично оповестяване на целия доклад, а вестник \"Вашингтон Поуст\" посочва, че републиканците са готови да се изправят срещу всякакви опити за използване на разкритията на Мълър като трамплин за импийчмънт. По-рано - в неделя сутрин по телевизия Ей Би Си, шефът на комисията по разузнаване към Камарата на представителите - демократа Адам Шиф заяви, че налице е „значително доказателство за съглашателство“ между щаба на Тръмп и Русия. В същото време, пред Си Ен Ен председателят на правната комисия към Камарата на представителите - демократът Джерълд Надлър коментира, че е прекалено рано да се говори за откриване на процедура по импийчмънт на президента.", "date": "2019.03.25", "title": "Кампанията на Тръмп за президент на САЩ нямала връзка с Москва, сочи докладът \"Мълър\""}
{"url": "https://www.faktor.bg/bg/articles/balgarski-i-rumanski-prevozvachi-izlizat-na-protest-v-strasburg-ako-paketat-mobilnost-mine", "text": "\"Превозвачите ни готвят протест, ако пакетът „Мобилност” мина днес в ЕП\". Това каза изпълнителният директор на Съюз на международните превозвачи Йордан Арабаджиев пред БТВ. Той добави, че около 400 човека ще са в Страсбург под прозорците на евродепутатите. Резервирали сме един самолет, а Румъния два, ще дойдат хора и с коли, каза Арабаджиев. Според него този текст минава много набързо в края на този Европарламент, а планът \"Макрон\" има 1200 поправки. Това означава, че всеки един евродепутат има различно мнение от другия и е внесъл поне по две поправки в пакета. Евродепутатите днес приемат дневния ред на работата си през тази седмица. Според предварителните очаквания пакетът \"Мобилност\" ще бъде заложен за гласуване в сряда. България, Румъния, Полша, Унгария, Естония, Испания и Португалия са страните противници на този текст. Според евродепутатът Петър Корумбашев прогнозите и надеждите засега нямат смисъл. Той добави, че ще се говори текстът да отпадне. Но според него, ако мине точката днес, ще мине и в сряда. Арабаджиев пък отбеляза, че според него пакетът „Мобилност” ще раздели ЕС по географски принцип. А правилата са за всички, според него. Нашите фирми предлагат добри услуги, но по-евтино, добави още той. Най-притеснителните точки за превозвачите от България, а и другите страни от Източна Европа, е изискването автомобилите и шофьорите да се прибират на 20 дни в страната си, а фирмите да плащат европейски ставки.", "date": "2019.03.25", "title": "Превозвачите излизат на протест в Страсбург, ако пакетът \"Мобилност\" мине"}
{"url": "https://www.faktor.bg/bg/articles/dimitar-ganev-imotat-na-tsvetanov-se-proveryava-ot-6-mesetsa-rezultatite-se-izvadiha-predizborno", "text": "\"С оставките на Цецка Цачева и на зам.-министърката на спорта Ваня Колева Бойко Борисов дръпна ръчна спирачка, за да потуши напрежението. След връщането на Цветан Цветанов от САЩ ще зависи как ще действа премиерът по-нататък. Тази визита на председателя на ПГ на ГЕРБ в щатите няма да окажи влияние върху случая с имотите, тъй като и самият Борисов неведнъж каза, че с Цветан Цветанов поддържат контакти по телефона\". Това каза пред БТВ политологът Димитър Ганев. \"Твърде силно е да се говори, че след този случай с имотите правителството може да се разклати. Това е един от много скандали, които е имало в коалицията и не мисля, че ще се стигне до предсрочни избори. Те зависят от резултатите на евровота\", категоричен е Ганев.  \"Има огромна умора в ГЕРБ заради 10-годишното управление на партията. Политически предприемачи ще се възпозват от тази умора и от ситуацията, в която се намират управляващите. Проверката на имота на Цветан Цветанов се прави от 6 месеца. едва сега обаче се обявяват резултатите, което е предизборна атака, с оглед на предстоящия евровот\", каза още Ганев.", "date": "2019.03.25", "title": "Димитър Ганев: Политически предприемачи ще опитат да се възползват от умората в ГЕРБ на евровота"}
{"url": "https://www.faktor.bg/bg/articles/novini/balgariya/dzhambazki", "text": "Уравнението този път ще бъде сложно, за ГЕРБ ще бъде трудно какво толкова ще направи. Не е реално, че един човек организира изборите. След като има толкова много граждани, които гласуват за ГЕРБ, те имат своите основания - дали по ценностни причини или защото не искат БСП да се върне във властта. Когато си в изборна позиция, не е момента да правиш успешни имотни сделки. Така коментира в ефира на Нова ТВ скандала с апартаментите на политици от ГЕРБ евродепутатът Ангел Джамбазки. Оставката е лично решение. Трябва да се стараеш да бъдеш добрия пример. Очакванията винаги са по-големи. Какво ще реши да направи г-н Цветанов - предстои да видим, добиви той. По думите на Джамбазки няма съмнение, че при подобни скандали се нанасят вреди на целия обществен разговор, подклаждат недоверието на гражданите. Това е щета за всички политически сили. На въпрос на водещите как ОП ще се явят на евроизборите, Джамбазки изрази позиция, че според него няма нито една причина да не бъдат заедно. След като има коалиция ОП в НС, няма проблем да бъдем заедно на евроизборите и на местни избори. Тази мотика или гребло за отделно явяване на избори, настъпваме за втори път и знаем какво ще стане - ще те перне по носа. Няма никаква причина да не се явим заедно на изборите. Това, което ще се случи - ако се явим заедно, ще изкараме добър резултат - 2 евродепутата. Ако се явим сами - ще видим колко е тежестта на МВРО, НФСБ и Атака. Избирателите не приемат политически лидери, които си правят сметки, аргументира позицията си Ангел Джамбазки.", "date": "2019.03.25", "title": "Джамбазки за самостоятелното явяване на избори: Вече сме настъпвали тази мотика..."}
{"url": "https://www.faktor.bg/bg/articles/erdogan-iska-da-prevarne-sveta-sofiya-v-istanbul-otnovo-v-dzhamiya", "text": "Турският президент Реджеп Ердоган иска да превърне прочутата църква \"Света София\" в Истанбул отново в джамия, съобщава \"The Times of Israel\". В свое интервю турският президент заяви, че ако музеят \"Св. София\" стане джамия, може да падне таксата за вход.  Бившата християнска базилика към днешна дата е музей. Според Ердоган, ако \"Света София\" придобие статут на джамия ще може да бъде посещавана безплатно от туристите от всички вероизповедания. Сега входът е 10 долара. Катедралата се смята за най-значимият паметник на византийското изкуство. Изградена е през 6-и век и в продължение на близо 1000 години е била най-големият християнски храм в света. След превземането на Константинопол от османците през 15 век е превърната в джамия, като допълнително са й пристроени минарета. През 1935 година \"Св. София\" престава да бъде джамия и е обявена за музей.", "date": "2019.03.25", "title": "Ердоган иска да превърне църквата \"Света София\" в Истанбул отново в джамия"}
