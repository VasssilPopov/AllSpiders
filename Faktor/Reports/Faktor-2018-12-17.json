{"url": "https://www.faktor.bg/bg/articles/politika/hlyab-i-pasti/the-washington-post-blizki-do-tramp-sa-se-sreshtali-s-ruski-predstaviteli-14-pati-predi-toy-da-vleze-v-beliya-dom", "text": "Российският посланик. Вицепремиер. Поп-звезда. Тежкоатлет, юрист, ветеран на съветската армия със съмнителни връзки с разузнаването. Отново, и отново, и отново - в течение на 18-месечната предизборна кампания на Доналд Тръмп - руски граждани са имали контакти с най-близките членове на семейството му и приятели, а също така и с хора от периферията на неговата орбита. Някои от тях предлагали помощ за компанията и бизнеса му в сферата на недвижимите имоти. Някои от тях предлагали \"кал\" за опонентката му от Демократическата партия. Многократно руски граждани предлагали посредничество в организиране на среща между Доналд Тръмп и Владимир Путин. Като цяло, ако вярваме на информацията от открити източници и интервюта, по време на предизборната кампания и в периода на подготовката за встъпване в длъжност руснаците са имали контакти с представители на Тръмп, като минимум 14 пъти. \"Това е крайно необичайно. И броят, и характерът на тези контакти са необичайни\", коментира бившият посланик в русия Майкъл Макфол. Големите деца на Тръмп - Доналд Тръмп-младши и Иванка Трамп - са общували с руснаци, които са предлагали помощ на кандидата за президент на САЩ. Мъжът на Иванка, главният съветник на президентската кампания Джаред Къшнер, както и ръководителят на кампанията Пол Манафорт, неговият личен юрист Майкъл Коен, и неговият близък политически съветник Роджър Стоун също са имали контакти с руски граждани. Ветерани от предишни президентски избирателни кампании за поста в Белия дом твърдят, че такова активно  \"Това съществено се различава от всичко, което съм чувал\", коментира Тревър Потър, главен юридически съветник в президентската кампания на сенатор Джон Маккейн през 2008 година.  \"Маккейн пътуваше по света като представител на Сената, но неговите контакти с представители на чужди правителства винаги се съгласуваха с Държавния департамент и предполагаха обсъждането на политически въпроси, а не лични делови или предизборни интереси\", заяви Потър. Новите съдебни материали, подготвени през последните седмици от прокурорите, участващи в разследването на Робърт Мълър, свидетелстват, че руските усилия са били много по-мащабни, от това, което беше известно досега. Така например, през ноември 2015 година Коен се срещнал с руснак, който заявил, че е \"доверено лице\" на Кремъл и предложил на кампанията на Тръмп \"политическа синергия\" и \"синергия на политическо ниво\", се казва в докладна на спецпрокурора. Този руснак многократно предлагал среща между Тръмп и Путин, твърдейки, че среща между двамата лидери ще има \"феноменално влияние\", защото \"няма по-голяма гаранция за това дали ще е успешен един проект от подкрепата на Путин\". Детайлите на тези срещи съвпадат с описанията на контакта, който по това време има Коен с Дмитрий Клоков, руски спортист с големи връзки с представителите на руските власти. Клоков, олимпиец в тежка категория, който се занимава с продажба на спортно оборудване, дрехи и фитнес-програми и съпругата му през октомври 2015 година се свързали с Иванка Тръмп и й съобщили, че имат връзки в руското правителство, както и, че могат да помогнат на баща и в строителството на небостъргач \"Тръмп\" в Москва - проект, към който Тръмп отдавна се стремял. Иванка препратила информацията на Коен, който се свързал с Клоков. След първоначалния разговор, Коен се отказал от повече срещи с Клоков, защото сметнал, че вече има достатъчно добри връзки в руското правителство, чрез един от своите делови патрньори. Този партньор, родения в Русия бизнесмен Феликс Сътър, заявил пред следствието, че не е знаел за контактите на Коен с Клоков. Екипът на Мълър събира доказателства и за контактите на Манафорт с Константин Килимник, ветеран от руската ария, който работил за него в киевския му офис, занимаващ се с политически консултации. Килимник, според информация на ФР има и два пъти се е срещал с Манафорт по време на президентската кампания.  Манафорт е искал от Килимника да направи предложение за \"частни брифинги\" на Олег Дерипаска, един от най-могъщите руски бизнесмени, близки до Путин. Прес-секретарят на Дерипаска твърди, че такива брифинги не са провеждани. Междувременно екипът на Мълър нееднократно уличи Манафорт в лъжа и повдигна обвинения срещу него за лъжесвидетелстване под клетва. Някои усилия за установяване и поддържане на контакти идвали направо от руското правителство. Например, руският посланик Сергей Кисляк няколко пъти се среща с някои от най-близките съветници на Тръмп,  включително Джеф Сешънс. Съветникът на Тръмп Картър Пейдж съобщил, че след като произнесъл реч в Москва през юли 2016 година с него се срещнал вицепремиерът Аркадий Дворкович. На хора, близки до Тръмп, два пъти е предлагана компрометираща информация за Хилари Клинтън, \"специалния враг\" на Путин, която той обвинява в подстрекателство на протестите срещу неговия режим по времето, когато беше държавен секретар на САЩ.  През юни 2016 година Тръмп-младши се среща с руска адвокатка, която трябвало да му даде   Срещата била организирана от милиардера в бизнеса с недвижими имоти Арас Агаларов и сина му Емин, известна руска поп-звезда. Участниците в срещата, сред които били  Манафорт и Кушнер, съобщили, че Наталия Веселницка не предложила нищо полезно. Но някои от участниците в срещата, ако се вярва на разшифровката на техните показания, информирали следователите на Конгреса за стремеж към \"сътрудничество с руснаците от страна на Тръмп-младши\". Месец след като руският тежкоатлет предложил идеята за среща с Коен, Иван Тимофеев, директор на московска аналитична компания с връзки с руското Министерство на външните работи, обсъждал среща между Тръмп и Путин с външнополтическия съветник на Тръмп  Джордж Папандопулос. Един лондонски професор свързал Папандопулос с рускиня, за която съветникът на Тръмп смятал, че е племенница на Путин. Някои контакти между представителите на Тръмп и руснаците са били на ниско ниво и са водени \"хипотетични дискусии\". \"Типът хора, за които говорим, не са типа хора, с които можете да говорите за руско-американските отношения или за договорите за ядрено разоръжаване и т.н.\", подчертава Макфол. Но, по думите му, руснаците са обърнали внимание на готовността на съветниците на Тръмп да поддържат контакти. \"Предполагам, че руснаците гледат на тези контакти като на начин да изграждат отношения, които биха могли да са полезни за Путин и неговото правителство\", смята Макфол.", "date": "2018.12.17", "title": "The Washington Post: Близки до Тръмп са се срещали с руски представители 14 пъти преди той да влезе в Белия дом"}
{"url": "https://www.faktor.bg/bg/articles/ani-1", "text": "Бившата зам.-кметица на „Младост” Биляна Петрова обвини служител на ДАНС, че я е заплашвал, съобщи Нова телевизия. „Бях заплашвана, включително и с убийство от г-н Денев и още две лица, за да лъжесвидетелствам”, заяви Биляна Петрова в съда. Деньо Денев е агентът, на който строителният предприемач Александър Ваклин подава сигнал, че е изнудван от бившата кметица на „Младост” Десислава Иванчева. Изявленията на Петрова дойдоха след разпита на Денев. Бившата заместник-кметица се разплака в съда. Денев обаче отрече да в оказвал натиск над Петрова. „Познавам Александър Ваклин от работата си. Той дойде в сградата на ДАНС в края на януари и сподели, че му се бави разрешителното за строеж. Каза, че от юни му се бави, което следва да бъде издадено в кратки срокове. Опитвал да говори с кмета на „Младост”, но не му се случило. Г-жа Иванчева е съобщила на жена му, че направила сметка на печалбите им. Така ние останахме с впечатление, че може да е жертва на корупционна практика. Ние вече работихме по такива казуси в община „Младост”. И така се свързахме с прокуратурата”, заяви Деньо Денев. „Започнахме оперативно-издирвателни мероприятия. Трябваше да намерим жертви на корупционни практики, указани от прокуратурата. Той ми споделени, че се е запознал с Дюлгеров, който казал, че може да съдейства на Ваклин”, заяви още Денев. В съда стана ясно още, че имало няколко срещи. Александър Ваклин бил с парите, но не получавал необходимите гаранции, че това, което иска да се случи, ще случи. „Не ни е казал, че му искат подкуп, ние предположихме”, заяви още Денев. Парите няколко пъти били връщани в ДАНС.", "date": "2018.12.17", "title": "Биляна Петрова обвини служител на ДАНС, че я е заплашвал"}
{"url": "https://www.faktor.bg/bg/articles/otkriha-noviya-uchastak-na-am-struma-bez-boyko-borisov-no-mu-podgotviha-plakat", "text": "С тържествена церемония и водосвет бе открит лот 3.3 на АМ „Струма” между Кресна и Сандански, на която десетки местни жители до последно очакваха и премиера Бойко Борисов, предаде Канал 3.   Водосветът бе отслужен от Неврокопския митрополит Серафим. На официалната церемония присъстваха министрите на регионалното развитие и благоустройството Петя Аврамова и на транспорта, информационните технологии и съобщенията Росен Желязков, председателят на Управителния съвет на Агенция „Пътна инфраструктура“ инж. Светослав Глосов, народни представители, кметове и десетки местни жители.   В началото на декември премиерът Борисов обяви, че ще присъства на официалното откриване заедно с македонския си колега Зоран Заев, който обаче отложи визитата си заради погребението на неочаквано починалия кмет на Охрид.", "date": "2018.12.17", "title": "Десетки до последно чакаха Борисов да открие лот 3.3 на \"Струма\", подготвиха му специален плакат"}
{"url": "https://www.faktor.bg/bg/articles/prokuraturata-onevini-choveka-na-rumen-radev-v-konstitutsionniya-sad", "text": "И Върховната касационна прокуратура обяви, че няма открити закононарушения в сигналите срещу юриста и преподавател от Софийския университет Атанас Семов, предложен в края на октомври за конституционен съдия от президента Румен Радев. Съобщението бе публикувано днес от ВКС и от него става ясно, че проверката е приключила със становище, че Софийската градска прокуратура правилно е прекратила разследване срещу Семов през 2016 г.  Прокуратурата се самосезира за проверката заради статия със заглавие „Двойни стандарти на „Дондуков\" 2“. Има много неизвестни около избора на Атанас Семов за конституционен съдия“, публикувана в електронното издание на в. „Капитал“, припомнят от държавното обвинение.  В нея се говори за прекратена прокурорска проверка срещу Семов по сигнал, подаден на 5.03.2013 г. и допълнен на 11.03.2013 г. от юрист, работил като научен сътрудник по  международно право и международни отношения в Института за правни науки към БАН, докторант в Юридическия факултет на СУ по специалност „Право на Европейския съюз“. Въпросният човек твърди, че СУ „Св. Климент Охридски“ е използван за развиване на частна стопанска дейност, има твърдения за безстопанственост, както и сключване на неизгодна вредоносна за университета сделка във връзка с неакредитирана магистърска програма по „Право на Европейския съюз“. \"В изпълнение на указанията на ВКП Апелативна прокуратура–София извърши служебна проверка на постановения от СГП отказ да се образува досъдебно производство и не установи основания за изменение или отмяна на ревизираното постановление. Актът на СГП от 14.07.2016 г. е правилен и законосъобразен\", съобщават от държавното обвинение днес за резултата от проверката.  Върховната прокуратура прилага подробно описание на случая, свързан с разкриването на магистърски програми, свързани с правото на ЕС, приложени са подписани договори с университети във Франция, справки от Министерството на образованието и Софийския университет, на база на които институцията заявява:  \"Изведеният правен извод от първоинстанционния прокурор за отказ да се образува досъдебно производство, поради липса на извършено престъпление, е правилен и като такъв се споделя и от въззивна инстанция – Апелативна прокуратура-София.\" В съобщението за края на проверката и резултатите от нея обаче има и следната препоръка:  \"Независимо от липсата на основания за образуване на досъдебно производство и от факта,че СУ “Св. Климент Охридски“ е юридическо лице с академична автономия, Апелативна прокуратура-София е отбелязала, че ръководството на Софийския университет следва да прецени доколко целесъобразно е да продължава съвместната дейност между СУ и ЦПОЮФСУ при осъществяване на обучението по международната магистърска програма “Право на ЕС“.", "date": "2018.12.17", "title": "Прокуратурата за човека на Румен Радев в КС: Семов не е извършил престъпление"}
{"url": "https://www.faktor.bg/bg/articles/politsiyata-s-novi-podrobnosti-okolo-ubitata-zhena-v-stolichen-hotel", "text": "Комисар Калоян Милтенов разкри подробности за жестокото убийство в хотел в центъра на София, предаде репортер на Novini.bg. На брифинг пред журналисти той съобщи, че към 7.30 часа е подаден сигнал в полицията от рецепционистката в хотела за мъж, който има съмнително поведение. Веднага на място е изпратен полицейски екип, който благодарение на своя нюх открива в стая на 5 етаж труп на 24-годишна жена. Тя е била регистрирана в хотела на 15 декември. Мъжът не е имал регистрация. Изминалите дни жертвата и нейният приятел прекарват в обикаляне на заведения. По неофициална информация и двамата са били под въздействие на наркотици и алкохол почти през цялото време. Между тях става скандал, жената е душена, главата й е ударена и е прободена в областта на лицето. Няма свидетели на убийството. Тепърва предстои да бъдат взети проби, които да установят употребявали са двамата алкохол и наркотици. За момента 37-годишният мъж Димитър Ръжев, който е криминално проявен, съдейства на органите на реда. Той, според данните, има и психически отклонения.", "date": "2018.12.17", "title": "Полицията със смразяващи подробности за убитата жена в столичен хотел"}
{"url": "https://www.faktor.bg/bg/articles/razpitvat-povtorno-aleksandar-vaklinov-po-deloto-ivancheva", "text": "Димитър Марковски - защитник на бившия кмет на Младост Десислава Иванчева, не изключи възможността основният свидетел по делото Александър Ваклин да бъде разпитан отново. Именно Ваклин подаде сигнал, че Иванчева и заместничката й Биляна Петрова, както й Петко Дюлгеров, са искали пари, за да му придвижат проект за строеж. Повторният разпит, според Марковски, можело да се проведе заради изтеклите СРС-та в медиите. На тях се чува как Ваклин говори с мъж, чието име не е ясно, информира БТА. Според Марковски не било редно извадки от разговори със СРС-та да се появяват в медиите без да са били обсъждани в съдебната зала. Колкото до проверките по делото - Марковски не смята, че има проблем в това. Така, както се правят проверки в съда и прокуратурата, така може да бъде проверен и председателят на ВКС, коментира Марковски. Хубаво е, че има диспут по темата, защото явно има проблем. А институционалните скандали са извън проблемите на защитата, допълни адвокатът. Марковски вижда обаче двоен стандарт в работата на апелативния спецсъд. И припомни, че когато Петко Дюлгеров е пуснат под \"домашен арест\", втората инстанция не е отменила това решение в същия ден. Прокурорът по делото Илиян Рангелов обаче обясни, че прокуратурата настояла Иванчева и Петрова да не излизат от ареста веднага, защото имало опасност да се укрият или да извършат друго престъпление. Обвинителят не изключи и възможността Дюлгеров да подкрепи обвинителната теза. Колкото до изтеклите в публичното пространство разговори от СРС-та, Илиян Рангелов смята, че вероятно са същите, каквито има и по делото. Но тепърва щяло да се установява кой е човекът, който разговаря с Александър Ваклин. Думите за сделка срещу 15 000 Рангелов разбирал като друг случай на корупция.", "date": "2018.12.17", "title": "Разпитват повторно Ваклинов по делото \"Иванчева\" заради изтеклите СРС-та?"}
{"url": "https://www.faktor.bg/bg/articles/obshtestvo/zakon-i-red/politseyski-konvoy-i-globa-do-5-hil-lv-ako-ne-se-yavish-v-konpi", "text": "Принудително отвеждане в КПКОНПИ с полицейски конвой, ако призован от антикорупционния орган откаже да се яви за обяснение. Това предвиждат нови промени в едноименния закон, внесени днес в НС от шефа на правната комисия Данаил Кирилов и заместника му от ДПС Хамид Хамид. Наскоро по идентичен казус шефът на ВКС Лозан Панов отказа да се яви пред антикорупционната комисия, но ако законопроектът бъде приет, следващия път отказът му ще му струва от 100 до 2000 лв. глоба. Ако втори път откаже да даде обяснения за доходите си, санкцията му ще нарасне от 500 до 5000 лв. Разширява се и кръгът на проверяваните лица за несъответствие в доходите, като прагът на сумите се вдига от 1000 на 5000 лв., а в списъка се добавят чиновниците на омбудсмана и администрацията на Конституционния съд. Ръководителите на Националното следствие пък се задължават да подават декларации, както висшите държавни длъжности. НСО да пази председателя на антикорупционната комисия, а членовете на комисията да имат право да бъдат въоръжени, предлага още законопроектът. Охраната от държавните гардове се налага заради личната безопасност на ръководителя на антикорупцията, предвид специфичната му работа в борбата с корупцията и с оглед оперативно-издирвателната дейност, която ръководи и контролира, е посочено в мотивите. Предлагат се и промени всички служители на комисията и териториалните й звена да имат право на защитни средства за лична безопасност и възможност да запазят самоличността си анонимна.", "date": "2018.12.17", "title": "Полицейски конвой и глоба до 5 хил. лв., ако не се явиш в КОНПИ"}
{"url": "https://www.faktor.bg/bg/articles/vandali-potroshiha-ogranichitelite-na-graf-ignatiev", "text": "Вандали счупиха новите ограничители на столичната улица \"Граф Игнатиев\". Призмите с двойно по-малки размери от т.нар. \"перки на акули\" бяха представени в петък. Към този момент 3 от фрагментите са били счупени. Призмите са залепени с полиуретан, който е изключително силен и затова при опит да бъдат извадени се руши и част от настилката. От Столичната община коментираха, че са подали сигнал в полицията. В района има видеонаблюдение, така че се надяват вандалите да бъдат разкрити. Ограничителите са от гранит и се разполагат на разстояние от около три метра и половина по споделеното между пешеходци и трамваи трасе. Това не е първото посегателство над новоремонтирани участъци в София. След ремонта на бул. \"Дундуков\" имаше извадени павета, подобни действия бяха констатирани и по други места. Авторът на проекта за ремонт по ул. \"Граф Игнатиев\" арх. Иво Пантелеев беше абсолютно категоричен пред Bulgaria ON AIR, че повредените фрагменти са чисто вандалски акт. \"Ако няма вандализъм, блокчетата трябва да са устойчиви както са предвидени. В момента са монтирани много малка част, по-малко от 20%, така че ще обсъдим и ще търсим решение, което да направи още по-устойчиви и вандалоустойчиви ограничителите\", подчерта той. По думите на арх. Пантелеев рушенето на блокчетата може да бъде и опасно, защото до няколко дни се очаква да бъдат пуснати и трамваите по трасето. \"Не би трябвало гражданското недоволство да преминава във вандализъм и не може да намира оправдание в обществените реакции, дори те да са негативни\", посочи още автора на проекта за реконструкция на ул. \"Граф Игнатиев\".", "date": "2018.12.17", "title": "Вандали потрошиха ограничителите на \"Граф Игнатиев\""}
{"url": "https://www.faktor.bg/bg/articles/pone-3-miliona-italiantsi-sa-potomtsi-na-drevnite-balgari", "text": "Още през 1942 г.  италианският историк Винченцо д'Амико обръща внимание на това, че в Италия навсякъде, където през Средновековието е имало български общности, са вдигнати и църкви, носещи името на  св. Андрей Първозвани. Той е бил патронът на християнизираните ни предци. Древните българите са строили храмове, посветени на първия апостол на Христос. Има хипотеза, че култът към св. Андрей Първозвани  май идва в Италия с конниците на Алцек. Пише го дори в документи на Римската църква. Ето какво казва  един от тях: „Разпространението на култа към св. Андрей става по време на лангобардското владичество /VI –VII в./ и е дело на българите, повикани да заселят някои земи, обезлюдени след войната с Византия. Италианските историци Угели и Орсини, изследвайки    живота в Беневентското херцогство, установяват че през онази епоха тамошният храм се казва св. Андрея ди Палофернус.    Палофернус е староримското име на областите на северозапад от Черно море, т.е. вероятно управляваните от Алцек части от Велика България, местата където според преданието е проповядвал самият първи Христов ученик св. Андрей Първозвани. Според писанията той покръства там в християнството 70 000 езичници. Българите просто тачат светеца, защото проповядва в старите им земи в Скития, преди да бъде разпънат в гръцкия град Патра.  Проф. Винченцо д'Амико съобщава, че повече от   Според него близо 3 милиона италианци са техни потомци. В труда си  ”Протобългарите в Италия”  той се позовава на редица стари документи, говорещи за  присъствие им на Апенините през вековете.  Според учения българите за първи път донасят и започват да отглеждат ориз в Италия. Установяват и други непознати дотогава на полуострова земеделски практики. Което значи, че още тогава са били не само конен народ, но и отлични стопани, когато са в мир.. Всъщност-точно заради това им разрешават да се заселят там. Много от българските обичаи, останали от езичеството, се срещат и в някои области на Италия, забелязва още в следата на миналия век професорът. Той ги изследва и установява, несъмнената им  Винченцо д'Амико пише: „Лазаруването е пролетен обичай, който по всяка вероятност произхожда от езическите чествания на слънцето... По-характерни са танците на нестинарите в Странджа. В Италия такива обичаи се срещат със запалените огньове в стотици села през нощите на юни, за празниците на Сан Антонио и Сан Джовани, а около тях – свирни, песни, стрелби и танци. Те са в провинциите Молизе и Абруци. В областта Сан Андрея ди Конца, Авелино, и днес в последната събота на май девойките играят танци като тези на лазарките.”  Д'Амико  стига до извода: „От една обща рекапитулация можем да преброим над 700 населени места в Италия, малки и големи, с български произход, при среден брой на жителите с около 2000 души за всяко селище. Така получаваме около 1 400 000. Но като вземем в предвид разпръснатите по други селища, се приближаваме до числото 3 000 000. Зоната на Абиатеграсо и провинциите Кампобасо, Беневенто и Акуила са обитавани от над една десета от това число”.             Книгата „Историята на  Лангобардите” на хрониста Павел Дякон  е основният източник, свидетелстващ  за  присъствието на  българите  на   Апенинскя полуостров. За тях подробно пише  в глава26 II и глава 29, V, Според летописеца, те са се установили за първи път в Италия, идвайки заедно с лангобардите през 568 година. Някои  други източници обаче твърдят, че това е станало още по-рано. Вече сме писали, че техни отреди са били ударната сила на византийския Цезар - пълководеца Флавий Велизарий , живял  между  505  и 565 г. след Христа, magister militum per Orientem, от 534 г. единствен консул на Източната римска империя", "date": "2018.12.17", "title": "Поне 3 милиона италианци са потомци на древните българи"}
{"url": "https://www.faktor.bg/bg/articles/kvestorite-na-ktb-oshtetili-fonda-za-vlogovete-s-nad-1-mln-lv-otivat-na-sad", "text": "Квесторите на фалиралата Корпоративна търговска банка (КТБ) Елена Костадинчев и Станислав Лютов отиват на съд за безстопанственост, с която са ощетили Фонда за гарантиране на влоговете с над 1 млн. лева. Прокуратурата съобщи, че обвинителният акт срещу двамата вече е внесен в Софийския градски съд (СГС). Те са обвинени в умишлена безстопанственост в особено големи размери, която е и особено тежък случай, за което по закон могат да бъдат осъдени на от 3 до 12 години затвор. Квесторите поеха управлението на банката, след като БНБ я постави под специален надзор на 20 юни 2014 г. и останаха в КТБ до обявяването й във фалит и назначаването на синдици. Според обвинението Лютов и Костадинчев умишлено са разпоредили осчетоводяване на предсрочното прекратяване на 9 договора за индивидуални срочни депозити с привилегировани лихви и така сумите били прехвърлени за изплащане към Фонда за гарантиране на влоговете. От това според прокуратурата са настъпили и вредите за фонда, които са изчислени на 1 070 383.83 лева. Прокуратурата твърди, че действията на квесторите са в нарушение на Закона за гарантиране на влоговете в банките, според който не се изплащат гарантираните размери на влоговете на тези, на които са били предоставени привилегировани лихвени условия. Спрямо двамата е взета най-леката мярка за неотклонение - \"Подписка\". За започналото срещу тях разследване се разбра в средата на 2015 г. То започна няколко дни след като премиерът Бойко Борисов спомена, че двамата са позволили много договори за преференциални влогове да бъдат превърнати в такива за обикновен влог и по този начин банката е била източена. По този начин титулярите им са могли да получат обезщетения от 100 хил. евро от Фонда за гарантиране на влоговете, на каквито не биха имали право. Двамата квестори в КТБ заявиха, че действали по указания на БНБ и Фонда за гарантиране на влоговете, които са спазвали точно. Името на Кордовска стана известно с това, че тя е изтеглила влога си в КТБ ден преди банката да бъде поставена под специален надзор, пише \"Дневник\".", "date": "2018.12.17", "title": "Квесторите на КТБ ощетили Фонда за гарантиране на влоговете с над 1 млн. лева"}
{"url": "https://www.faktor.bg/bg/articles/novini/svyat/institut-bryugel-italiya-varvi-kam-retsesiya-dobrite-godini-na-ikonomicheski-rastezh-v-es-otivat-kam-kraya-si", "text": "Италия най-вероятно ще изпадне в рецесия прогнозира пред БНР ръководителят на брюкселския институт „Брюгел“ Гунтрам Волф. По думите му инвеститорите са се отдръпнали от страната заради проблемите между Рим и Брюксел заради бюджетния дефицит. Ревизираният вариант на дефицита, който реално е с части от процента, няма да промени негативното икономическо отражение, допълни Волф. „Ако погледнем към италианските показатели, ще видим негативен растеж след последната ревизия на данните. Очаквам и при следващите данни да видим негативен растеж, което технически означава, че Италия ще изпадне в рецесия“, каза още той. Според него една рецесия в Италия ще бъде много съществен фактор за цялата еврозона и съответно проблем, над който ще мисли и Европейската централна банка. \"Просто давам един пример. Франция - протестът на \"жълтите жилетки ще се отрази върху брутния вътрешен продукт на страната. В Германия - най-голямата европейска икономика, също има някои негативни показатели. Всичко това ме кара да мисля, че добрите години на икономически растеж вече отиват към края си\", каза Волф", "date": "2018.12.17", "title": "Институт „Брюгел“: Италия върви към рецесия,  добрите години на икономически растеж в ЕС са към края си"}
{"url": "https://www.faktor.bg/bg/articles/layf-stayl/filipinka-ot-avstraliyski-proizhod-stana-mis-svyat", "text": "Мис Филипини - 24-годишната Катриона Грей, бе коронована за Мис Свят днес на конкурса за красота в тайландската столица Банкок, предаде ДПА, цитирана от БТА . Катриона Грей е филипинка от австралийски произход. Тя е телевизионна водеща, певица и манекенка. На въпроса кой е най-важният урок, който е научила в живота си, Грей отвърна, че се е научила да бъде благодарна и да се стреми към красота, докато преподавала на деца в неравностойно положение в предградията на Манила. Втора след Грей се класира 24-годишната Тамарин Грийн от Южна Африка, а трета - Стефани Гутиерес от Венецуела. 67-ият конкурс за Мис Свят се състоя за трети път в Тайланд, който бе домакин на състезанието предишния път през 2005 г., добавя ДПА.", "date": "2018.12.17", "title": "Филипинка от австралийски произход стана Мис Свят"}
{"url": "https://www.faktor.bg/bg/articles/sport/shumaher-veche-veche-ne-e-prikovan-kam-legloto", "text": "Михаел Шумахер е показал подобрение при възстановяването си и вече не е прикован за леглото, твърдят последните информации за състоянието на бившия пилот от Формула 1, предаде Gong.bg. На 29 декември ще станат точно пет години от инцидента, при който Шумахер пострада по време на ски ваканцията си и претърпя мозъчни травми.  Последните информации обаче сочат, че легендарният пилот вече не е прикован за леглото, благодарение и на интензивната рехабилитация, за която семейството му праща по 50 000 паунда на седмица, пише The MailOnline. Михаел Шумахер ще навърши 50 години на 3-и януари.", "date": "2018.12.17", "title": "Шумахер вече вече не е прикован към леглото"}
{"url": "https://www.faktor.bg/bg/articles/novini/balgariya/na-balgarina-mu-tryabvat-oshte-triysetina-godini", "text": "Цели 68% от младите българи са против еднополовите бракове, показва актуално допитване на изследователския център „Пю\". Това ги поставя в една компания със сърби, босненци, хървати и румънци. Слабо успокоение носи фактът, че в Грузия, Русия, Молдова и Украйна нагласите са още по-отрицателни. А последното проучване на „Галъп интернешънъл\" в България фиксира още по-категорично обществено мнение: 78 процента от анкетираните хора отхвърлят еднополовите бракове. Дискусията се води не от вчера. Онези, които защитават правата на хомосексуалните хора, в общи линии привеждат един и същ, разбираем аргумент: всички хора са равни пред закона. Този аргумент често се илюстрира и с човешки съдби, с терзанията на гейове и лесбийки, наранени от обществената агресия. Съдби на хора, които искат не само равни права, но и истинско семейство, с табелка на вратата, с деца, играещи си на пода. Опитите да бъде убедено консервативното мнозинство в България понякога - в своята безпомощност - стигат до несправедливи обобщения и обиди: противниците на еднополовите бракове били ограничени и изостанали, избивали балканско-ориенталските си комплекси, без да се интересуват какво става в цивилизования свят… Всъщност, това мнозинство в България не може да бъде убедено нито с легалистка аргументация, нито със сърцераздирателни примери, а най-малкото чрез обобщения и обиди. На него просто му трябва време. В момента то протестира срещу бъдещето, а всеки протест срещу бъдещето е обречен на неуспех. Така е било с протестите срещу всеобщото избирателно право, срещу избирателните права на жените, срещу равноправието на чернокожите в САЩ. В България преди по-малко от 30 години различни относителни мнозинства протестираха срещу демокрацията, срещу НАТО, срещу ЕС, срещу българските турци. Днес тогавашните мнозинства вече са малцинства - просто времето промени съотношението. Същото ще стане и с мнозинството срещу еднополовите бракове. След 30 години то ще се е стопило и в България. Приемам облози.", "date": "2018.12.17", "title": "На българина му трябват още трийсетина години..."}
{"url": "https://www.faktor.bg/bg/articles/makron", "text": "Френският президент Еманюел Макрон отмени планирано посещение в Южна Франция, за да може да подготви по-бързо големия публичен дебат, който той обеща в отговор на протестното движение на \"жълтите жилетки\", съобщи източник от Елисейския дворец, цитиран от ДПА. Днес Макрон трябваше да пътува до южния град Биариц, за да обсъди с местните власти провеждането на срещата на Г-7 догодина, на която Франция ще бъде домакин. Вместо това той ще разговаря с министри за публичния дебат, казаха източниците. В отговор на протестите Макрон обеща увеличения на заплатите и данъчни облекчения за най-нископлатените работници и пенсионери. Премиерът Едуар Филип съобщи в деловия вестник \"Лез Еко\", че като цяло обявените от президента мерки ще увеличат бюджетните разходи с около 6 млрд. евро. Бюджетният дефицит за 2019 г., съответно, ще се покачи до 3,2 процента от брутния вътрешен продукт. С други думи, Франция отново ще навлезе в \"червената зона\" на ЕС, който допуска дефицит, не по-голям от 3 процента.", "date": "2018.12.17", "title": "Макрон се готви за голям публичен дебат с \"жълтите жилетки\", отложи знакова визита"}
{"url": "https://www.faktor.bg/bg/articles/novini/balgariya/tsvetanov-obsadi-s-kitayskiya-poslanik-v-balgariya-temi-ot-obshti-interesi-za-dvete-strani", "text": "Председателят на ПГ на ГЕРБ и зам.-председател на партията Цветан Цветанов проведе работна среща с посланика на Китай в България Н. Пр. Джан Хайджоу. Срещата бе по повод изтичането на мандата на посланик Хайджоу, като по време на нея бяха обсъдени реализираните инициативи и повишаването на диалога между България и Китай. Посланик Хайджоу даде висока оценка за Българското председателство на Съвета на ЕС и проведената по време на него среща на държавните и правителствени глави от формата \"16+1\". Двамата отбелязаха важността на срещата между премиера Бойко Борисов и китайския му колега Ли Къцян в България, което е и първата визита на китайски министър-председател в страната от 18 години. Цветанов и Хайджоу обсъдиха редица теми от взаимен интерес за Китай и България. Като положително развитие бе подчертан ръстът от 20% в търговския стокообмен. Двамата коментираха и подписаното споразумение за откриването на кредитна линия в размер на 1.5 милиарда евро от Китайската банка за развитие за Българската банка за развитие, като бе отбелязано, че само преди седмица е подписано споразумението за усвояване на първите 300 милиона евро, които ще подпомогнат проекти за развитие и стимулиране на българския среден и малък бизнес. Обсъдена бе и доставката на първите двадесет електробуса за София, като Хайджоу обясни, че развитието на електротранспорта е част от цялостната политика на китайската индустрия за екологичност и намаляване на климатичните изменения. Обсъдена бе и идеята за съвместно производство на електрически автобуси, което ще направи цената на въвеждането им в експлоатация в градския транспорт значително по-достъпна. Цветанов отбеляза, че тази и подобни инициативи са изключително важни, защото един от основните акценти на Столичната община и на правителството е намаляването на вредните емисии от градския и автомобилния транспорт като цяло, а това може да бъде постигнато чрез въвеждането на нови технологии, щадящи околната среда.", "date": "2018.12.17", "title": "Цветанов обсъди с китайския посланик в България теми от общи интереси за двете страни"}
{"url": "https://www.faktor.bg/bg/articles/ani", "text": "Шефът на албанския Конституционен съд бе свален от най-висшата длъжност в правосъдната система заради недекларирани доходи, съобщи Ройтерс. Специалната апелативна камара реши днес да освободи Башким Деджа, чиито приходи и собственост не съответстват на декларираните официално от него. Така в момента 9-членният Конституционен съд не може да функционира след като 8 от членовете му бяха  отстранени по същите причини. Около 800 съдии и прокурори бяха освободени от правосъдната система в борбата за изчистването й от корупция и политическа намеса. Процесът стартира преди 2 години, когато парламентът на Албания единодушно одобри правосъдната реформа за борба с корупцията в съдебната власт. От следващата година страната се надява да започне преговорите за присъединяване към Европейския съюз.", "date": "2018.12.17", "title": "Свалиха председателя на КС на Албания за недекларирани доходи"}
{"url": "https://www.faktor.bg/bg/articles/ani-1-1", "text": "Само в първия час от пускане на специализирания сайт www.bgtoll.bg на Националното тол управление са купени 46 електронни винетки. От 14 часа днес в продажба са е-винетки през уебсайта, мобилно приложение и на терминалите за самотаксуване в търговската мрежа. Над 15 хиляди са били посещенията на www.bgtoll.bg в първия час от старта му, а близо 400 са конвертираните хартиени стикера към електронни винетки. Това съобщават от Агенция „Инфраструктура”. Уебсайтът bgtoll.bg беше представен на пресконференция днес в Министерството на регионалното развитие и благоустройството от директора на Националното тол управление Антон Антонов, членът на Управителния съвет на Агенция “Пътна инфраструктура” (АПИ) инж. Веселин Давидов и експерта към АПИ проф. Олег Асенов. Е-винетка може да се купи през уебсайта www.bgtoll.bg, мобилното приложение и терминалите за самотаксуване, които е предвидено да бъдат разположени по ГКПП и търговските обекти. Начините на плащане ще са с кредитна и дебитна карта, а през уебсайта ще е възможен и банков трансфер. При плащане с банков трансфер обаче е нужно технологично време от 1-2 дни, за да се отрази то в системата, както е при всички банкови плащания, отбеляза Антон Антонов. Проф. Олег Асенов подчерта, че преди да пристъпи към купуване на е-винетка, потребителят на пътя трябва да си е изяснил три основни елемента – какъв продукт за таксуване на време иска да купи (уикенд, седмична, тримесечна, годишна винетка), както и да знае регистрационния номер на автомобила и да реши как да планира пътуването си. Системата позволява е-винетката да бъде активирана с дата до 30 дни най-късно от момента на купуването ѝ. След избор на държавата, в която е регистриран автомобилът, за който се купува е-винетка, се въвежда регистрационният му номер и се избира период на валидност на винетката. Системата автоматично изчислява коя е крайната дата за валидност на винетката, отбеляза проф. Асенов. Има опция по желание да бъде въведен имейл адрес, на който потребителят да получи обратна разписка. Не е нужно да я разпечатва, нито да я носи в автомобила си, нито да я представя на контролните органи. След като получи идентификационен номер на транзакцията за купена винетка, клиентът може да изтегли разписка или да въведе електронен адрес, на който да я получи и след това да приключи процедурата по покупката. В рамките до 5 минути след купуване на винетката, тази информация ще бъде въведена в системата и всеки сам ще може да провери дали винетката е валидна. За правоприлагащите органи се вижда, че купената е-винетка е валидна, че все още не е използвана и ще бъде активна от 1 януари 2019 г. Е-винетката е държавна такса, съответно при сгрешена транзакция или покупка на е-винетка, във всички Областни пътни управления (ОПУ) трябва да бъде подадена писмена молба в свободен текст, който разяснява ситуацията. Ако потребителят има разпечатана разписка за покупката, това би помогнало много за бързото разясняване на случая, отбеляза проф. Асенов. Инж. Веселин Давидов посочи, че контролът ще се осъществява от мобилните екипи на Националното тол управление, както и от органите на МВР и Агенция “Митници”. Той подчерта, че с компенсаторната такса, въведена в унисон с международната практика, се дава възможност на нарушителите, които ползват пътя без платена е-винетка, да си спестят съставянето на акт за установяване на административно нарушение. Предвижда се компенсаторната такса за леки автомобили да бъде 70 лева, за тежкотоварни превозни средства с обща технически допустима максимална маса от 3,5 до 12 тона - 125 лв., и за превозни средства с тегло над 12 тона – 175 лв., каза той и отбеляза, че сумите предстои да бъдат обнародвани в “Държавен вестник”. На финалната права сме със Световната банка за определяне на обхвата и начина на плащане за тежкотоварните превозни средства с обща технически допустима максимална маса над 3, 5 тона или т.нар. тол такса, каза още инж. Давидов. По думите му в момента две трети от приходите за платената пътна мрежа се генерират от леките автомобили, а с тол таксата ще се въведе по-справедлив начин за ползване на пътната инфраструктура.", "date": "2018.12.17", "title": "Огромен интерес към сайта за винетките"}
{"url": "https://www.faktor.bg/bg/articles/ani-1-2", "text": "Европейският съюз ще изпрати експертна мисия в Украйна през 2019 г. Това стана ясно след срещата между украинския министър-председател Володимир Гройсман и дипломат номер едно на ЕС Федерика Могерини. „Европейският съюз е готов да предприеме мерки за усилване на помощта, в частност – на пострадалите от ситуацията в Азовско море региони на Украйна. В този контекст ЕС възнамерява да изпрати оценъчна мисия в страната в началото на 2019 г.”, се посочва в изявлението, публикувано след срещата. В него се призовава още да бъдат незабавно освободени 24-мата украински матроси, които бяха арестувани в Керченския проток на 25 ноември. „Оценяваме готовността на нашите европейски партньори да подкрепят Украйна срещу новата руска агресия в Азовско море. Затова са необходими обединен международен натиск и втвърдяване на санкциите срещу Руската Федерация, най-вече с цел да бъдат освободени 24 украински моряци и трите кораба на Украйна. Москва прекрачи линията. Отговорът на Европейския съюз срещу агресията на Русия в Азовско море трябва да бъде всеобхватен и остър”, заяви Гройсман. По-рано през деня руският министър на външните работи Сергей Лавров заяви, че Киев готви въоръжена провокация на границата с Крим в края на годината, предаде ТАСС. По информация на руската агенция въпросът готви ли Украйна провокация срещу Русия е бил зададен на Могерини на съвместната пресконференция с Гройсман в Брюксел, тя обаче отказала коментар.", "date": "2018.12.17", "title": "ЕС изпраща мисия в Украйна през 2019 г."}
{"url": "https://www.faktor.bg/bg/articles/tselta-na-ruskiya-trol-sey-lazhi-za-da-ne-vyarvat-na-istinata", "text": "Все още те са само неколцина: 14 експерти по комуникациите и анализатори на Европейската служба за външна политика работят за т.нар. East StratCom Task Force. Оперативната група на ЕС за стратегическа комуникация с източното съседство беше създадена преди три години – за да проучи в каква степен европейската общественост става жертва на руски дезинформационни кампании в интернет. Оттогава насам групата е регистрирала 4500 подобни случая и е разкрила механизмите на въздействие, техниките и намеренията на руските източници. ЕС сега смята да мине в настъпление, но не с методите не руснаците, а чрез разяснителна дейност сред европейската общественост. ЕС увеличи бюджета на работната група за 2019 година на 5 милиона евро и смята да увеличи числеността на експертната група с още 50 души – включително и поради предстоящите европейски избори. С тези мерки ще се противодейства на опитите на Москва да оказва влияние върху евроизборите, както това бе направено по време на президентските избори в САЩ. \" Чрез координирани кампании в интернет можеш да подкопаеш и най-стабилната демокрация“, заяви говорител на ЕС. Как функционират тези целенасочени кампании показва ярко случаят с покушението срещу двойния руски агент Сергей Скрипал. След като бе установено, че той и дъщеря му са били отровени с нервнопаралитичното вещество \"Новичок\", британското правителство посочи обвинително с пръст към Москва, а оттам реагираха просто светкавично. Из различни сайтове и социалните медии бяха пуснати поне 20 различни версии, поставящи под въпрос британското становище. \"В крайна сметка се стигна дотам, че европейците вече не вярваха на нищо, за съжаление и на истината\", заяви говорител на ЕС. А в украинския конфликт руските тролове се опитаха да окажат целенасочено въздействие над три основни групи в Германия – изселниците от бившия СССР, дяснопопулистката „Алтернатива за Германия“ и Левицата. Мотото на кампанията гласеше: \"Подсилвай политическата периферия, за да дестабилизираш системата!\" Понякога дезинформацията представлява смесица от измислена информация и действителни факти. \"По този начин се изкривяват обществените представи\", обяснява един от експертите. Повечето обикновени потребители трудно могат да идентифицират фалшивите новини. Последни проучвания показват, че дезинформациите в мрежата се разпространяват шест пъти по-бързо, отколкото истинските информации. Затова държавните и правителствени ръководители на страните от ЕС смятат, че са нужни спешни действия. В основата на тяхната информационна офанзива е общ план за действия, който трябва да бъде осъществен от Еврокомисията. Европейските институции и страните-членки ще бъдат свързани в обща информационна мрежа. Ще има взаимодействие и с частния сектор в лицето на компании като  Туитър, Гугъл и Фейсбук, а така също и с НАТО, както и с групата на Г- 7. Целта е чрез засилен обмен на информации да се активизира и ускори общата борба срещу фалшивите новини. Предвидено е да се създаде система за ранно предупреждение, която в реално време да обръща внимание на руските дезинформационни кампании. Европейската общественост трябва да бъде своевременно предупреждавана и предпазена от фалшивите новини в интернет. С досегашните средства това няма как да стане – в момента има само един бюлетин, чиито информации са предназначени за вътрешна употреба и за журналисти.", "date": "2018.12.17", "title": "Целта на руския трол: сей лъжи, за да не вярват на истината"}
{"url": "https://www.faktor.bg/bg/articles/novini/svyat/gari-kasparov-dnes-sme-svideteli-na-agoniyata-na-rezhima-na-putin", "text": "\"Струва ми се, че режимът на Путин е навлязъл в етап, в който събраните огромни пари от върхушката в страната, всъщност не оказва по никакъв начив влияние върху подобряването на живота на обикновените граждани“. Това коментира в интервю за „Радио Свобода“, един от критиците на Владимир Путин - Гари Каспаров, който от много години не живее в Русия. „Можете да кажем, че ние присъстваме или да правим историческите паралели с това, което се нарича агония. Другото нещо, което е характерно за агонията на режими, като този в Русия, че може да бъде, първо, достатъчно дълга и второ, много ужасна и кървава. Затова, според мен, е необходимо да се разбере правилно каква цена ще плати както самата Русия, така и останалата част от света за разпадането на режима на Путин,  който за пръв път започна да се изправя пред истинска международна изолация \", посочва още Каспаров.", "date": "2018.12.17", "title": "Гари Каспаров: Днес сме свидетели на агонията на режима на Путин"}
{"url": "https://www.faktor.bg/bg/articles/novini/svyat/moleh-gi-da-me-ubiyat", "text": "На 14 април 1998 един сръбски полицай и един цивилен сърбин отвличат момичето и го изнасилват. По онова време Васфие Красничи е едва 16-годишна. И искала единствено едно: да умре. Затова помолила своите мъчители да я убият. Полицаят обаче ѝ казал: \"Не. Ще останеш жива, за да страдаш по-дълго!\" – това разказа 36-годишната днес Васфие в интервю за косовския телевизионен канал RTK. След войната в Косово тя се обръща към временната администрация  на ООН (UNMIK) и моли за съдействие, за да осъди своите мъчители. Провеждат се три съдебни процеса, но в крайна сметка никой не е наказан. Единият от извършителите още живее в Косово и работи като полицай. 36-годишната Васфие Крашничи сега живее в Тексас и има две деца. През октомври тя се завръща в Косово, за да разкаже историята си в 25-минутно телевизионно интервю. Нейната смелост разтърси цялата страна. Предполага се, че хиляди жени и девойки от Косово са станали жертва на сексуално насилие по време на войната между 1998 и 1999 година. За разлика от Васфие, повечето жертви не се осмеляват да говорят за това. Междувременно ситуацията започва да се променя. След дълги години на мълчание 278 жени и двама мъже са се обърнали към неправителствената организация „Медика Гякова“ в Косово, за да разкажат своите истории. Организацията регистрира и защитава жертвите на сексуално насилие от времето на косовската война. На базата на тези информации социоложката и политоложка Ана Ди Лелио от университета в Ню Йорк проучва тази трудна тема. Тя публикува резултатите от изследването си в списание „Prishtina Insight\". \"Можем да докажем, че изнасилванията са ставали точно на местата, на които е имало и масови убийства на хора, както и палежи на къщи и прокуждания. Така се вижда общата картина на т.нар. \"етнически чистки\", казва тя и допълва, че по време на босненската война сексуалното насилие за първи път е било използвано като \"оръжие\". Жертвите в Косово са били \"изнасилвани и унижавани заради тяхната етническа принадлежност\", обяснява Ана Ди Лелио. \"Стореното на албанците в Косово от сръбски полицаи, войници и членове на паравоенни групировки представлява етническа чистка, а масовите изнасилвания са били инструмент в тази стратегия. Изнасилванията са военни престъпления и престъпления срещу човечеството\", казва тя. Историите на 280-те оцелели жертви си приличат много: Винаги е имало по няколко изнасилвача. Освен това жертвите са били унижавани и изтезавани с горящи цигари. С изключение на 11 ромки, всички останали жертви на изнасилвания са албански жени и мъже. Извършителите са сърби – с едно–единствено изключение. По време на войната темата за сексуалното насилие присъстваше в обществения дискурс, но в следвоенно Косово тя постепенно потъна в забрава. Починалата междувременно активистка Севдие Ахмети се е обръщала към UNMIK с молба за разследване на 37 случая на сексуално насилие. Институциите обаче така и не предприемат нищо. Само организации за защита на жените се застъпват за жертвите и работят за тяхното идентифициране и реабилитиране. Петима оцелели свидетелстваха пред Международния наказателен съд /МНС/ в Хага срещу сърби, обвинени за престъпления по време на войната. Но само в една-единствена присъда - тази срещу генерал Небойша Павкович - сексуалното насилие е елемент от обвинението. В други три случая обвиняемите първоначално са били оправдани, но след обжалване те са били обявени за виновни. Между 2002 и 2004 година съдиите от Международния наказателен съд в Хага започнаха да взимат под внимание сексуалните насилия в Косово, окачествявайки масовите изнасилвания, убийствата и разрушенията като \"престъпления срещу човечеството\". В резултат на това бяха осъдени онези командири, които са ги разрешавали. За жертвите на сексуално насилие войната в Косово още не е свършила. \"Тази война няма да има край за тях. Ще ги следва, докато са живи. Можем да им помогнем само като се опитаме да почувстваме какво са преживели и ги подкрепяме. Малко вероятно е обаче Сърбия да признае за престъпленията, извършени от сърби по време на войната в Косово\", казва Ана Ди Лелио.", "date": "2018.12.17", "title": "Молех ги да ме убият"}
{"url": "https://www.faktor.bg/bg/articles/ot-dnes-zapochva-prodazhbata-na-elektronni-vinetki-za-2019-g", "text": "Започва продажбата на електронни винетки за 2019 година. Те вече ще могат да се купуват онлайн или чрез терминали. За валидността на новите винетки ще следи т.нар. тол полиция. От днес винетки ще могат да се купуват през сайта bgtoll.bg (той все още не е активен), приложение за смартфон или чрез терминали. 500 устройства, които приемат дебитна или кредитна карта, ще са разположени из цялата страна. Процедурата отнема не повече от минута. Терминалите обаче изискват имейл адрес. Ще имаме възможност да си купим и винетка от гише. От Агенция „Пътна инфраструктура” (АПИ) обясниха, че най-късно до Нова година стикерите ще бъдат пуснати и в търговските обекти и бензиностанциите. Всяка купена от днес електронна винетка влиза в сила най-рано на 1 януари, напомнят от АПИ. Цените на винетките не се променят за 2019 г., има и нов вид – уикенд винетка за 10 лв.", "date": "2018.12.17", "title": "От днес започва продажбата на електронни винетки за 2019 г."}
{"url": "https://www.faktor.bg/bg/articles/narkodilar-pregazil-politsaya-v-sofiya-s-mrasna-gaz-ima-opasnost-za-zhivota-mu", "text": "39-годишният полицай, който беше блъснат в събота вечерта при опит за проверка на автомобил в столичния квартал \"Младост\" все още е с опасност за живота. Това съобщи за БНТ Антон Луков - \"Връзки с обществеността\" на УМБАЛ \"Св. Анна\" - София.  \"Пострадалият е докаран в 23:45 часа в събота в тежко състояние с три контузни рани. Има тежка гръдна рана, счупени ребра и фрактура на бедрена кост. Веднага е хоспитализиран в реанимацията на УМБАЛ \"Света Анна\". В момента е стабилизиран, но за съжаление е с опасност за живота\", Антон Луков - \"Връзки с обществеността\" на УМБАЛ \"Св. Анна\" - София. Полицаят е бил блъснат на столичния булевард \"Александър Малинов\" в квартал \"Младост\" по време на изпълнение на служебните си задължения. Той се опитал да спре автомобила на 23-годишния Захари Чернев, който направил маневра сякаш, че ще спира, но колата включила на задна скорост, ударила паркирана кола и с висока скорост прегазила служителя. Шофьорът след това избягал. Автомобилът по-късно е намерен в Студентския град, но все още нарушителят се издирва.", "date": "2018.12.17", "title": "Прегазеният от наркодилър 39-годишен полицай е с опасност за живота"}
{"url": "https://www.faktor.bg/bg/articles/solomon-pasi-stranata-ni-tryabva-da-ima-balgarski-kardinal-vav-vatikana", "text": "Историята ни с папата започва още през 1981 година при атентата срещу папа Йоан Павел II. Както знаете, тогава България беше несправедливо обвинена. Но първата покана към папата идва от президента Желев, а впоследствие превърнахме поканите в кампания. Още през 1994 година Йоан Павел II знаеше, че нямаме отношение към атентата срещу него. Това коментира бившият външен министър Соломон Паси пред БНТ по повод предстоящата визита на Папа Франциск догодина. ,,При пристигането си у нас през 2002 година папа Йоан Павел II благослови външната политика на България. Точно тогава през есента на същата година България получи поканата за членство в НАТО, както и датата за влизане в ЕС. След такива чудеса го канонизираха за светец. Когато го изпращах на летището, му връчих едно писмо, в което бях написал, че страната ни трябва да има български кардинал във Ватикана, тъй като това би дало огромна роля на България в католическите дела. С идването на Папа Франциск у нас смятам, че този въпрос може да бъде подновен отново. Това искане трябва да се постави както на държавно, така и на католическо ниво'', посочи Паси. По думите му папата трябва да бъде посредник между ЕС и САЩ по отношение на Парижкото споразумение за климата. ,,Намесата на авторитети от световна величина има огромно значение, независимо че американското правителство е извън това споразумение. Считам, че папата може да спомогне и за подобряване на отношенията между Запада и Русия по отношение на ситуацията с Украйна'', завърши бившият външен министър.", "date": "2018.12.17", "title": "Соломон Паси: Страната ни трябва да има български кардинал във Ватикана"}
{"url": "https://www.faktor.bg/bg/articles/dalgite-bolnichni-stopili-nad-336-mln-lv-ot-haznata", "text": "Дългите болнични са стопили малко над 336 млн. лв. от хазната. Това показват данните на Националния осигурителен институт (НОИ) за първите девет месеца на 2018 г. Само за последните 4 месеца изплатената сума е скочила със 118,2 млн. лв. Обезщетенията били изплатени на 650 396 нашенци за 10 946 469 дни, което означава, че средно всеки е боледувал по 17 дни и е получавал по 30 лв. на ден. Сумата за тези, които са боледували поне 17 дни, набъбва до малко над 500 лв. Болничните се равняват на 80% от дохода, на който се осигуряват служителите. При месечна заплатата над максималния осигурителен доход, който е 2600 лв., лицето, което не може да изпълнява задълженията си, има право на 80% от максималния осигурителен доход. Това означава, че българските служители не могат да вземат обезщетение по-високо от 2080 лв. на месец. При заплата от 4000 лв. например, ако служителят боледува месец, стандартът му на живот драстично ще спадне. Бюджетът му ще се стесни с 1920 лв. Най-болни според статистиката се оказват жителите на икономически добре развитите региони. Първенци по болнични са София, Пловдив и Варна. Това се дължи на факта, че именно там броят на осигурените лица е най-голям. Същевременно хората в регионите с голяма безработица не си позволяват да отсъстват от работа заради болест. Малък е броят на изплатените обезщетения във Видин, Силистра и Добрич. Същевременно жените боледуват по-често от мъжете. Дните, в които нежният пол не е бил в състояние да изпълнява служените си задължения, са с почти 2 млн. повече, а изплатената сума с 39 млн. лв. повече. Междувременно краят на 2017 г. беляза рекорден брой болнични, изплатени от НОИ и работодателите – над половин милиард лева. През 2010 г., когато бизнесът започна да изплаща първите три дни от болничния, сумата е била далеч по-малка. Дългите боледувания са стрували на държавата около 288 млн. лв. С тази мярка се целеше намаляване на разходите на осигурителния институт. Тя даде резултат, но за кратко. От 2013 г. насам разходите само растат. Миналата година правителството е заделило със 72% повече държавни средства спрямо 2009 г. когато всичко се поемаше от осигурителния институт.", "date": "2018.12.17", "title": "10 946 469 болнични дни стопили над 336 млн. лв. от хазната"}
{"url": "https://www.faktor.bg/bg/articles/podpaliha-koli-na-svideteli-po-sudzhukgeyt-v-dobrich", "text": "Запалени коли в Добрич тази нощ. Напълно изгорели са два автомобила, нанесени са щети и на гараж пред кооперация. Няма пострадали хора.  По информация на Нова телевизия двата автомобила са собственост на свидетели по делото срещу бившия депутат Живко Мартинов, който е обвиняем по скандала, запомнен като  \"Суджукгейт\".  Срещу него бяха  повдигнати шест обвинения, като делото продължава.", "date": "2018.12.17", "title": "Подпалиха коли на свидетели по \"Суджукгейт\" в Добрич"}
{"url": "https://www.faktor.bg/bg/articles/troleybusni-zhitsi-se-srutiha-na-platnoto-v-plovdiv", "text": "Тролейбусните жици от контактната мрежа отново се скъсаха в ж.к. „Тракия” в Пловдив, поредният инцидент стана малко след 9 часа тази сутрин. Поражението има ефекта на домино и засяга около 1 км път около най-оживеното кръстовище в комплекса, край търговски комплекс Форум. Само преди месеци наблизо падна и друг голям участък. Районът е отцепен, движението е по обиколни маршрути, очакват се пожарникарите, които трябва да свалят жиците. Водачите на колите, върху които има жици, са притеснени да ги махнат, не знаят дали има ток. Мрежата не се използва от години, няколко пъти вече пада, а веднъж отне и човешки живот. По данни на свидетели, голям камион днес е закачил жиците.", "date": "2018.12.17", "title": "Тролейбусни жици се срутиха на платното в Пловдив"}
{"url": "https://www.faktor.bg/bg/articles/zadarzhaha-mazha-koyto-pregazi-politsay-v-sofiya-i-izbyaga", "text": "Задържан е Захари Чернев - мъжът, който блъсна полицай в събота вечерта в София и избяга. Припомняме ви, че колата му бе открита изоставена в Студентския град. В нея полицаите намериха голямо количество хладно оръжие. Блъснатият служител на реда е в болница с множество фрактури и е с опасност за живота.  Чернев е криминално проявен, задържан е многократно за разпространение на наркотици.", "date": "2018.12.17", "title": "Задържаха мъжа, който прегази полицай в София"}
{"url": "https://www.faktor.bg/bg/articles/novini/svyat/rusiya-shte-izprati-10-iztrebitelya-v-krim-zaradi-provokatsiya-gotvena-ot-ukrayna", "text": "Десет руски изтребителя Су-27 и Су-30 ще бъдат изпратени в Крим, съобщи руското министерство на отбраната.  Самолетите ще бъдат изпратени от аеродрум „Кримск“ в Краснодарския край (източно от Крим) във военновъздушната база „Белбек“.  Съобщението дойде малко след като външният министър Сергей Лавров обвини Украйна, че готви „провокация“ близо до полуострова още този месец.  Съобщението на руското министерство на отбраната дойде няколко седмици след като се покачи напрежението между Москва и Киев заради инцидента в Керченския пролив, при който руски кораби обстрелваха и задържаха три украински съда и екипажите им.  Междувременно украинският президент Петро Порошенко заяви, че не възнамерява да удължава военното положение въпреки опасността от атака от Русия.", "date": "2018.12.17", "title": "Русия ще изпрати 10 изтребителя в Крим заради \"провокация готвена от Украйна\""}
{"url": "https://www.faktor.bg/bg/articles/sport/taybe-yusein-nominirana-zaedno-s-modrich-i-dzhokovich-za-sportist-na-balkanite", "text": "Световната и европейска шампионка по борба в категория до 62 кг Тайбе Юсеин попадна сред най-добрите 10 в класацията за Спортист на Балканите. Тя е единствената българска представителка в 46-ото издание на подреждането.  Юсеин стана европейска шампионка в Каспийск през май 2018 г., а след това стъпи и на световния връх в Будапеща през октомври. Тя не допусна нито една загуба в срещите.  28 спортисти от полуострова получиха гласове в допитването, което се провежда сред информационните агенции на България, Гърция, Турция, Румъния, Македония, Сърбия, Черна Гора, Хърватия, Босна и Херцеговина и Албания. Крайното подреждане ще бъде обявено на 24 декември. Юсеин попадна в компанията на световния вицешампион по футбол и носител на Златната топка - хърватина Лука Модрич, както и на световния номер 1 в тениса - сърбина Новак Джокович.  Ето и всички спортисти, които влизат в топ 10 на класацията: Елефтериос Петруниас (Гърция, спортна гимнастика) Катерина Стефаниди (Гърция, лека атлетика) Лука Модрич (Хърватия, футбол) Марин Чилич (Хърватия, тенис) Новак Джокович (Сърбия, тенис) Рамил Гулиев (Турция, лека атлетика) Сандра Перкович (Хърватия, лека атлетика) Симона Халеп (Румъния, тенис) Тайбе Юсеин (България, борба) Тияна Бошкович (Сърбия, волейбол)", "date": "2018.12.17", "title": "Тайбе Юсеин  номинирана заедно с Модрич и Джокович за \"Спортист на Балканите\""}
{"url": "https://www.faktor.bg/bg/articles/prezidentshata-tsafna-s-razgoleno-dekolte-v-myusyulmanska-yordaniya", "text": "Съпровождащата президента Румен Радев в Йордания съпруга не направи изключение за пореден гаф. Придържащата се \"към протокола\" Деси Радева цъфна с разголено деколте по време на среща в Аман. Дали е подходящ фриволният тоалет на първата дама, представяща България в страна, в която религиозните порядки са консервативни и в която за жените е въпрос на чест да ходят с дискретни дрехи?", "date": "2018.12.17", "title": "Президентшата цъфна с разголено деколте в мюсюлманска Йордания"}
{"url": "https://www.faktor.bg/bg/articles/kultura/art-faktor/sting-s-kontsert-na-1-yuni-v-arena-armeets", "text": "След три запомнящи се концерта през 2017 г. и 2018 г. - в \"Арена Армеец\" и два в Античния театър в Пловдив, Стинг готви нов и през следващата. Звездата ще пристигне у нас на 1 юни в София в зала \"Арена Армеец\", то ще бъде част от новото му европейско турне My Songs. Концертите, включени в него ще са наистина много специални. Многобройните почитатели на великия музикант ще имат възможността да чуят най-обичаните песни на Стинг като Englishman In New York, Fields Of Gold, Shape Of My Heart, Every Breath You Take, Roxanne, Message In A Bottle и др. Стинг е носител на 16 награди \"Грами\", две награди \"БРИТ\", \"Златен Глобус\", награда \"Еми\",  има 4 номинации за \"Оскар\", награда на века от списание Билборд и Човек на годината за 2004 на MusiCares. Член е на Hall of Fame за автори на песни. През своят знаменит творчески път той продава близо 100 милиона копия на албумите си като соло артист и заедно с The Police. Билетите за концерта на Стинг ще бъдат от 60 до 140 лева и могат да бъдат закупени в мрежите на Иветним, както и онлайн на www.eventim.bg. Продажбата стартира на 18 декември, вторник, от 10:00 ч.", "date": "2018.12.17", "title": "Стинг  с концерт на 1 юни в \"Арена Армеец\""}
{"url": "https://www.faktor.bg/bg/articles/ikonomika/ekspert-sofiya-dava-40-ot-bvp-balgapiya", "text": "B Coфия paбoтeщитe ca пoвeчe oт 700 000 дyши, ĸaтo тe дoпpинacят зa двe пeти oт иĸoнoмиĸaтa нa cтpaнaтa. Toвa изчиcлявa глaвният изпълнитeлeн диpeĸтop нa Cтoличнaтa oбщинcĸa aгeнция зa пpивaтизaция и инвecтиции (COAΠИ) Bлaдимиp Дaнaилoв. Πo нeгoвитe дyми нaд eднa пeтa или 21,6% oт paбoтнaтa cилa e cъcpeдoтoчeнa в cтoлицaтa, ĸaтo зaeтитe ocнoвнo ca млaди и виcoĸooбpaзoвaни xopa. Te дoпpинacят зa 40% oт бpyтния вътpeшeн пpoдyĸт нa Бългapия, ĸaтo гoдишният pъcт нa БBΠ в Coфия e в paмĸитe нa oĸoлo 5 нa cтo. \"Πpeз 2018 гoдинa имaмe peĸopднo ниcъĸ пpoцeнт нa бeзpaбoтицaтa\", пocoчвa Дaнaилoв, цитиpaн oт \"24 чaca\". B cтoлицaтa e ĸoнцeнтpиpaнa eднa шecтa oт пpoизвoдcтвoтo в cтpaнaтa, ĸaтo тя пpивличa пoвeчe oт пoлoвинaтa или 52% oт пpeĸитe чyждecтpaнни инвecтиции. Ha гoдишнa бaзa yвeличeниeтo нa цeнитe в тoзи ceгмeнт e oт 11 нa cтo \"B Coфия ce пpoизвeждa 1/3 oт изнoca нa Бългapия\", дoпълвa Bлaдимиp Дaнaилoв, ĸaтo изчиcлeниятa ca нaпpaвeни нa бaзa дaнни зa 2017 гoдинa. Изчиcлeниятa coчaт oщe, чe в Coфия живeят 1,3 милиoнa дyши ĸaтo cтoлицaтa e cpeд шecттe oблacти, ĸoитo oтчитaт pъcт нa нaceлeниeтo.", "date": "2018.12.17", "title": "Експерт: София дава 40% oт БВП на Бългapия"}
{"url": "https://www.faktor.bg/bg/articles/novini/svyat/ek-globyava-balgarskiya-energien-holding-sas-77-miliona-evro", "text": "Европейската комисия съобщи, че глобява Българския енергиен холдинг (БЕХ) със 77 милиона евро за блокиране на достъпа до газопреносната мрежа в България. Глобата засяга БЕХ, \"Булгаргаз\" и \"Булгартрансгаз\". Точният размер на глобата е 77 068 000 евро и е наложена \"за блокиране на достъпа на конкуренти до ключова газова инфраструктура в България в нарушение на антитръстовите правила на ЕС\", пише в съобщението на комисията. Еврокомисарят по въпросите на конкуренцията Маргрете Вестегер заявява, цитирана в съобщението, че потребителите във всички държави от ЕС трябва да могат да се възползват от предимствата на свързан и конкурентен единен европейски енергиен пазар. Години наред българските потребители на природен газ са били лишени от възможност за избор на доставчици, тъй като групата БЕХ е отказвала да предостави достъп до своята газова инфраструктура на други доставчици на газ на едро, допълва тя. С днешното решение ще насърчим развитието на отворен и конкурентен енергиен пазар в полза на потребителите в България, в съответствие с целите на Енергийния съюз, посочва еврокомисарят. БЕХ е традиционният държавен енергиен оператор в България, който е вертикално интегрирано дружество, отбелязва ЕК. Неговото дъщерно дружество \"Булгартрансгаз\" контролира газовата инфраструктура в България. Друго негово дъщерно дружество - \"Булгаргаз\", извършва доставки на газ за потребителите в България, добавя комисията, цитирана от business.dir.bg. В решението, взето днес, се посочва, че групата БЕХ има господстващо положение на пазарите за газова инфраструктура и за доставка на газ в България. Допълва се, че БЕХ и неговите дъщерни дружества са злоупотребили с господстващото си положение, като са възпрепятствали навлизането на пазарите за доставка на газ в България чрез неправомерно ограничаване на достъпа до притежаваната и използвана от тях инфраструктура. БЕХ е използвал господстващото положение на едно от дъщерните си дружества - \"Булгартрансгаз\", за да защити почти монополното положение на другото си дъщерно дружество \"Булгаргаз\" по отношение на доставките на газ. Освен това дружеството \"Булгаргаз\" се е презапасявало с капацитет по единствения газопровод за пренос на внасян газ през Румъния за България, за да не може тръбопроводът да бъде използван от възможни съперници. Между 2010 и 2015 г. групата БЕХ е блокирала достъпа до вътрешната газопреносна мрежа на България, единственото газохранилище в страната и единствения тръбопровод за внос на газ в България, който е бил изцяло запазен за БЕХ. Без да имат достъп до тази основна инфраструктура, за възможните съперници е било невъзможно да навлязат на българския пазар за доставки на газ на едро. Това е попречило на развитието на съревнование и е осигурило почти монополно положение на \"Булгаргаз\". Комисията заключава, че това поведение на групата БЕХ е в нарушение на член 102 от договора за ЕС, който забранява злоупотребата с господстващо положение на пазара. Затова ЕК е решила да наложи глоба на дружеството.", "date": "2018.12.17", "title": "ЕК глобява Българския енергиен холдинг със 77 милиона евро"}
{"url": "https://www.faktor.bg/bg/articles/inflatsiyata-v-evrozonata-padna-pod-2", "text": "Темпът на инфлацията в еврозоната с годишно натрупване през ноември е спаднал до 1,9 на сто, обяви днес европейската статистическа служба Евростат, понижавайки предишната си оценка за 2 процента поскъпване на потребителските стоки, която обяви в края на ноември, предаде АФП. Окончателната стойност е леко под очакванията на анализаторите, анкетирани от компанията за финансови услуги Фактсет (Factset), които прогнозираха 2 процента. През октомври инфлацията в еврозоната бе 2,2 на сто. За Европейската централна банка годишна инфлация малко под 2 процента е сигнал за добро здраве на икономиката.", "date": "2018.12.17", "title": "Инфлацията в еврозоната падна под 2%"}
{"url": "https://www.faktor.bg/bg/articles/2018-e-uspeshna-godina-za-50-ot-firmite-v-balgariya", "text": "За близо 50% от фирмите в България 2018-та е била неуспешна, показва проучване на БСК за изтичащата 2018 година през погледа на бизнеса. И по отношение на състоянието на фирмите, спрямо миналогодишното изследване, е установено отстъпление. 49% от анкетираните отчитат застой в развитието си, съобщи председателят на БСК Радосвет Радев, представяйки резултатите от бизнес анкета сред 740 компании.  58% от анкетираните смятат, че корупцията е нараснала, а според 49% се увеличава престъпността. Независимо от манифестираните намерения на изпълнителната власт да намалява регулаторната тежест, 58% от анкетираните я намират за увеличена, в сравнение с 2017 г. Продължава да е нисък дялът на смятащите, че достъпът до правосъдие се е подобрил.   Категорично неодобрение срещат сред деловите среди вдигането на  максималния осигурителен доход от 2600 на 3000 лв. (64% от фирмите изразяват неодобрение), административното повишаване на минималната работна заплата (81% неодобрение), мярката за въвеждане на квоти за наемане на хора с увреждания (77% неодобрение).  76% от анкетираните не одобряват промените в наредбата за касовите апарати, а всеки трети има притеснения, че няма да успее да отговори на изискванията й. Според експертите на БСК притеснителен факт е, че голяма част от анкетираните не са наясно с необходимите действия, които трябва да предприемат във връзка с прилагането на тази наредба.  Българският бизнес не е настроен да наема служители догодина И заради очакваната политическа нестабилност, повечето работодатели в България няма да наемат нови служители догодина.  34% от фирмите, участвали в проучването посочват, че са ставали свидетели на некоректни или незаконни практики при провеждане на обществени поръчки. Според дадените от бизнеса оценки на институциите омбудсманът и президентската институция се представят най-добре, но от тях зависи най-малко, тъй като бизнес средата се регулира от изпълнителната власт, съобщи още шефът на БСК. С най-ниско одобрение са парламентът, КЕВР КФН - това са рекордьорите по неодобрение от страна на бизнеса. За изтичащата 2018 г. около 30% предприемачите са посочили, че имат ръст на обемите на производство, други около 40% отбелязват спад. Според Радосвет Радев причината е в затруднения с набирането на работна ръка и също цените на енергоносителите. Според очакванията на бизнеса за 2019 г. една трета от фирмите очакват ръст на икономиката. Оптимистите намаляват с 5%, в сравнение с 2017 г. Отстъпва оптимизмът, с който е посрещната изтичащата 2018 г., коментира Радосвет Радев.", "date": "2018.12.17", "title": "2018 е успешна година за 50% от фирмите в България"}
{"url": "https://www.faktor.bg/bg/articles/ot-dnes-moskovski-e-zam-shef-na-chernomorskata-banka-za-targoviya-i-razvitie", "text": "Бившият транспортен министър Ивайло Московски от днес е вицепрезидент „Операции“ на Черноморската банка за търговия и развитие (ЧБТР), съобщиха от финансовата институция. По предложение на правителството на Република България, Бордът на директорите на БТСДБ назначи г-н Ивайло Московски за заместник-председател на Операции на Черноморската банка за търговия и развитие (БТСДБ) за срок от четири години. Г-н Московски пое задълженията си на 17 декември 2018 г. при завършване на мандата на Нина Ставрева. Роден през 1972 г., г-н Московски притежава магистърска степен по финансов мениджмънт и бакалавърска степен по публични финанси. Той бе министър на транспорта на Република България и член на парламента, припомнят то ЧБТР.", "date": "2018.12.17", "title": "От днес Московски е зам.-шеф на Черноморската банка за търговия и развитие"}
{"url": "https://www.faktor.bg/bg/articles/ikonomika/turizam/za-praznitsite-samo-okolo-110-000-balgari-shte-patuvat-v-chuzhbina", "text": "Средно 275 лева на човек дават българите за тридневен пакет за Коледа или Нова година, съобщи пред \"Труд\" директорът на Института за анализи и оценки в туризма Румен Драганов. В сумата, която сме склонни да отделим за празнуване със семейството и приятелите си, е включено настаняване, хранене и транспорт, обяснява той. \"Почти двойно ни струва отдихът в чужбина за празниците, въпреки че до близки страни се предлагат и много евтини пакети от порядъка на 170-200 лева на човек, в които също са включени разходите за хотел, хранения, празнична вечеря и транспорт\", уточни Драганов. За коледна или новогодишна ваканция в чужбина броим средно 525 лева, тъй като все пак част от тези, които са избрали да празнуват извън страната, са предпочели по-скъпи и екзотични дестинации. Въпреки това Коледа и Нова година извън дома или гостуване на приятели и роднини ще предприемат общо 540 хил. българи, само около 110 000 ще стегнат куфарите за пътуване зад граница за празниците. Тези българи, които са избрали да пътуват за празника в чужбина, традиционно са се насочили основно към съседните ни държави като Сърбия, Македония, Гърция и Турция. Друга голяма група ще отпътува за страните в Централна Европа като Австрия, Германия, Италия и Испания, в които има голяма българска диаспора, за да празнуват заедно с приятели и роднини, каза още Драганов.", "date": "2018.12.17", "title": "За празниците: Само около 110 000 българи ще пътуват в чужбина"}
{"url": "https://www.faktor.bg/bg/articles/ikonomika/biznes/balgariya-gubi-po-11-mlrd-leva-na-godina-zaradi-kopurtsiyata", "text": "сяка година заради корупция България губи над 11 милиарда евро, или 14% от брутния си вътрешен продукт. Това се казва в   на групата Зелени/Европейски свободен алианс в Европейския парламент, като за изчисленията са използвани данни на Европейския парламент, ОЛАФ, Евростат и Европейската комисия, посочва \"Дневник\". Според него годишно ЕС губи 904 милиарда евро заради корупция, което включва и непреките последици като загуба на данъчни приходи и намалени чуждестранни инвестиции. Поставяйки сумата в глобален контекст, с нея ЕС би могъл да сложи край на световния глад (229 евро годишно), да помогне за елиминирането на маларията (4 милиарда евро), за осигуряване на основно образование на децата в 46 страни, където доходите са ниски или средни (22 милиарда евро), да помогне за осигуряването на безопасна вода и канализация (129 милиарда евро), да подпомогне здравеопазването в бедни страни (115 милиарда евро), да направи необходимите годишни инвестиции, за да има всеки достъп до електричество до 2030 г. (45 милиарда евро). Дори и след тези разходи ще останат 360 милиарда евро. В България корупцията причинява 1.8 пъти по-голяма загуба, отколкото е целият бюджет за социални разходи (6.1 млрд. евро). Сумата пари, която страната губи, е повече от 360 пъти по-голяма от целия бюджет за заетост (около 31 милиона евро), три пъти по-висока от националния бюджет за здравеопазване (почти 3.7 милиарда евро) и 2.4 пъти по-голяма от разходите за възрастните хора (4.5 милиарда евро). Бюджетът на полицията (518 милиона евро) е 20 пъти по-малък от цената на корупцията, а този на пожарната (145 милиона евро) е 76 пъти по-малък. Заради корупция България губи над 6 пъти по цялата сума, харчена за образование (1.8 милиарда евро). Парите, които годишно се губят, са достатъчни, за да бъдат дадени средни заплати на около 2.5 милиона души (повече от една трета от населението), се казва още в доклада. Ако те се разпределяха сред всички българи, то всеки би получавал 1561 евро годишно. Ако България можеше да харчи тези пари, тя би могла да осигури над 10.5 милиарда бири, или 1472 бири ежегодно за всеки човек в страната, което значи повече от четири бири на ден. Всеки българин освен това би могъл да получи 1345 бутилки вино, което е над три бутилки на ден. Парите, загубени заради корупция, биха могли да се използват за купуването на над 15 милиарда хляба от по един килограм (2198 на човек всяка година, или над 6 кг хляб на ден). В доклада се цитира проучване на Евростат от 2017 г., според което 48% от българите смятат, че нивото на корупцията се е влошило в предходните три години, а 27% са на мнение, че е останало непроменено. Едва 4% казват, че корупцията е намаляла. Според 83% тя е широко разпространена в страната, а според 76 на сто тя е част от бизнес културата в България. Според доклада, ако парите, които Европа губи всяка година заради корупция, се разделяха между хората в ЕС, то всеки човек щеше да получава средно по 1772 евро на година. Дори и в държави със сравнително ниски нива на корупция като Финландия или Дания всеки гражданин би получавал годишно съответно 727 или 782 евро. Групата на Зелените/ Европейски свободен алианс призовава ЕС и държавите членки да заемат по-активна позиция в борбата срещу корупцията, да се засили капацитетът на ОЛАФ, Европейската комисия да прави годишна оценка да антикорупционните практики в страните, да увеличи финансирането за дейности за борба с корупцията, да защитава журналистите и подаващите сигнали за корупция и да гарантира по-голяма прозрачност и контрол на начина, по който се харчат еврофондове. На национално ниво загубите от корупцията за брутния вътрешен продукт на държавите членки варират от 15% в Румъния (38.6 милиарда евро) до 0.76% в Холандия. Преди България е единствено Румъния, а същият процент са загубите и за Гърция. Италия е първа в абсолютни числа, губейки 236.8 милиарда евро всяка година заради корупция.", "date": "2018.12.17", "title": "Доклад на Зелените: България губи по 11 млрд. лева на година заради копурцията"}
{"url": "https://www.faktor.bg/bg/articles/ikonomika/turizam/savmestni-politseyski-ekipi-ot-balgariya-gartsiya-i-rumaniya-shte-patrulirat-v-zimnite-kurorti", "text": "В Банско пристигнаха командировани гръцки и румънски полицаи, които заедно с българските си колеги ще работят в смесени екипи през зимния туристически сезон, съобщиха от пресцентъра на МВР. Директорът на ОДМВР – Благоевград старши комисар Николай Хаджиев и кметът на Банско Георги Икономов посрещнаха командированите полицаи. Гръцките полицейски служители бяха придружени от Христос Кириазакис – полицейски аташе в България, а румънските полицаи - от главен комисар Флорин Йонуц Марин от дирекция \"Охранителна полиция\". За поредна година утвърдената вече практика за съвместно патрулиране ще бъде в полза на чуждестранните туристи в Банско. Присъствието на гръцките и румънските полицейски служители ще допринесе за спокойствието на туристите от двете държави. От ОДМВР-Благоевград ще бъдат командироват 37 полицейски служители, които ще подпомагат опазването на обществения ред в зимния курорт до края на сезона. Ще са бъдат изградени три временни КПП с постоянно полицейско присъствие. Допълнителни сили ще има в града, на началната лифт станция, на Бъндеришка поляна и в местността Шилигарника, а във връзка с провеждането на Световната купа по ски ще има бъде осигурено присъствието и на служители на ЗЖУ-София. Старши комисар Николай Хаджиев призова гражданите и гостите на Банско своевременно да уведомяват органите на реда за всяко нарушение на обществения ред за да се предприемат необходимите мерки и да се реагира своевременно.", "date": "2018.12.17", "title": "Съвместни полицейски екипи от България, Гърция и Румъния ще патрулират в зимните курорти"}
{"url": "https://www.faktor.bg/bg/articles/sobstvenikat-na-yulen-ad-se-okaza-mark-zhirardeli-kontsesioner-na-ski-zona-bansko", "text": "Министрите на околната среда и водите Нено Димов, на туризма Николина Ангелкова и на икономиката Емил Караниколов се срещнаха с Марк Жирардели в Министерството на околната среда и водите във връзка с развитието на ски зона Банско. Марк Жирардели беше придружен от адвокатите на „Юлен\" АД. На срещата бяха обсъдени концесионния договор за ски зона Банско и необходимостта от изграждане на втори кабинков лифт в курорта. Министър Димов обясни на Марк Жирардели, че в момента се водят преговори за изменение и допълнение на договора за предоставяне на концесия с „Юлен\" АД, за което е упълномощен от Министерския съвет. С промяната се цели да бъдат изчистени неяснотите с границите на концесионната територия на ски зона Банско, както и да се промени и увеличи концесионното възнаграждение. Беше обсъдена също необходимостта от залагане в договора на санкции при нарушение на екологичното законодателство. На срещата беше поставен въпросът за собствеността на „Юлен\" АД. Във връзка с обществения интерес и в името на развитието на курорта Банско, Марк Жирардели представи пред министрите оригинални документи, удостоверяващи, че притежава 100% от собствеността на \"Такс сървисиз лимитед\", която компания е мажоритарен собственик на „Юлен\" АД. Той каза, че е упълномощил мениджмънта на „Юлен\" АД да водят преговори по поставените теми и да се намерят решения с цел бъдещото развитие на Банско. Всички участници в срещата категорично заявиха, че зимният туризъм има бъдеще в България и трябва да се развива.", "date": "2018.12.17", "title": "Собственикът на \"Юлен\"АД се оказа Марк Жирардели, концесионер на ски зона Банско"}
{"url": "https://www.faktor.bg/bg/articles/novini/svyat/ekspert-kam-lockheed-martin-f-16-sa-nay-smartonosnite-samoleti-v-sveta", "text": "Американските изтребители F-16 са най-смъртоносните самолети в света. Това заяви в интервю за Investor.bg Джим Робинсън, мениджър в отдел „Международно бизнес развитие” към американския производител на самолети, плавателни съдове и авиокосмическа техника Lockheed Martin.  По неговите думи самолетите, които американската компания предлага на България, разполагат с най-модерната технология, части от която са заимствани от изтребителите F-35. Робинсън повтори тезата, че стойността на офертата към България не може да бъде обявена, тъй като това е въпрос на договаряне между американското и българското правителство и засяга интересите на конкуренцията.  Въпреки това той заяви, че предложението за закупуване на изтребителите F-16 съдържа всичко, което е необходимо за българските военновъздушни сили – самите изтребители, наземното оборудване, подготовката на пилотите и механиците, резервните части и въоръжението. Мениджърът изтъкна, че ако България приеме офертата на компанията, цената на самолетите ще подлежи на предоговаряне, като е напълно възможно тя да бъде намалена. Партидата, която ще бъде предназначена за страната ни, ще се произведе в завода в Грийнвил, Южна Каролина. „В момента действат над 3 хил. самолета F-16 в световен мащаб”, заяви Робинсън, като добави: „За сравнение, конкурентите на този тип изтребител разполагат само с по няколкостотин бройки. Това е достатъчно показателно за тактическите качества на технологията”. Той изтъкна факта, че въпросният модел изтребители стои в основата на въоръжението на военновъздушните сили на редица страни от Централна и Източна Европа. „Днес и Словакия подписа споразумение за покупка на 14 самолетa F-16, за да замени своите стари изтребители от времето на Съветския съюз”, подчерта Робинсън. Във връзка с решението на САЩ да блокират сделката за продажба на изтребители F-16 от Израел на Хърватия на стойност 500 млн. долара, Робинсън сподели, че тук става въпрос за тристранна дискусия, която е свързана с инсталирането на допълнително оборудване, което трябва да бъде технически съвместимо с въпросния модел самолети. „Една от причините, поради която F-16 е най-добрият изтребител в света, е фактът, че фабрично тази технология разполага с 12 хил. летателни часа или приблизително 40 години за използване”, изтъкна Робинсън. „Технически F-16 е по-добър от Gripen C/D. Това е така, защото нашата технология разполага с изключително добра и ефективна радарна система. Радарът в изтребителя има активна фазирана антенна решетка, която липсва при Gripen. Шлемът на пилота е снабден с електроника, която му позволява да набелязва целите за поразяване”, добави още той. Според Робинсън самолетите F-16, които се предлагат в момента на България, са заимствали голяма част от технологията от по-новия F-35. „Чрез тази технология България може да се превърне в надежден партньор както на САЩ, така и на НАТО”, изтъкна още той. По неговите думи американското правителство и НАТО вече са инвестирали около 40 млн. долара за технологичното модернизиране на авиобазата в Граф Игнатиево за успешното интегриране на изтребителите. Робинсън изтъкна факта, че времето за доставка на самолетите е значително намалено от предишния срок от 3 години и тяхното внедряване ще бъде улеснено от инвестициите в инфраструктурата и предвиденото обучение на пилотите и помощния персонал. „Не мога да сравнявам руската военна технология с нашата, но гарантирам, че F-16 е най-добрият самолет, който разполага със свръхзвукова скорост, отлична авионика, нови дисплеи и радарна система”, заяви Робинсън, като добави: „Този изтребител е най-смъртоносният в света”.", "date": "2018.12.17", "title": "Експерт към  Lockheed Martin: F-16 са най-смъртоносните самолети в света"}
{"url": "https://www.faktor.bg/bg/articles/tramp-napadna-federalniya-rezerv-zaradi-skoka-na-lihvite", "text": "Президентът на САЩ Доналд Тръмп отново нападна Федералния резерв заради увеличение на лихвения процент. В Туитър той коментира, че е невероятно как с много силен долар, с почти никаква инфлация, с горящ Париж и Китай вървящ надолу, \"Фед обмисля още едно увеличение на лихвения процент\".  В края на ноември, Тръмп обясни, че \"Федералният резерв е много по-голям проблем от Китай\" и добави, че не е доволен от гуверньора на резерва Джей Пауъл, избран през 2017 г. Американският президент обясни през октомври, че съжалява, че изобщо го е номинирал за поста. \"Федералният резерв вдига основната лихва твърде бързо ... Вие виждате последните данни за инфлацията, те са много ниски\", обясни тогава Тръмп.", "date": "2018.12.17", "title": "Тръмп нападна Федералния резерв, обяви го за по-голям проблем от Китай"}
{"url": "https://www.faktor.bg/bg/articles/novini/balgariya/nad-70-ot-balgarite-za-pravoto-na-abort-i-sazhitelstvoto-bez-brak-78-protiv-ednopolovite-brakove", "text": "Българите са умерено толерантни, когато става дума за семейните отношения. Това показват данни на „Галъп интернешънъл“ от началото на декември – седмици преди Рождество Христово. Разводи, свободни отношения, аборти и т.н. се приемат широко, но не се приемат, например, еднополови бракове. Личат и някои стереотипи. Най-консервативни очаквано изглеждат най-възрастните. Данните са от редовната ежемесечна, независима от външно финансиране, програма изследвания „лице в лице“. Проучването е проведено между 30 ноември и 7 декември. Изследването е планирано и проведено по повод предстоящия празник и преди започналия наскоро дебат за толерантност към хомосексуализма. То няма нищо общо с този дебат, уточняват от „Галъп”. Мнозинство от над 70% се обявява в защита на правото на аборт и развод. Също мнозинство от над 70% защитава правото на съжителство без брак и деца в съжителство без брак. Явно по въпроса за семейните отношения и децата обществото ни по-скоро е възприело по-либерален стандарт. Категорично обаче е нежеланието за допускане на еднополови бракове. Те събират най-голям дял отрицание в изследването – 78% са „против“. На този фон мнозинства от по около две трети от пълнолетните българи се обявяват „за“ възможността хора от различни етноси и раси да сключват брак помежду си. Очевидно етносът и расата към днешна дата вече не се разглеждат като възпиращ фактор в семейните отношения. Вижте още новини от България! Идеята за възпитателно насилие не се споделя широко. Макар и с повече нюанси, по-скоро надделява мнението, че шамарите за децата не са приемливи. „Галъп интернешънъл“ редовно проверява и отношението към насилието над жени. В изследване наскоро се оказа, че то се отрича широко и само 7% възприемат, че мъжът може да удря жена. Въпросните 7% обаче се равняват на над 300 хиляди души, а е възможно да има „скрити“ отговори – което означава, че тревогата остава валидна, анализират от социологическата агенция. На този фон любопитство буди фактът, че мнозинство от 75% няма нищо против стереотипа мъжът, основно да отговаря за доходите в семейството. И мъже, и жени отговарят в еднаква степен с „да“. Следващи изследвания трябва да покажат дали и доколко обществото ни възприема подобни възгледи и по други теми.", "date": "2018.12.17", "title": "Над 70% от българите \"за\" правото на аборт и съжителството без брак, 78 - \"против\" еднополовите бракове"}
{"url": "https://www.faktor.bg/bg/articles/novini/svyat/izrael-razrabotva-tayno-orazhie-bez-analog-v-sveta", "text": "Премиерът на Израел Бенямин Нетаняху намекна загадъчно за оръжейна система, разработена от Израел, с която никоя друга страна в света не разполага. Това е станало по време на посещението му в държавната военна корпорация \"Израелски аерокосмически индустрии\", съобщават израелските медии, посочва news.bg. \"Тук те разработват ракети, които могат да стигнат до всяка точка на (бойната) сцена и до всяка цел. Това е нападателната сила на Държавата Израел, която е ключова за нас във всяка област. Те разработват тук оръжейни системи със специални възможности, с които никоя друга страна не разполага\", изтъкнал израелският премиер. \"Израелските аерокосмически индустрии знаят как да стигнат навсякъде, където решат и където ни е нужно за доброто на страната\", посочил Нетаняху, подчертавайки: \"Небето не е границата.\" Израелският премиер не е обяснил коментарите си, които бяха направени ден след като той каза, че Израел периодично навлиза на територията на Иран за разузнавателни цели.", "date": "2018.12.17", "title": "Израел разработва тайно оръжие без аналог в света"}
{"url": "https://www.faktor.bg/bg/articles/tozi-robski-zakon-zaradi-koyto-ungariya-se-razbuntuva", "text": "Унгария от много време не помни такава протестна вълна. Хиляди хора вече дни наред протестират срещу социалната политика на Орбан и срещу орязването на демокрацията в страната. След няколко изолирани сблъсквания между протестиращите и силите за сигурност, през последните дни полицията атакува демонстрантите с изключителна бруталност и многократно използва сълзотворен газ. Вчерашната (16.12 ) голяма демонстрация, организирана от опозицията и синдикатите, първоначално започна спокойно. Но късно вечерта полицията отново пусна сълзотворния газ, след като демонстрантите обсадиха сградата на общественото радио. Няколко депутати, които имат право на достъп до сградата, през изминалата нощ напразно се опитваха да прочетат на живо пред микрофона своята петиция. Същите депутати днес продължават протестната си акция вътре в сградата на радиото. Един от тях насила беше изхвърлен от сградата, макар че има парламентарен имунитет. Протестите тръгнаха след една промяна в трудовото законодателство, която стана публично известна под името „Робски закон\". Според този закон, вече е допустимо изработените свръхчасове в рамките на годината да бъдат не 250, както досега, а 400 – при това работодателите ще разполагат не с една, а с три години време, за да ги изплатят. Промяната беше наложена въпреки яростните протести на синдикати, опозиция и граждански организации, а по време на гласуването настъпиха безредици, след като опозицията блокира подиума на председателя на парламента. Правителството на Орбан вече от години прокарва трудови и данъчни закони, които облагодетелстват работодателите. Правото на стачки е ограничено, а предприемачите плащат най-ниските данъци в ЕС. Протестите обаче досега бяха хилави. Синдикатите в страната са слаби и политически разнородни, опозиционните партии не обръщат достатъчно внимание на социалните теми, а неправителствените организации досега се бореха главно срещу посегателствата върху върховенството на закона. Протестите срещу „Робския закон\" обаче сякаш обединиха част от унгарското общество. Защото той действително прехвърля големите социални проблеми, породени от „системата Орбан\", върху плещите на работниците – при това по начин, който мнозина от тях възприемат като срамен и унизителен. Унгария изпитва остър недостиг на работна ръка, защото много хора напускат страната, най-вече обезкуражени от политиката на Орбан. През последните осем години около 600 000 унгарци, повечето от които високо квалифицирани, обърнаха гръб на страната си, където – според тях – цари потискащ политически климат, където образованието и здравеопазването за зле организирани и нямат пари, а частното предприемачество е силно зависимо от правителството. И сега управляващите явно са решили да се преборят срещу недостига на работна ръка, като увеличат свръхчасовете. И все пак, протестите не са единствено срещу „Робския закон\". Миналата седмица беше приет още един закон - за новата организация на административната съдимост. Според този закон, занапред административните дела ще се намират под силния контрол на Министерството на правосъдието. А правителството ще може да прехвърля редица важни дела на административните съдилища и по този начин да демонтира независимото правосъдие. Унгарската общественост в последно време се възмущава и от други решения на управляващите. Така например срещу практическата забрана на бездомничеството, наложена през септември. Или срещу светкавичното решение да се даде политическо убежище на бившия македонски премиер Никола Груевски, който трябваше да влезе в затвора в Скопие с ефективна присъда лишаване от свобода. Допитвания в Унгария показват, впрочем, че мнозинството унгарци смятат корупцията в страната за по-сериозен проблем, отколкото миграцията, с която непрекъснато плаши правителството на Орбан. Засега не е ясно колко дълго ще продължат протестите. Опозиционните партии призоваха хората да протестират и през следващите дни. Управляващите отговарят на тези призиви по свойствения си начин: протестите били раздухвани от американския мултимилиардер Джордж Сорос и неговите съмишленици, които искали да наводнят Унгария с мигранти. Правителството на Орбан твърди още, че в протестите участвали провокатори и чуждестранни престъпници, чиято цел била да увредят имиджа на Унгария зад граница.", "date": "2018.12.17", "title": "Този \"робски закон\", заради който Унгария се разбунтува"}
{"url": "https://www.faktor.bg/bg/articles/novini/svyat/izhvarliha-dvama-ungarski-deputati-ot-darzhavnata-televiziya", "text": "Двама опозиционни унгарски депутати бяха изхвърлени от сградата на държавната телевизия, след като поискаха петицията им да бъде прочетена в ефир. Политиците са част от група народни представители, които прекараха цяла нощ в телевизията в знак на протест срещу промените в трудовото законодателство.  Именно те станаха причина за вчерашната демонстрация в Будапеща. Множеството поиска отмяна на закона, който позволява полагането на 400 часа извънреден труд годишно по искане на работодателя.", "date": "2018.12.17", "title": "Изхвърлиха двама унгарски депутати от държавната телевизия"}
{"url": "https://www.faktor.bg/bg/articles/novini/balgariya/evrokomisar-vestager-balgariya-ne-mozhe-da-izbegne-globata-zaradi-beh", "text": "\"България, дори да обжалва днешното решение на Европейската комисия за глоба заради поведението на Българския енергиен холдинг (БЕХ) в областта на търговията с газ, ще трябва да плати\", заяви еврокомисарят по въпросите на конкуренцията Маргрете Вестагер пред български журналисти в Брюксел. Тя отбеляза, че глобата е наложена заради отказ на БЕХ от 2010 до 2015 г. да осигури достъп за други доставчици до газопроводите и хранилищата за газ в нашата страна.  По думите й, запазването на целия капацитет на инфраструктурата не е било необходимо, но така други дружества не са можели да внасят газ или са били затруднени да съхраняват горивото. \"Затова преценихме за необходимо да наложим глоба. Щяхме да се радваме да постигнем споразумение, но не беше възможно, макар да опитвахме в продължение на три години. Предложихме споразумение, но се оказа много трудно. Можеше да постигнем чувствително намаляване на глобата. Оказа се невъзможно, защото Народното събрание взе решение в обратната посока\", поясни Вестагер, цитирана от БНТ. \"Дори решението на ЕК да бъде обжалвано, глобата пак трябва да бъде платена. Ако това не стане, случаят ще бъде предаден на Съда на ЕС и той ще определи какво да се направи, за да бъде платена. Възможно е съдът да постанови всекидневна глоба до плащането на определената от ЕК глоба\", обясни еврокомисарят.", "date": "2018.12.17", "title": "Еврокомисар Вестагер: България не може да избегне глобата заради БЕХ"}
{"url": "https://www.faktor.bg/bg/articles/ministar-petkova-1-3", "text": "Министърът на енергетиката Теменужка Петкова даде извънреден брифинг във връзка с наложената глоба от над 77 милиона евро от страна на Европейската комисия на Българския енергиен холдинг и дъщерните му дружества „Булгаргаз” и „Булгартрансгаз”. Глобата е заради монополното положение на дружествата на пазара за доставка и пренос на газ, което според решението на Комисията е в разрез с европейските правила за конкуренция. Теменужка Петкова уточни, че делото, което доведе до тази глоба засяга период назад във времето и по-точно последните 7-8 години. В Министерството са били наясно с воденото дело, но не могат да предприемат действията, които се очакват от Брюксел. „Това е едно дело, което продължи доста дълго време. Ние от 2015 г. водим активни преговори с Европейската комисия, както на експертно, така и на политическо ниво. Ние смятахме, че са налице всички основания за това да можем да постигнем споразумение с ЕК. За съжаление, такова споразумение не можахме да постигнем. Аргументите не не бяха приети. Основната причина бе свързана с желанието на ЕК и нейното становище, че да бъде постигнато такова споразумение, трябва да е налице българският оператор „Булгартрансгаз“ да бъде приватизиран и в него да влезе чужд оператор”, обяви Петкова. „Това е червена линия, която ние не можем да прекрачим. Това е стратегическа инфраструктура и не не можем да го допуснем”, обяви категорично министърът на енергетиката. Колкото действията на правителството оттук нататък тя обяви: „Това, което предвижда процедурата оттук нататък - очакваме официално да ни бъде връчено решението на ЕК. От тази дата ще имаме срок в рамките, на който ще се запознаем с аргументите и ще решим какви стъпки ще предприемем. Ангажиментът за плащане на глобата е в рамките на три месеца“, заяви Петкова. „Ще свършим нашата работа, така че да защитим нашия национален интерес”, каза министърът във връзка с последващите действия. Попитана дали някой ще понесе политическа отговорност за глобата, министър Петкова отговори: „Единственото политическо лице на тази трибуна съм аз. Ако някой смята, че има такава политическа отговорност, която трябва да понеса, съм готова“, каза Петкова.", "date": "2018.12.17", "title": "Министър Петкова: ЕК искаше да приватизираме \"Бургастрансгаз\", това е линия, която не можем да пресечем"}
{"url": "https://www.faktor.bg/bg/articles/novini/svyat/erdogan-turtsiya-mozhe-da-zapochne-voenna-operatsiya-v-siriya-vseki-moment", "text": "Турската армия е завършила подготовката за евентуална операция на изток от река Ефрат в Сирия, която може да започне всеки момент, заяви турският президент Реджеп Тайип Ердоган, цитиран от турския телевизионен канал НТВ. Ние можем да започнем операциите на територията на Сирия всеки момент. Нашата храбра армия е завършила подготовката и плановете за това. Можем да влезем ненадейно някоя нощ, каза Ердоган в изказване в Коня. Президентът подчерта, че при операцията няма да пострадат американски военнослужещи, намиращи се в контролираните от сирийските кюрди райони. Ердоган каза още, че е обсъдил въпроса за евентуална операция с американския президент Доналд Тръмп, който е дал положителен отговор. На 12 декември турският президент обяви, че до няколко дни Анкара ще започне операция на изток от р. Ефрат в Сирия срещу сирийската кюрдска милиция Сили за защита на народа, която Анкара разглежда като терористична организация, свързана с Кюрдската работническа партия (ПКК). От 2016 г. досега Турция проведе две военни операции на територията на Сирия - \"Ефратски щит\" и \"Маслинова клонка\".", "date": "2018.12.17", "title": "Ердоган: Турция може да започне военна операция в Сирия всеки момент"}
{"url": "https://www.faktor.bg/bg/articles/tsvetanov-razgovarya-s-poslanika-na-kuba-u-nas", "text": "Председателят на ПГ на ГЕРБ и зам.-председател на партията Цветан Цветанов се срещна с новия посланик на Република Куба в България Н. Пр. Каридад Ямира Куето Милиан. По време на разговора посланик Милиан даде висока оценка за управлението на правителството и премиера Бойко Борисов.  Тя изрази надежда за засилване на двустранния диалог, особено по отношение на икономическите аспекти, защото Куба отчита растежа и икономическото развитие на страната ни през последните години и дълбоко цени постигнатите резултати и натрупания опит на България. Отбелязано бе, че след приемането на конституционните промени от кубинския парламент през февруари 2019 г., от кубинска страна ще се радват да бъде планирана визита на българска парламентарна делегация от групата за приятелство с Куба и председателя на Народното събрание Цвета Караянчева.", "date": "2018.12.17", "title": "Цветанов разговаря с посланика на Куба у нас"}
{"url": "https://www.faktor.bg/bg/articles/ubitatamlada-zhena-v-hotel-v-sofiya-e-bila-sas-zabita-vilitsa-v-okoto", "text": "Убитата жена в София е от град Гълъбово. Тя е била открита мъртва в стаята си на петия етаж в столичен хотел от автопатрул на Първо районно управление. Сигнал е подаден тази сутрин в 7:30 часа от служители на рецепцията, че мъж в неадекватно състояние се мотае около тях. Той бил и с наранявания. Когато пристигнал автопатрулът, който веднага се отзовал на сигнала, станало ясно, че през последните дни мъжът е бил в стаята на петия етаж. Убитата жена е била регистрирана от 3 дни, като регистрацията била на нейно име. Не е ясно дали двамата се се познавали отпреди, или са се запознали тук, в София. Полицаите се натъкнали на мъртвото тяло на младата жена. Тя е била изключително брутално убита, като по непотвърдена информация смъртта е настъпила от забита в окото й вилица. 37-годишният Димитър Ръжев е с много криминални регистрации, има присъди, има и регистрация за психично заболяване - най-вероятно шизофрения.", "date": "2018.12.17", "title": "Убитата жена в столичен хотел е била със забита вилица в окото"}
{"url": "https://www.faktor.bg/bg/articles/temenuzhka-petkova-tryabva-da-zapazim-strategicheskotosi-myasto-na-gazovata-karta-na-balkanite", "text": "\"Концепцията за газоразпределителен център представлява това ние да изградим инфраструктурата за доставка на природен газ, както и да създадем борса за търговията с природен газ. \"Газпром\" излезе с официално съобщение, че има интерес и след завършване на третата фаза на пазарния тест ще имаме окончателното становище. Това заяви пред Би Ти Ви министърът на енергетиката Теменужка Петкова. \"Какво решение ще вземе Русия и в каква посока ще тръгне втората тръба, зависи от ЕС. България стриктно следва европейското законодателство в енергетиката, добави тя.България стриктно следва европейското законодателство в областта на енергетиката и по-специално - природния газ\", отбеляза тя и уточни, че страната ни работи по диверсифициране на източниците на природен газ. \"Ние трябваме да следваме нашия интерес и стриктно трябва да спазваме европейското законодателство... Трябва да се спазват правилата. Съвсем скоро ще стане ясно дали ще мине втората тръба през България, или ще стане нещо друго. Всичко правим по реда на правилата, които предвиждат европейските регламенти в областта на природния газ\", заяви още веднъж Петкова. Тя поясни, че нашият интерес е да запазим своето стратегическо място на газовата карта на Европа.  „България е извлякла своите поуки от проекта \"Южен поток\". Ние работим за диверсификацията на източниците на природен газ. Това ще ни даде възможност да доставяме природен газ и от САЩ и Катар и т.н. Ние трябва да гледаме националния си интерес и стриктно да спазваме европейските правила. Всичко правим по реда на правилата и европейските директиви по отношение на природния газ“, категорична бе Петкова. Тя заяви още, че проектът \"Турски поток\" през България би струвал между 2 млрд. 600 и 2 млрд. 800 хил. лева. - но не на държавата, а на \"Булгарстрансгаз\", уточни тя. Според нея инициативата на правителството е свързана с актуализация на енергийната стратегия. \"Пак ще повторя - всичко онова, което е заложено в актуализацията на енергийната стратегия във връзка с реализацията на такъв енергиен проект като \"Турски поток\", е свързано с възвръщаемостта на заложените средства... Ние имаме официална информация от \"Газпром\". Тя коментира и темата с Енергийната стратегия на страната ни, която бившият министър на икономиката Румен Овчаров определи като източник на финансиране на определени фирми.  „Изненадана съм от тези думи. Стратегията е със срок до края на 2020 г. Правителството направи актуализация на стратегията и трябва да се определи кой трябва да вземе решение за реализацията на проекта. В третата фаза на проекта ще се даде гаранция, че страната ни няма да бъде ощетена“, подчерта Теменужка Петкова. „България транзитира 17 милиарда газ годишно, като 15 от тях за Турция. Затова търсим реализация на газов хъб и газова борса, за да не търпим загуби. Това трябва да се случи до края на 2019 г.“, каза още енергийният министър. Теменужка Петкова коментира и темата АЕЦ \"Белене\". \"През юни тази година Народното събрание взе решение за реализацията на проекта и Министерският съвет върна статута на проекта такъв, какъвто е бил. Сега българската държава ще участва в реализацията на проекта и търсим стратегически инвеститор\", посочи министър Петкова.", "date": "2018.12.17", "title": "Теменужка Петкова: \"Турски поток\" през България ще струва около 2 млрд. 600 лв."}
{"url": "https://www.faktor.bg/bg/articles/novini/svyat/m-tserar-balkanite-shte-badat-zagubeni-ako-naddeleyat-ruskite-interesi", "text": "\"Американската администрация трябва по-силно да се ангажира в Югоизточна Европа, ако не иска Русия и Китай да засилят влиянието си в региона, заяви пред Washington Post министърът на външните работи на Словения Миро Церар. \"Ако надделеят руските интереси, регионът ще бъде загубен\", прогнозира Церар. По думите му, в Източна и Централна Европа, включително и на Балканите, се чувства особен интерес на Китай за засилване на икономическите и политическите връзки. Церар предупреждава, че засиленият интерес от страна на Москва и Пекин, докато в същото време САЩ са по-малко ангажирани в Европа, може да доведе до промяна в геополитическите отношения в част от Стария континент, особено на Балканите.", "date": "2018.12.17", "title": "М. Церар: Балканите ще бъдат загубени, ако надделеят руските интереси"}
{"url": "https://www.faktor.bg/bg/articles/tsvetanov-1-46", "text": "Председателят на ПГ на ГЕРБ и зам.-председател на партията Цветан Цветанов проведе работна среща със зам.-помощник държавния секретар на САЩ Матю Бойс и Н.Пр. Ерик Рубин, посланик на САЩ в България.  Цветанов и Бойс обсъдиха двустранните отношения между България и САЩ, като отбелязаха високото ниво на сътрудничество във всички сфери от взаимен интерес. Подчертана бе важността на България за стабилността в регионите на Западните Балкани и Черно море. Двамата отчетоха, че затвърждаването на стратегическото партньорство САЩ-България и САЩ-ЕС е от ключово значение за успешното противодействие на опитите на трети страни за дестабилизиращо влияние в ЕС и региона, за уронване на демократичните ценности и за системно незачитане на международното право. Двамата дадоха висока оценка за двустранните срещи в последните месеци, сред които срещите на премиера Бойко Борисов с държавния секретар на САЩ Майк Помпео в Ню Йорк и със зам.-държавния секретар Джон Съливан в София. Сред обсъжданите по време на разговора теми бяха още енергийната сигурност и диверсификацията на енергийните източници, както и сътрудничеството в сектор “Сигурност” и обмена на добри практики и експертиза.", "date": "2018.12.17", "title": "Цветанов се срещна със зам.-помощник държавния секретар на САЩ Матю Бойс и посланика на САЩ в България Н. Пр. Ерик Рубин"}
{"url": "https://www.faktor.bg/bg/articles/novini/svyat/govoritelyat-na-putin-kremal-ne-smyata-che-ima-pravo-da-se-namesva-v-tsarkovnite-dela-na-ukrayna", "text": "\"В Кремъл не смятат, че имат право да се намесват в църковните дела на Украйна\", заяви пред журналисти говорителят на Владимир Путин Дмитрий Песков, цитиран от \"Интерфакс\". \"Разколническата дейност в Украйна е смесена с политика, което е недопустимо по църковните канони\", коменирал Песков. По думите му, отношението на руската православна църква към тези процеси е много добре известно и знаете, че става дума за междуцърковни отношения\". Той добавил, че \"Кремъл в дадения случай, не смята, че има правото да се намесва в тези процеси\" Припомняме, че след провеждането на обединителния събор на Украинската православна църква РПЦ го обяви за \"канонично нищожен\".", "date": "2018.12.17", "title": "Говорителят на Путин: Кремъл не смята, че има право да се намесва в църковните дела на Украйна"}
{"url": "https://www.faktor.bg/bg/articles/malayziya-obvini-us-bankata-goldman-saks-v-prane-na-pari-i-koruptsiya", "text": "Малайзия повдига обвинение срещу американската инвестиционна банка \"Голдман Сакс\" и двама нейни бивши служители за корупция и пране на пари в инвестиционния фонд на страната - \"1 Malaysia Development Bhd\" (1MDB), предаде Би Би Си. Поне шест държави разследвата действията на банката.  Говорител на \"Голдман Сакс\" определи обвиненията като \"погрешно насочени\" и заяви, че банката \"енергично ще се защитава от тях\". \"Компанията продължава да си сътрудничи с всички институции, които разследват тези въпроси\", добави представителят. Обвиненията на Малайзия засягат и бивши служители на банката, идентифицирани като Тим Лайснър и Роджър Нг. Лайснър е работил като председател на седалището на компанията в Югоизточна Азия и я напуска през 2016 г. Нг е бил изпълнителен директор в \"Голдман Сакс\" до май 2014 г. Малайзия е подала иск и срещу бившия служител на 1MDB Жасмин Лу и финансиста Джо Лоу. Главният прокурор на Малайзия Томи Томас направи официално изявление: \"Обвиненията се дължат на постъпленията от три облигации, издадени от поделения на 1MDB, които са били уредени и подписани от \"Голдман Сакс\". След като миналия месец срещу Лайснър, Нг и Лоу бяха заведени дела в САЩ във връзка с 1MDB, Лайснър се призна за виновен в заговор за пране на пари и в нарушаване на законите срещу подкупите. Според  прокурори Лайснър и Нг са действали заедно с Лоу, за да подкупят правителствени лица и да спечелят бизнеса на 1MDB за организацията. Властите в САЩ заявиха, че милиарди долари са били присвоени, за да се купуват произведения на изкуството, имоти, частен самолет - и дори да се финансира филма на Мартин Скорсезе \"Вълкът от Уолстрийт\". Скандалът провокира разследвания от различни места по света и коства победата на изборите в Малайзия на бившия премиер Нажиб Разак, по-рано през тази година. Той беше обвинен, че е присвоил 700 милиона долара от фонда.", "date": "2018.12.17", "title": "Малайзия обвини US-банка \"Голдман Сакс\" в пране на пари и корупция"}
{"url": "https://www.faktor.bg/bg/articles/novini/svyat/shte-dade-li-tramp-lichno-pokazaniya-za-ruska-namesa-samo-prez-trupa-mi-zayavi-advokatat-mu", "text": "През ноември 2018 година президентът Доналд Тръмп огтовори писмено на въпросите на спецпрокурора Робърт Мълър за руската нмеса в американските избори и възможен сговор на на обкръжението на Тръмп с представители на криемъл, но в края на миналата седмица стана ясно, че Мълър настоява за личен разговорс президента, съобщи телевизия Fox News. Адвокатът на Тръмп, Рудолф Джулиани междувременно заяви, че е категорично против президента да дава лично показания. \"Само през трупа ми\", отговорил той на въпрос възможно ли е Тръмп да се срещне лично със специалния прокурор Мълър.", "date": "2018.12.17", "title": "Ще даде ли Тръмп лично показания за руска намеса: Само през трупа ми, заяви адвокатът му"}
{"url": "https://www.faktor.bg/bg/articles/novini/svyat/ruskata-tsentralna-banka-za-po-malko-ot-godina-ot-rusiya-sa-iztekli-54-mlrd-dolara", "text": "\"През първата половина на годината текущата сметка беше 49 милиарда долара, валутните резерви 31 милиарда, а чистият износ на капитали - 13 милиарда. През второто поругодие съотношението се обърна - при текуща сметка от 63 милиарда долара, очакваме 54 милиарда износ на капитали и натрупване на валутен резерв едва от 8 милиарда\", съобщи днес директорът на Централната банка на Русия Елвира Набиулина, цитирана от ТАСС. Прогнозата за 2019 година е за износ на капитали от Русия до около 20 миларда долара.  Експерти припомнят, че това са последици от санкциите въведени срещу физически и юридически лица от Русия заради незаконната анексия на Крим и агресията в Източна Украйна, както и за отравянето на Сергей Скрипал и дъщеря му с нервно-паралитичен агент във Великобритания.", "date": "2018.12.17", "title": "Руската централна банка: За по-малко от година от Русия са \"изтекли\" 54 млрд. долара"}
{"url": "https://www.faktor.bg/bg/articles/ankara-tramp-raboti-za-vrashtaneto-na-gyulen-v-turtsiya", "text": "Външният министър на Турция Мевлют Чавушоглу заяви, че американският президент Доналд Тръмп е казал на Реджеп Тайип Ердоган, че неговата администрация „работи“ по екстрадирането на ислямския проповедник Фетхуллах Гюлен. Това съобщи турското издание Hürriyet Daily News, цитирано от БГНЕС.  Припомняме, че Анкара обвинява живеещия в изгнание в САЩ духовник, че е организирал провалилия се опит за преврат на 15 юли 2016 г.   Турция отдавна оказва натиск върху Вашингтон за екстрадирането на Гюлен, лидер на наричаната от Анкара \"Фетхуллалистка терористическа организация\" (ФЕТО). Миналият месец NBC съобщи, че Белият дом търси пътища за екстрадирането на Гюлен, за да успокои Турция заради убийството на саудитския журналист Джамал Хашоги и като жест за освобождаването на американския пастор Андрю Брънсън. Но Тръмп отхвърли информацията, подчертавайки, че администрацията на САЩ не обмисля екстрадирането на Гюлен.  Турция и САЩ създадоха работна група, която да работи по двустранни правни въпроси, които отдавна обтягат връзките между двамата съюзници в НАТО. След освобождаването на Брънсън, Турция засили исканията си за екстрадиране на Гюлен и разрешаването на случая \"Халкбанк\".  Притопмянем, че Тръмп и Ердоган се срещнаха два пъти през ноември, първо във Франция и след това в Аржентина, където обсъдиха всички аспекти на тези двустранни въпроси. Турция иска не само екстрадирането на Гюлен, но и спирането на дейностите на ФЕТО на територията на САЩ, включително и училищата, водени от организацията на проповедника, от които според различни информации организацията печели повече от 500 млн. долара годишно. Освен това Федералното бюро за разследване (ФБР) започна проучване на дейностите на ФЕТО, включително и на финансовите ѝ сделки.", "date": "2018.12.17", "title": "Анкара: Тръмп работи за връщането на Гюлен в Турция"}
{"url": "https://www.faktor.bg/bg/articles/novini/svyat/s-lavrov-ako-priznae-samoprovazglasilite-se-dnr-i-lnr-rusiya-shte-izgubi-ostanalata-ukrayna", "text": "\"Ако признае самопровъзгласилите се \"ДНР\" и \"ЛНР\" Русия ще изгуби отношенията си с останалата част на Украйна\", заяви министърът на външните работи на Русия Сергей Лавров в интервю за радио \"Комсомолска правда\". Лавров добавил, че \"Русия няма да воюва с Украйна\". По думите му, украинският президент Петро Порошенко готви провокация на границата с Русия в Крим в края на декември. \"Отговорът ще бъде такъв, че ще се види в чудо\", заплаши Лавров.", "date": "2018.12.17", "title": "С. Лавров: Ако признае самопровъзгласилите се \"ДНР\" и \"ЛНР\" Русия ще изгуби останалата Украйна"}
{"url": "https://www.faktor.bg/bg/articles/ninova-v-rolyata-na-patriot-satrudnichestvoto-v-otbranata-i-energetikata-tryabva-da-otchita-natsionalniya-interes", "text": "Председателят на Националния съвет на БСП Корнелия Нинова проведе работна среща в централата на партията на ул. „Позитано” 20 с Матю Бойс, заместник- помощник секретар към Държавния департамент на САЩ, съобщиха от пресцентъра на социалистическата партия.  По време на разговора бяха дискутирани двустранните отношения между Република България и САЩ, сред които търговско – икономическите отношения, сътрудничеството в областта на отбраната и развитието на енергетиката. Предстоящите решения по тези въпроси трябва да отчитат националния интерес на България и интересите на ЕС, заяви Корнелия Нинова.  „Ние подкрепяме изграждането на интерконекторните връзки с нашите съседни държави и когато управлявахме, работихме с конкретни мерки за тяхната реализация. Що се отнася до модернизацията на българската армия, гласувахме за нея, но при решението за закупуване на техниката, трябва да се изчака решението на експертната група. Ние не се месим в нейната работа”- отбеляза лидерът на БСП. Поставени бяха въпросите, свързани с подписване на Спогодба за социална сигурност и присъединяването на България към програмата за освобождаване от визи и подобряване на инвестиционния климат в България.  В срещата участие взеха още зам.-председателят на НС на БСП, Деница Златева, зам.-председателят на ПГ „БСП за България”, Драгомир Стойнев и секретарят на ПГ на \"БСП за България\" Кристиан Вигенин, уточняват от пресцентъра на БСП.", "date": "2018.12.17", "title": "Нинова в ролята на патриот: Сътрудничеството в отбраната и енергетиката трябва да отчита националния интерес"}
{"url": "https://www.faktor.bg/bg/articles/novini/svyat/v-savetskata-armiya-izprobvali-novichok-varhu-visshi-biologicheski-obekti", "text": "\"Радио Свобода\" публикува днес разказът на бивш съветски военен, върху когото са провеждани изпитания на нервно-паралитичното вещество \"Новичок\", с което бяха отровени бившият офицер от ГРУ Сергей Скрипал и дъщеря му Юлия, както и двама британски граждани. \"Радио Свобода\" припомня, че Вил Мирзаянов и Лев Фьодоров в съобщават за създадената от тях страшна отрова в статията си \"Отровната политика\", публикувана през 1992 година. През същата година излиза и статията на Олег Вишняков: \"Аз правех бинарна бомба: интервю с Андрей Железняков, един от създателите на \"Новичок\".  През май 1987 година Железняков е изложен на влиянието на \"Новичок\", а антидотът му помага, но за кратко. Той оживява по чудо, прекарвайки 18 денонощия между живота и смъртта, инвалидизиран е и малко по-късно умира.  Майорът от химическите войски Владимир Петренко и изпратен в Централния научно изследователски институт на химически войски - най-големият военно-химически полигон на брега на Волга. Свръхсекретният обект се нарича \"Шихани-2\" и \"Волск-18\". През лятото на 1982 година Петренко е включен в секретния експеримент и срещу премия от 300 рубли върху него е изпробвано влиянието на \"Новичок\" Във ведомостта за \"премиите\" са записани имената на   - \"висши биологични обекти\".  Скоро по ръцете на офицера се появили петна, той се чувствал все по-зле, но военните медици отричали това да има връзка с изпитанията на \"Новичок\". През ноември 1984 година Петренко е признат за \"негоден\", а след взрива в Чернобил през 1986-та той е изпратен за месец и половина в заразената зона. През юли 1990 година майорът напуска КПСС по политически причини  и е уволнен от армията без жилище и пенсия. В края на 1992 година Петренко се осмелява за пръв път публично да разкаже за това, че в армията се провеждат изпитания на нови оръжия върху хора, след което е обвинен в нарушение на закона за държавната тайна.  През април 1999 година обаче, неговите усилия дават резултат и военната прокуратура потвърждава, че той е бил използван за опити.", "date": "2018.12.17", "title": "В съветската армия изпробвали \"Новичок\" върху \"висши биологически обекти\""}
{"url": "https://www.faktor.bg/bg/articles/nominirat-zoran-zaev-i-aleksis-tsipras-za-nobelova-nagrada-za-mir", "text": "Уидед Бушамаи, получила Нобеловата награда за мир през 2015 година, във вторник ще номинира премиерите на Македония и Гърция Зоран Заев и Алексис Ципрас за следващата Нобелова награда за мир, предава скопският телевизионен канал „ТВ 21“. Нейното предложение ще бъде представено във вторник от 11 часа (12 часа българско време) на церемония в сградата на Първия частен университет на Македония, където през март Бушамауи стана почетен професор (professor honoris causa). „Договорът от Преспа, в който посредниците вложиха огромна енергия, го смятам за изключителен процес, който заслужава да бъде номиниран за Нобеловата награда за мир. Генералният секретар на ООН Антонио Гутериш подчерта, че този договор може да бъде пример за решаване на всички проблеми по света“, подчерта Бушамауи.", "date": "2018.12.17", "title": "Номинират Зоран Заев и Алексис Ципрас за Нобелова награда за мир"}
{"url": "https://www.faktor.bg/bg/articles/mezhdu-200-i-300-migranti-se-opitaha-da-nahluyat-v-parizhkiya-teatar-komedi-fransez", "text": "Между 200 и 300 мигранти, искащи убежище във Франция, са опитали снощи да нахлуят в парижкия театър \"Комеди франсез\", за да окажат натиск за регулиране на ситуацията им.  Докато на сцената на \"Комеди Франсез\" върви пиесата \"Лукреция Борджия\" от Виктор Юго, пред входа на прочутия театър в центъра на Париж мигранти от Африка играят друг спектакъл. Група пришълци, отначало малобройна, се е опитала да проникне в сградата. След като е отблъсната от охраната, към групата се присъединяват близо 300 души с намерение да прекъснат представлението. Полицията е пристигнала бързо на мястото и е разпръснала тълпата със сълзотворен газ. Мигрантите скандирали: \"документи за всички\". Според Агенция \"Франс прес\" инициатори на тази демонстрация са две неправителствени организации, подпомагащи бежанците, които са искали да разговарят с администратора на театъра, който като държавен служител да им съдейства за среща с вътрешния министър Кристоф Кастанер, за да се уреди престоя им във Франция. Пред медиите мигрантите настояват за документи, престой и грижи, съобщава БНР.", "date": "2018.12.17", "title": "Пак напрежение във Франция: Стотици мигранти опитаха да нахлуят в \"Комеди франсез\""}
{"url": "https://www.faktor.bg/bg/articles/novini/balgariya/api-nad-600-mashini-sa-obrabotvali-republikanskata-patna-mrezha-prez-izminalata-nosht", "text": "Автомагистралите и всички първокласни пътища са отворени за движение при зимни условия, съобщават от Агенция \"Пътна инфраструктура\" /АПИ/. Над 600 машини са обработвали републиканската пътна мрежа през изминалата нощ.  Поради обилния снеговолеж през изминалото денонощие е ограничено движението на тежкотоварни моторни превозни средства над 12 тона през проходите \"Превала\" и \"Троянски\". Агенция \"Пътна инфраструктура\" препоръчва на шофьорите на тежкотоварни моторни превозни средства и на леки автомобили да тръгват на път само с подходящи гуми, да карат със съобразена скорост и повишено внимание, спазвайки указанията на \"Пътна полиция\".", "date": "2018.12.17", "title": "Над 600 машини са обработвали републиканската пътна мрежа през изминалата нощ"}
{"url": "https://www.faktor.bg/bg/articles/24-godishna-zhena-e-ubita-v-stolichen-hotel", "text": "Млада жена е била убита в столичен хотел. Сигналът за намерено тяло на 24-годишна жена е подаден в понеделник сутрин, минути след 8 часа. Според първоначалната информация, има задържан за тежкото криминално престъпление. Това е мъж на 37 години. Води се разследване. В хотела, където е намерен трупът на жената, се извършва оглед. По случая е образувано досъдебно производство, в рамките на което ще се изясняват всички факти и обстоятелства около тежкото престъпление под ръководството на прокуратурата. /БГНЕС  Прочети още на:  Млада жена е била убита в столичен хотел. Сигналът за намерено тяло на 24-годишна жена е подаден в понеделник сутрин, минути след 8 часа. Според първоначалната информация, има задържан за тежкото криминално престъпление. Това е мъж на 37 години. Води се разследване. В хотела, където е намерен трупът на жената, се извършва оглед. По случая е образувано досъдебно производство, в рамките на което ще се изясняват всички факти и обстоятелства около тежкото престъпление под ръководството на прокуратурата. /БГНЕС  Прочети още на:  Млада жена е била убита в столичен хотел. Сигналът за намерено тяло на 24-годишна жена е подаден в понеделник сутрин, минути след 8 часа. Според първоначалната информация, има задържан за тежкото криминално престъпление. Това е мъж на 37 години. Води се разследване. В хотела, където е намерен трупът на жената, се извършва оглед. По случая е образувано досъдебно производство, в рамките на което ще се изясняват всички факти и обстоятелства около тежкото престъпление под ръководството на прокуратурата. /БГНЕС", "date": "2018.12.17", "title": "24-годишна жена е убита в столичен хотел"}
{"url": "https://www.faktor.bg/bg/articles/7-i-10-mlrd-evro-e-tsenata-s-koyato-makron-potushava-gneva-na-protestirashtite", "text": "Между 7 и 10 млрд. евро ще бъде цената на социалните придобивки, с които френският президент Еманюел Макрон се опита да потуши гнева на протестиращите. След като вече извоюваха да не се увеличава акциза върху горивата, “жълтите жилетки“ получиха още обещания, едно от които е 100 евро ръст на минималната работна заплата месечно, припомни Клер Лероа, която изучава потребленията на домакинствата в Парижкото училище по икономика. “Минималната работна заплата в момента е около 1500 евро месечно брутно, но нетно се получават около 1100 евро на месец. Предстои да видим дали протестиращите ще възприемат за достатъчно това увеличение, или ще преценят, че не е достатъчно“, каза тя и още за част от пенсионерите ще отпаднат някои данъци“, каза тя пред БНР. „По отношение на пенсиите - по-рано през годината беше анонсирано, че те ще бъдат увеличени само с 0,3 %, което практически е по-малко от инфлацията. Практически това означава, че пенсионерите ще изгубят покупателна способност тази и следващата година“, каза още тя. Франция окончателно ще загуби стабилността на финансовата си система, което ще се окаже сериозен проблем, категоричен е Гунтрам Волф от Брюкселския институт „Брюгел“. “Бюджетният дефицит може да бъде над три процента, но засега имаме само реч от президента. Европейската комисия реагира само веднъж. Аз обаче допускам, че за поредна година Франция няма удържи дефицита си в рамките на европейските правила. Това поставя като цяло въпроса за фискалната рамка, за отношенията между Франция и Германия. От много години Париж не се справя с намаляването на бюджетния дефицит, което разбира се води и до нарастващ дълг. Между другото, вероятно Европейската комисия ще е доста по-благосклонна към Италия сега, след като Франция изглежда все по-вероятно да наруши бюджетните правила“, каза той.", "date": "2018.12.17", "title": "10 млрд. евро е цената, с която Макрон потушава гнева на протестиращите"}
{"url": "https://www.faktor.bg/bg/articles/novini/balgariya/radio-svobodna-evropa-delegatsiyata-oglavyavana-ot-zoran-zaev-nyama-da-zamine-za-balgariya", "text": "Правителствената македонска делегация, оглавявана от премиера Зоран Заев, в понеделник няма да има възможност да присъства на мероприятието по откриване на част от автомобилния път между Македония и България, предава македонската редакция на Радио „Свободна Европа“, цитирана от \"Фокус\". Причината за това, както информират от правителствената пресслужба, е внезапната смърт на градоначалника на Охрид проф. д-р Йован Стояновски и възпоминателната сесия на община Охрид и погребението, които са предвидени за понеделник.", "date": "2018.12.17", "title": "Радио „Свободна Европа“: Делегацията, оглавявана от Зоран Заев, няма да замине за  България"}
{"url": "https://www.faktor.bg/bg/articles/novini/svyat/moskva-poroshenko-gotvi-vaorazhena-provokatsiya-na-granitsata-s-rusiya", "text": "Украинският президент Петро Порошенко готви провокация на границата с Русия, заяви руският министър на външните работи Сергей Лавров в ефира на радио „Комсомолская правда“, предава РИА Новости. Съгласно получената информация, става дума за въоръжена провокация, предвидена за края на декември, уточни първият дипломат на Москва в характерния за него безочлив стил, цитира \"Фокус\". „Той ще получи отговор и той ще е тежък, уверявам ви“, добави министърът, като отбеляза, че Русия няма да допусне Порошенко да нарушава права, които жителите на Крим са защитили в съответствие с международното право. Лавров заяви още, че Киев съгласува подобни действия със „западните куратори и попечители“. Според сведенията, с които руската страна разполага, отбеляза той, съветват Порошенко да поддържа бойни действия с малка интензивност, за да може постоянно да „крещи в пропагандната плоскост, че руснаците нахлуват в Украйна“, но без да довежда военните действия до такава фаза, при която ще последва пълномащабен отговор.", "date": "2018.12.17", "title": "Москва: Порошенко готви  въоръжена провокация на границата с Русия"}
{"url": "https://www.faktor.bg/bg/articles/ironichen-kiril-dobrev-vsichki-snegorini-da-se-saberat-v-sofiya-i-da-stachkuvat-sreshtu-bsp", "text": "БСП разкритикува снегопочистването в страната на извънреден брифинг в партийната централа. Докато говореха, червените придружиха думите си с видеоматериал на непочистени пътища и прокапали метростанции, предава Канал 3. \"Предлагам всички снегорини да се съберат в София и да стачкуват срещу БСП, след като бъдат приети от АПИ, МС и НС\", удари го на ирония Кирил Добрев, визирайки показното на строителите. \"И преди да си тръгнат снегорините за провинцията, да си изберат по една софийска улица, да пуснат греблото и да си тръгнат\", подкани ги той. Зам.-председателят на БСП продължи с куриозите и разкри, че в една община вчера асфалтирали при 25 см сняг. Преди дни пък във Велинград полагали асфалт при 5 см снежна покривка. \"Щом при 5 см се е получило, защо да не пробват хората и при 25 см, при положение, че 24 часа вали?!\", възкликна заместникът на Нинова. \"Не ми задавайте обаче въпроса защо тоя път след година и половина ще се напука и защо после пак ще се борим срещу тоя или оня\", обобщи той. Добрев се обърна и към депутата от ГЕРБ Десислава Атанасова по повод неин пост във Фейсбук на тема почистването на снега. \"Г-жо Атанасова, тези, които строят българските пътища, същите и ги почистват! Тези са същите, на които дадохте 1,3 млрд., за да си приберат техниката\", отново визира строителния бранш Добрев. \"Не питайте кой чисти, а как са проведени търговете, защото, ако бяха проведени нормално, щяха да спечелят най-добрите и пътищата щяха да са качествени. И почистването нямаше да е на това ниво\", заключи Кирил Добрев.", "date": "2018.12.17", "title": "Ироничен Кирил Добрев: Всички снегорини да се съберат в София и да стачкуват срещу БСП"}
{"url": "https://www.faktor.bg/bg/articles/samolet-s-tsvetovete-na-ruskoto-zname-katsna-v-damask-ot-nego-sleze-sudanskiyat-prezident", "text": "Суданският президент Омар ал Башир се е срещнал вчера в Дамаск със сирийския си колега Башар ал Асад, предадоха \"Франс прес\" и ДПА, цитирани от БТА. Това е първото посещение на арабски лидер в Дамаск от избухването на войната в Сирия през 2011 г. Снимката, разпространена от сирийските власти, показва цветовете на руското знаме на самолета. Според руски потребители става въпрос за самолет Ту-154, придвижвал се в последните дни между Латакия, Дамаск и Москва. Асад благодарил на Башир за визитата, която според него ще даде силен тласък към възстановяване на отношенията между двете страни на предвоенното им равнище. Башир заявил, че Сирия - страна, която е в конфронтация с Израел, не бива да бъде отслабена, съобщава агенция \"Сана\", цитирана от \"Франс прес\". Той изразил надежда, че Сирия бързо ще се върне на международната сцена и че ще бъде прекратена чуждата намеса в делата й. Башир и Асад се обявили за нови подходи в междуарабските отношения въз основа на зачитане на суверенитета на страните и ненамеса във вътрешните им работи, добавя Сана. Кризата в Сирия започна през март 2011 г. с мирни антиправителствени протести, които прераснаха във война и през ноември 2011 г. Арабската лига прекрати членството на Сирия. През последните месеци войските на Асад, подкрепяни от руски военновъздушни сили, си върнаха редица територии, завзети от поддържаните от Запада бунтовници и от ислямистите, напомня ДПА. Причината за визитата на Башир не е ясна, отбелязва \"Асошиейтед прес\". Суданският президент, който е на власт от 1989 г., е издирван от Международния наказателен съд в Хага за военни престъпления. Същевременно вчера турският външен министър Мевлют Чавушоглу каза, че светът трябва да приеме факта, че Асад все още е на власт в Сирия и да е готов да работи с него, ако се състоят демократични избори и той участва.", "date": "2018.12.17", "title": "Самолет с цветовете на руското знаме кацна в Дамаск, от него слезе... суданският президент"}
{"url": "https://www.faktor.bg/bg/articles/novini/balgariya/anton-todorov-desislava-radeva-da-si-pokazhe-diplomite-samnitelni-sa", "text": "Настоявам Десислава Радева да си покаже дипломите, с които е завършила средно и висше образование. За това призова политологът Антон Тодоров, който смята, че около образователния ценз на съпругата на президента витаят доста съмнения и неясноти. Ето какво написа Тодоров на страницата си във фейсбук: „В публичното пространство витаят нездрави слухове за образователната /освен другите/ небрежност и несъстоятелност на Десислава Радева, омайница и муза на Румен Радев. Това, което знаем за образованието на тази жена е съмнително, неясно и води до вредни за публичния морал слухове.  Казано иначе - образованието на Десислава Радева е загадка, обвита в тайна и разположена в мъгла.  Знаем, че е започнала да учи в езиковата гимназия в Бургас, но не я е завършила. Знаем, че заради шамаросване с учителя по физическо е била принудена да завърши в Камено, където е придобила квалификация \"Готвач\" и \"Сервитьор\" в УПК /пак по собствените й твърдения/.  Знаем от собствените й твърдения, че е записала \"Горско стопанство\" в Лесотехническия, но е учила само до 3 курс, когато /отново по собствените й твърдения/ се е прехвърлила в УНСС, където започнала да посещава лекции в специалността \"Финанси и кредит\". При Карбовски буквално каза следното: \"Учих в Лесотехническия университет. В трети курс разбрах, че не е моето призвание. После кандидатствах в УНСС и завърших \"Финанси и кредит\". Работих и като сервитьорка, когато бях студентка\", т.е. не каза, че е завършила УНСС. Може да е обикновен пропуск, но може и да изскочи заек от този храст.  През първата половина на 90-те години на миналия век е назначена за една от секретарките на Слави Трифонов в предаването \"Хъшове\", с когото са си яли саламите в началото на 90-те години в стаята й в Студентски град.  След това е секретарка в бирената компания \"Хайнекен\", докато не се залепва отново за Румен Радев, който я назначава на две дължности, за да папка от две крави - имаш дойна крава като българските ВВС, папкаш мляко.  След това историята я знаете - част от вторите по интелигентност българи избраха Радев, той им каза мнението си за тях като нарече България блато, а те, понеже са му благодарни, та затова му плащат по 11 000 лева на месец, с които неговата омайница и муза може да виси катадневно по кафе-шантани и бутици, докато шпори с държавния мерцедес на НСО.  Та идеята ми е - дали да не започнем национална инициатива с настояване Десислава Радева да си покаже дипломите за средно и висше образование.  Нека го направи тя, да не го правя аз! Анадънму? Все пак знаем, че в един момент на прикритие с фамилията Свиленска въртеше \"Любов-60-Десислава Свиленска\"! Доста саморазголващ избор на име за бизнес активности!”", "date": "2018.12.17", "title": "Антон Тодоров: Десислава Радева да си покаже дипломите – съмнителни са!"}
{"url": "https://www.faktor.bg/bg/articles/novini/balgariya/obshtinski-savetnitsi-ot-bsp-organizirat-protest-pred-kevr", "text": "Днес общински съветници от БСП организират протест пред Комисията за енергийно и водно регулиране (КЕВР), заради готвеното увеличение на цената на водата от началото на следващата година. От 1 януари се очаква поскъпване на водата в 27 населени места. Час след началото на протеста започва и заседание на Държавния регулатор. Най-голям скок е предвиден в Бургас и в София - с 10 на сто. Единствено в Кърджали се очаква да има поевтиняване - с около 1,5 процента. Увеличението на цените на ВиК услугите е заложено в бизнес плановете на дружествата, които бяха одобрени от общините и регулатора още преди година, обясни преди дни Ивайло Касчиев, който оглавява водната дирекция в КЕВР. \"Тези цени вече са одобрени и Комисията не може да не ги утвърди и да влязат в сила. Това ще се случи, иначе тези търговски дружества ще съдят Комисията за пропуснати ползи“. Според предложенията от Нова година най-много за вода ще плащат в Шумен, Добрич, Силистра, Варна и Враца, където кубик вода ще струва над 3 лева. В същото време от КЕВР са изчислили, че загубите по ВиК мрежата растат. През 2017 г. над 61% са загубите по тръбите, докато през 2016 г. те са били 60 на сто. Нарастването на загубите идва въпреки вложените пари за ремонти и успешно рехабилитираните \"водни цикли\" в много общини в страната. Традиционно най-зле е ситуацията в Добрич, където по тръбите \"изчезва\" почти 86% от водата. В класацията я следват Варна, Плевен и Пловдив, където се губи 60 на сто от питейната вода.  Отличници са в Русе. Там загубите са \"едва\" 41%. В столицата течовете по мрежата са около 50 на сто. За сравнение загубите в", "date": "2018.12.17", "title": "Общински съветници от БСП организират протест пред КЕВР"}
{"url": "https://www.faktor.bg/bg/articles/liviu-dragnya-obvini-rumanskiya-prezident-yohanis-v-izmyana", "text": "Лидерът на управляващата в Румъния Социалдемократическа партия Ливиу Драгня заяви, че президентът Клаус Йоханис е извършил измяна, като е поставил под въпрос готовността на Румъния да поеме ротационното председателство на Европейския съюз от 1 януари, предаде Асошиейтед прес, цитирана от БТА. В 90-минутна реч на партиен форум Драгня поиска правителството да даде амнистия на хиляди хора, които според него са несправедливо хвърлени в затвора от прокурорите за борба с корупцията. Драгня, смятан за фактическия ръководител на румънското правителство, не може да бъде министър-председател заради присъда за изборни измами. Срещу него се водят и две други дела за корупция. Драгня обвини Брюксел в дискриминационно отношение към Румъния, предаде Франс прес. \"Румъния никога няма да приеме да бъде третирана като второкласна страна. Ние обичаме лидерите на ЕС, уважаваме ги, но искаме да имаме право на собствено мнение\", добави той. Драгня упреква Брюксел, че поддържа механизма за стриктно наблюдение на правосъдието, установен при приемането на Румъния в ЕС през 2007 г., и уверява, че други страни са много по-корумпирани, но въпреки това не са критикувани. Министър-председателката Виорика Дънчила, която е приближена на Драгня, призова социалдемократите да не търпят повече атаките от Брюксел, които според нея се обясняват единствено с факта, че Румъния е източноевропейска страна. \"Аз съм убедена проевропейка, но настоявам страната ми да бъде уважавана\", каза Дънчила и получи аплодисменти.", "date": "2018.12.17", "title": "Ливиу Драгня обвини румънския президент Йоханис в измяна"}
{"url": "https://www.faktor.bg/bg/articles/vselenskiyat-patriarh-saborat-v-ukrayna-otkriva-nova-era-za-svetovnoto-pravoslavie", "text": "Вселенският патриарх Вартоломей смята, че обединителният събор, който се състоя в края на миналата седмица в храма „Св. София Киевска“, открива нова ера за световното православие. Това е казал президентът Петро Порошенко на специална пресконференция в Киев.  Двамата са разговаряли преди самата среща на държавния глава с журналистите. „Разговорът продължи повече отколкото очаквахме. Но той беше много важен и продължение на събитията от събота. Негово светейшество смята, че нашият събор бележи повратен миг в историята на православието въобще.“, е подчертал Порошенко.", "date": "2018.12.17", "title": "Вселенският патриарх: Съборът в Украйна открива нова ера за световното православие"}
{"url": "https://www.faktor.bg/bg/articles/tereza-mey-nyama-da-dopusna-nov-referendum-za-brekzit", "text": "Тереза Мей ще предприеме мерки да не допусне нов референдум за Брекзит, като заплаши, че един евентуален нов вот би нанесъл „непоправими щети“ на интегритета на британската политика. В края на седмицата в публичното пространство се появиха информации, че Даунинг стрийт се подготвя да предложи сделката за излизането на Великобритания от ЕС да се прегласува и по този начин да се излезе от „задънената улица“ на преговорите с Брюксел. Очаква се в понеделник премиерът да заяви пред британските парламентаристи, че с подобна стъпка тя изпраща послание до милиони гласоподаватели, че „демокрацията не се предава“, предаде \"Фокус\".  Според изданието, Мей трябва да обяви: „ Нека да не пречупваме вярата на британския народ, като се опитваме да разиграваме на театралната сцена нов референдум. Един нов вот, който най-вероятно не би ни придвижил по-напред от предишния. Един нов вот, който би разделил страната ни още повече в момент, когато ние трябва да работим, за да я обединим.“", "date": "2018.12.17", "title": "Тереза Мей: Няма да допусна нов референдум за Брекзит"}
{"url": "https://www.faktor.bg/bg/articles/borisov-uchastva-vav-foruma-afrika-evropa-vav-viena", "text": "Премиерът Бойко Борисов ще вземе участие във Форума на високо равнище „Африка - Европа\", който започва днес във Виена и ще продължи до утре. Срещата е под надслов \"Сътрудничество в дигиталната ера\" и ще бъде открита от австрийския канцлер Себастиян Курц, от оглавяващия Африканския съюз президент на Руанда Пол Кагаме и от председателя на Европейската комисия Жан-Клод Юнкер. По време на форума ще се проведат дебати по различни теми, а българският еврокомисар Мария Габриел ще направи изказване за предизвикателствата пред електронната търговия.", "date": "2018.12.17", "title": "Премиерът Бойко Борисов участва във форума \"Африка - Европа\" във Виена"}
{"url": "https://www.faktor.bg/bg/articles/eksploziya-do-sgradata-na-gratskata-televiziya-skay", "text": "Взрив избухна до офиса на местната телевизия Скай в Атина, предаде РИА Новости. Експлозията стана около 2 часа и 30 минути българско време. Никой не е пострадал при инцидента, който причинил незначителни материални щети. Малко преди взрива неустановено засега лице се обадило в полицейско управление и предупредило за поставено взривно устройство. Нито една организация на този етап не е поела отговорността за експлозията. Обикновено такива акции извършват крайнолеви групировки.", "date": "2018.12.17", "title": "Експлозия до сградата на гръцката телевизия \"Скай\""}
{"url": "https://www.faktor.bg/bg/articles/botyo-botev-ako-nyakoy-e-reshil-da-instsenira-samoubiystvoto-na-shefa-na-kat-kazanlak", "text": "\"Сложно е на този етап да се прецени какво точно се е случило с простреляния началник на КАТ-Казанлък. В такива случай е най-лесно да се лансира версията за самоубийство.  Аз не искам да кажа, че колегите подхождат по този начин. Далеч съм от тази мисъл.\". Това заяви в ефира на \"Здравей, България\" на Нова телевизия криминалистът Ботьо Ботев, дългогодишен началник на отдел \"Убийства\".  \"Може да се инсценира самоубийство. Има случаи, когато убийството се прикрива със самоубийство. Не казвам, че този случай е такъв. Явно е, че нещата не са в ред от гледна точка на самата обстановка и оценката на тази обстановка\", продължи той. \"Ако някой е решил да инсценира самоубийство, може ли  да стреля и да остави тялото в същото положение? Ако има такива действия, извършителят явно е искал да заблуди следствието. \"Много версии и констатация могат да се направят. Ако приемем тезата, че се касае до психологична криза във въпросния колега, кой и как би могъл да оцени какви ще бъдат неговите действия, когато е взел подобно решение. Това е една сложна психологична категория, когато човек е стигнал до подобни съждения и действия. Има много неща, които трябва да се изяснят. Например невинаги онова, което е намерено - в случая пистолетът в ръката. Нещата вървят към версия за самоубийсво.\", каза Ботев.  \"Дали има вътрешна проверка за корупция знаят само хората, които пряко се занимават със случая.  Намерените банкноти и тефтерче могат да се обяснят по много начини. Най-същественото е намирането на барутни частици по ръцете и капсулните частици в дрехите\", смята той.", "date": "2018.12.17", "title": "Ботьо Ботев: Ако някой е решил да инсценира самоубийството на шефа на  КАТ-Казанлък ?"}
{"url": "https://www.faktor.bg/bg/articles/novini/balgariya/lyutvi-mestan-dps-izpolzva-zhertvite-na-vazroditelniya-protses-za-politicheskata-podlost-i-dvulichie", "text": "Възпоменанията, посветени на жертвите на Възродителния процес не трябва да се партизират, защото те са дни за почит, а не за егоистична партийна пропаганда. Това обяви лидерът на ДОСТ Лютви Местан на проведеното в Кърджали през уикендна разширено заседание с актива на партията.  Ето и целия текст на приетата Декларация, разпространена от пресцентъра на партията:", "date": "2018.12.17", "title": "Лютви Местан: ДПС използва жертвите на Възродителния процес за политическата подлост и двуличие"}
{"url": "https://www.faktor.bg/bg/articles/rumyana-kolarova-prezidentat-se-konfrontira-s-pravitelstvoto-na-vsyaka-tsena-i-po-vseki-povod", "text": "Президентът Румен Радев сезира Конституционния съд за разпоредби от Закона за държавния бюджет, които според него противоречат на социалната и правова държава. Той обаче не наложи вето, въпреки своето несъгласие с текстовете. Политологът доц. Румяна Коларова посочи пред Bulgaria ON AIR, че ако Радев наложи вето, то много лесно може да бъде отхвърлено от парламента. Сезирането на КС може да е по-сигурният начин да блокираш влизането в сила на определени актове на НС, стига да имаш основание, смята тя. \"Може да се говори за силно упорство. Президентът все повече се конфронтира с правителството на всяка цена и по всеки повод. Що се отнася до основанията да искаш ревизиране на социална политика - Конституционният съд ще бъде изключително внимателен\", коментира доц. Коларова. По думите ѝ решението на КС е нещо, което не само не се коментира, а обикновено не разсъждаваме много, защото това е орган, чийто авторитет трябва да пазим и поддържаме. \"Не мога да намеря какви клаузи на Конституцията са нарушени. Фискалната политика е в прерогативите на правителството\", каза икономистът Юлиан Войнов и добави, че може да се дебатира дали има нарушения по отношение на пенсионните права. Румен Радев определи като повърхностни мотивите, с които беше отхвърлено електронното и ограничено машинното гласуване. А Войнов подчерта, че налагането на машинното и електронното гласуване върви много трудно в България.  \"Свидетели сме на заобикаляне на изискванията на закона. Може би това е манталитет на политическата класа, която се страхува от нововъведенията. Причината не е в осигуряването на средствата\", коментира икономистът в \"България сутрин\". \"Електронното гласуване би било още една вратичка да се оспори честността на изборите\", каза по темата доц. Румяна Коларова.", "date": "2018.12.17", "title": "Румяна Коларова: Президентът се конфронтира с правителството на всяка цена и по всеки повод"}
{"url": "https://www.faktor.bg/bg/articles/chetvarti-den-na-mobilizatsiya-v-budapeshta-zaradi-robski-zakon-na-orban", "text": "Четвърти ден на антиправителствени протести в Унгария. Недоволството е срещу управлението на министър-председателя Виктор Орбан и нов трудов закон.  Четвърти ден на мобилизация в Будапеща. Хиляди се събраха на Площада на героите в унгарската столица, за да изразят недоволството си срещу одобрена от парламента на страната трудова реформа. Новият закон позволява на работодателите да искат до 400 часа извънреден труд годишно, което прави допълнителни два месеца работа. Критиците на текста го определят като \"робски закон\". Според министър-председателя Виктор Орбан обаче изменението ще даде възможност на работещите да повишат доходите си, както и ще отговори на нуждите от кадри в автомобилната индустрия. Протестите в Унгария са подкрепяни от синдикатите и всички опозиционни партии, включително леви и крайнодесни формации. Според местни медии в снощния протест са участвали 15 хиляди души. Те са блокирали движението по два основни моста на Дунав и се е наложила намеса на полицията, за да ги разпръсне.", "date": "2018.12.17", "title": "Четвърти ден антиправителствени протести в Будапеща заради \"робски закон\" на Орбан"}
{"url": "https://www.faktor.bg/bg/articles/izvanreden-savet-za-sigurnost-na-oon-zaradi-kosovskata-armiya", "text": "Съветът за сигурност на ООН ще проведе извънредно заседание заради новосъздадената армия в Косово. Преструктурирането на силите за сигурност в редовна войска е нарушение на Резолюция 12-44, която регламентира статута на бившата сръбска провинция. Генералният секретар на ООН Антонио Гутериш, както и НАТО и Европейският съюз по-рано, изразиха несъгласие с действията на властите в Прищина. Единствено Съединените щати одобряват националната армия, въпреки че сигурността на новосъздадената държава се гарантира от частите на КейФОР. Очаквано, Сърбия реагира изключително остро. В Белград се опасяват, че армията може да бъде използвана срещу сръбското малцинство в Северно Косово.", "date": "2018.12.17", "title": "Извънреден Съвет за сигурност на ООН заради новосъздадената косовска армия"}
{"url": "https://www.faktor.bg/bg/articles/silnite-valezhi-prodalzhavat-v-tsentralna-severna-balgariya", "text": "Днес ще се задържи облачно. Валежи от сняг ще има главно в Дунавската равнина и в Предбалкана. Дъжд ще превалява на много места в Централна Южна и Източна България, а в Лудогорието дъждът ще преминава в сняг. Вятърът постепенно ще се ориентира от север, в Източна България - от североизток и ще е слаб до умерен. Максималните температури ще са между 0° и 5°, по морския бряг до 10°, съобщи „Фокус“. По Черноморието ще е облачно със слаби валежи от дъжд. Ще духа до умерен североизточен вятър. Максимални температури между 10° и 12°. Температурата на морската вода е около 9°. Вълнението на морето ще е 3-4 бала. В планините ще бъде облачно с превалявания от сняг, в масивите от Източна България – от дъжд и мокър сняг. Ще духа умерен вятър от юг-югоизток. Максимална температура на височина 1200 метра – около 3°, на 2000 метра – около минус 3°.", "date": "2018.12.17", "title": "Снежните виелици продължават и днес в Северна България"}
