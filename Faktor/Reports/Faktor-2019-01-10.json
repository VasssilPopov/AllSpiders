{"url": "https://www.faktor.bg/bg/articles/germanskiyat-kantsler-katsna-na-mezhdunarodnoto-letishte-v-atina", "text": "Малко преди 17:30 часа местно време (съвпада с българското време) правителственият самолет на германския канцлер Ангела Меркел кацна на международното летище „Елефтериос Венизелос\" в Атина, с което започна официалното й посещение в страната, съобщава електронното издание на водещия гръцки ежедневник Naftemporiki. Германският канцлер се отправи към имението „Максимос“, където ще се срещне с премиера на южната ни съседка Алексис Ципрас. Във връзка с посещението на Меркел в Атина бяха въведени строги мерки за сигурност. Наблюдава се засилено полицейско присъствие, затворени са няколко улици, а също и метростанции в града. В сила е забрана за събирания на граждани и шествия в центъра на града. В навечерието на двудневното си посещение в Атина канцлерът на ФРГ Ангела Меркел изрази подкрепата си за Гърция и усилията на страната за реформи в ексклузивно изявление за водещия атински ежедневник Kathimerini, в което увери, че страната може да продължи да разчита на партньорството и приятелството си с Германия\". Меркел, която за последно посети Атина през април 2014 г., призна, че „последните няколко години са били много трудни за много хора в Гърция“. Тя обаче отбеляза, че страната е постигнала „голям напредък\" с приключването на третата си спасителна програма миналата година и заяви, че това трябва да бъде „мотив за бъдещето\". „Гърция и Германия имат тесни връзки както чрез множество двустранни отношения, така и като партньори в Европейския съюз и НАТО”, заяви Меркел и добави, че очаква с нетърпение „добрите разговори и интересни срещи” по време на двудневното си посещение в южната ни съседка. Отбелязвайки, че Европа е проявила солидарност към Гърция с трите спасителни програми, подкрепяйки усилията й за постигане на фискална и икономическа стабилност, Меркел добави, че Германия остава ангажирана с насърчаването на тези усилия.„Бих искала да успокоя Гърция, че с този курс може да продължи да разчита на партньорството и приятелството си с Германия\". Очаква се Меркел отново да потвърди подкрепата си за Преспанското споразумение, което в момента се обсъжда в парламента на Бившата югославска република Македония. След като бъде одобрена в Скопие, идва ред на Атина.", "date": "2019.01.10", "title": "Германският канцлер кацна на международното летище в Атина"}
{"url": "https://www.faktor.bg/bg/articles/saprugata-na-tomislav-donchev-gledame-poreden-epizod-ot-seriala-integratsiyata-nevazmozhna", "text": "\"Пореден епизод от сериала \"Интеграцията невъзможна\". На тези хора все някой им е виновен - българите, държавата, политиците. Те винаги са невинни, жертви на обстоятелствата. \"Твърда ръка\" за всеки, без значение циганин или българин, който бие, убива, краде, не се грижи адекватно за децата си, превръща ги в просяци, прави деца на други деца\".  Това написа във Фейсбука си съпругата на Томислав Дончев - Светлана Дончева. Тя коментира напрежението във Войводиново, където братя млади роми пребиха почти до смърт български военен.  \"Твърди, смели и категорични мерки, иначе съвсем скоро ще се превърнем в циганска държава. И стига сме се страхували от псевдолибералните грантаджии, които започват да пищят всеки път, когато някой се опита да назове нещата с истинските им имена. Лицемерието и овчедушието ни докараха до там престъпникът да има повече права от жертвата\", се казва още в съобщението на Дончева.", "date": "2019.01.10", "title": "Съпругата на Томислав Дончев: Гледаме пореден епизод от сериала \"Интеграцията невъзможна\""}
{"url": "https://www.faktor.bg/bg/articles/emil-karanikolov-ima-seriozen-investitorski-interes-kam-balgariya", "text": "В България вече има сериозен инвеститорски интерес, най-вече по отношение на машиностроенето и особено в IT сферата. През 2018 г. инвестициите у нас са били с около 2,2% повече от 2017 г., а пък през 2017 г. инвестициите са били с 300 милиона лева повече от 2016 г. Такива са данните на БНБ, така че в България не липсва инвеститорски интерес, заяви по БНТ министърът на икономиката Емил Караниколов и добави, че за тази година се предвиждат инвестиционни проекти за малко под един милиард лева и разкриване на близо 6000 работни места. ,,Последните събития покрай Закона за горивата показаха, че има напрежение между бизнеса, тоест самият закон създава напрежение. Когато наредбата по закона беше качена за обществено обсъждане, заваляха забележките. Затова пред нас имаше три варианта за действие. Първият беше да се отмени законът, който вариант беше просто неприложим. Втората опция бе законът да влезе в сила и да се изменя в движение, което също не е редно. В крайна сметка се спряхме на третия възможен вариант – да отменим влизането на закона в сила от 28-ми януари и да се потърси баланс. Министерството на икономиката е мястото, където трябва да бъде постигнат този баланс. Смятам, че ако имаме добър диалог с всички заинтересовани страни, ще бъдем готови с корекциите много преди крайния срок да настъпи'', обясни министър Караниколов. Той посочи още, че на този етап не може да се говори за криза в българската икономика, но все пак отчете, че има забавяне на нейния ръст. ,,При нас е важно да има повече инвеститори, както и повече инвестиции в образованието, тъй като кадрите за бизнеса тръгват именно от образованието. В тази връзка ще предложим научната дейност да бъде освободена от данък \"печалба\". Трябва да създадем благоприятни условия за развитие на науката, образованието и бизнеса'', посочи министърът на икономиката.", "date": "2019.01.10", "title": "Емил Караниколов: Има сериозен инвеститорски интерес към България"}
{"url": "https://www.faktor.bg/bg/articles/maduro-polozhi-kletva-za-vtori-mandat-kato-prezident-na-venetsuela", "text": "Николас Мадуро положи клетва за втори мандат като президент на Венецуела за периода 2019-2025 г. Церемонията бе излъчена на живо по местната телевизия, предава руската информационна агенция РИА Новости. Встъпването в длъжност на президента се състоя в сградата на Върховния съд на страната, въпреки че според Конституцията той трябва да се закълне във вярност пред Народното събрание. Въпреки това, контролираният от опозицията парламент бе изключен от участие в политическия живот на Венецуела, така че церемонията бе прехвърлена във Върховния съд. Член 231 от Конституцията на латиноамериканската страна допуска подобно изключение.  На церемонията по инаугурацията присъстват кубинският президент Мигел Диас-Канел, президентите на Боливия и Салвадор Ево Моралес и Санчес Серен, президентът на Никарагуа Даниел Ортега, заместник-председателят на Турция Фуат Октай, министърът на земеделието и селските райони на Китай Хан Чанфу, генералният секретар на ОПЕК Мохамед Баркиндо. Руската делегация се оглавява от заместник-председателя на Съвета на Федерацията Иляс Умаханов. В същото време, много държави, включително САЩ и нейните съседи на континента, които са членове на Група „Лима“, отказаха да признаят новия мандат на Мадуро.", "date": "2019.01.10", "title": "Мадуро положи клетва за втори мандат като президент на Венецуела"}
{"url": "https://www.faktor.bg/bg/articles/novini/balgariya/deraylirali-vagoni-blokiraha-dvizhenieto-na-vlakovete-na-gara-pernik", "text": "Два празни товарни вагона са дерайлирали край гара Перник разпределителна, засегнат е стълб от контактната мрежа. Инцидентът е станал при заминаване на товарна композиция. От 17 ч. временно е преустановено движението на пътническите влакове в гара Перник разпределителна, съобщиха от БДЖ.  По тази причина за пътниците от преминаващите през гара Перник разпределителна влакове ще бъде осигурен превоз с автобуси в участъка между гарите Перник и Драгичево до пълното възстановяване на движението в гарата.", "date": "2019.01.10", "title": "Дерайлирали вагони блокираха движението на влаковете на гара Перник"}
{"url": "https://www.faktor.bg/bg/articles/novini/balgariya/meditsinskata-sestra-valya-chervenyashka-plashta-nad-23-000-lv-ako-iska-da-osadi-libiyskite-si-machiteli", "text": "Медицинската сестра Валя Червеняшка, която бе осъдена в Либия по т.нар. СПИН дело, трябва да плати 23 060 лв. хонорар на български адвокат на 12-има свои мъчители, от които търси обезщетение. Това е решил Софийският градски съд на 2 януари. Ако иска делото да се гледа по същество, Червеняшка трябва да внесе парите, съобщава \"24 часа\".  Искът на сестрата е срещу 12 либийци начело с шефа на Главното следствено управление в Либия Харб Абер Дербал и полк. Джума Мишри. Те са уведомени, че срещу тях у нас се води дело чрез публикация в неофициалния раздел на „Държавен вестник”. Според ГПК, когато ответниците не са се явили в съда да получат преписи от исковата молба, им се назначава адвокат на разноски на ищцата.  Прекратени заради същото са делата на другите сестри Кристияна Вълчева и Валентина Сиропуло. Вълчева например трябваше да брои 15 530 лв. Победа обаче постигна колежката им Нася Ненова, тъй като съдът я освободи от задължението да плаща. Сега освен обезщетение от 526 617 лв., 9 от мъчителите дължат и над 30 хил. лв. държавна такса и разноски по делото, ако решението се потвърди от следващите инстанции.", "date": "2019.01.10", "title": "Медицинската сестра Валя Червеняшка трябва да плати 23 000 лв., ако иска да осъди либийските си мъчители"}
{"url": "https://www.faktor.bg/bg/articles/paragvay-kasa-diplomaticheskite-otnosheniya-s-venetsuela-i-zatvarya-posolstvoto", "text": "Президентът на Парагвай Марио Абдо обяви, че дипломатическите отношения между Асунсион и Каракас ще бъдат прекратени незабавно, съобщават световните информационни агенции. Отношенията между Венецуела и много от нейните съседи в Латинска Америка се влошиха наскоро на фона на нарастващия натиск от страна на САЩ срещу венецуелското правителство. Абдо направи драматичното съобщение в обръщение по телевизията и в \"Туитър\", мигове след полагането на клетва от страна на президента на Венецуела Николас Мадуро, който започна втория си 6-годишен мандат, след като постигна победа на президентските избори миналия май. \"Правителството на Република Парагвай, в изпълнение на конституционните си правомощия и националния суверенитет, реши да прекъсне дипломатическите отношения с Боливарската република Венецуела, да затвори посолството ни там и незабавно да отзове парагвайския дипломатически персонал, акредитиран в тази страна\", посочи Абдо. По-рано Хуго Сагуйер Кабалеро, който е заместник-министър на външните работи на Парагвай, заяви, че Асунсион няма да признае новото правителство на Мадуро заедно с другите членове на групата Лима, която е група от държави, сформирана през 2017 г. и състояща се от Аржентина, Бразилия, Канада, Колумбия, Коста Рика, Чили, Гвиана, Гватемала, Хондурас, Мексико, Панама, Парагвай и Перу, чиято официална цел е разрешаването на кризата във Венецуела и противопоставянето на \"нарушенията на правата на човека\" в страната. Мадуро издаде 48-часов ултиматум на групата Лима в сряда, настоявайки страните да прекратят интервенционната си политика, обещавайки да предприеме \"сериозни и проактивни мерки\" за защитата на суверенитета на Венецуела. Държавният секретар на САЩ Майк Помпео осъди церемонията по встъпването в длъжност на Мадуро, наричайки я \"незаконна узурпация на властта ... след несвободните и нечестни избори, наложени на венецуелския народ на 20 май 2018 г.\"", "date": "2019.01.10", "title": "Парагвай къса дипломатическите отношения с Венецуела и затваря посолството"}
{"url": "https://www.faktor.bg/bg/articles/rumaniya-nachelo-na-es-ofitsialna-tseremoniya-i-protesti-sreshtu-upravlyavashtite", "text": "Президентът на САЩ Доналд Тръмп каза, че Мексико няма да заплати директно за изграждането на стената по южната граница. Вместо това стената ще бъде заплатена от приходи, получени от нова търговска сделка, която предстои в Конгреса, съобщи Си Ен Би Си. \"По време на кампанията казах, че Мексико ще плати за това. Те плащат за това с невероятната сделка, която направихме, USMCA\", обясни Тръмп в изявление пред Белия дом преди заминаването си за Тексас. Тази сделка бе одобрена от САЩ, Мексико и Канада след продължителни преговори за замяна на Северноамериканското споразумение за свободна търговия, което Тръмп отдавна е отхвърлил като \"единствената най-лоша сделка, одобрена някога\". Президентът, чието централно обещание за кампанията бе, че Мексико ще плати за стена, простираща се на границата от около 2000 мили, добави: \"Когато казах, че Мексико ще плати за стената пред хиляди и хиляди хора ... очевидно никога не съм имал предвид, че Мексико ще пише чек.\"", "date": "2019.01.10", "title": "Тръмп се отметна: Не съм имал предвид Мексико \"да пише чек\" за оградата"}
{"url": "https://www.faktor.bg/bg/articles/ruskata-tsentralna-banka-e-prehvarlila-aktivi-za-nad-100-mlrd-v-evro-yuani-i-yeni", "text": "Руската централна банка обяви за половин година географската и валутна структура на резервите си и данните сочат, че златновалутните резерви на институцията за пръв път от много години са предимно в евро, а не в долари, пише РБК. Освен това само за второто тримесечие активи за над 100 млрд. долара са обменени в евро, юани и йени. Резервите в долари за този период са намалели със 100 млрд. (и сега са около 100 млрд.). Тези в евро са се увеличили със стойност, еквивалентна на 44 млрд. долара (до 102 млрд. долара), а тези в юани - с 23 млрд. долара (до 67 млрд. долара). В резервите в йени няма промяна (стойността им остава равна на 20.6 млрд. долара). През април и май Русия осъществи безпрецедентна разпродажба на държавни облигации на САЩ и за два месеца се избави от ценни книжа за 81 млрд. долара и тази сума е включена в сметките. Решението, което стана известно от данни на американското министерство на финансите, бе взето след санкциите срещу руските милиардери Олег Дерипаска и Виктор Векселберг. Тогава РБК отбелязва, че Кремъл и правителството разглеждат различни сценарии на санкциите и дори възможността за изключване на Русия от международната банкова система SWIFT. Николай Трошин, експерт от Центъра за икономически изследвания към института РИСИ (оглавяван до 2017 г. от известния в България Леонид Решетников), твърди, че това е застраховка срещу заплахите, свързани с действия на американския Федерален резерв и \"конфликтната\" политика на САЩ, застрашаваща \"стабилността\" на валутата. От друга страна, руският президент Владимир Путин многократно е заявявал, че Русия е принудена да предприеме \"дедоларизация\" заради санкциите и събитията на финансовите пазари миналата година. Русия говори за \"дедоларизация\" от началото на лятото на фона на срив на курса на рублата, която освен на цените на петрола реагира и на очакването на нови санкции срещу страната. По темата наскоро говориха финансовият министър Антон Силуанов и икономическият Максим Орешкин. Според тях Русия може да пострада, ако САЩ въведат нови санкции и блокират руски сметки в американски банки и така се окажат засегнати и резерви в долари, пише онлайн изданието \"Лента.ру\", цитирано от \"Дневник\". Самият Путин коментира за пръв път темата на срещата в Йоханесбург.", "date": "2019.01.10", "title": "Руска \"дедоларизация\" на фона на срив на рублата"}
{"url": "https://www.faktor.bg/bg/articles/kabinetat-vnese-v-ns-predlozhenie-za-glasuvaneto-na-pregovori-sas-sasht-za-f-16", "text": "Правителството внесе в парламента предложението да бъдат одобрени преговори със САЩ за купуване на изтребители Ф-16. Припомняме, че кабинетът взе решение, след като се съобрази с препоръките на доклада на Министерството на отбраната от миналата година. Според доклада, препоръката за преговори за Ф-16 отговаря на интересите на външната политика и националната сигурност в национален и коалиционен формат.  Депутатите трябва да вземат решение за параметрите. Министърът на отбраната Красимир Каракачанов каза, че разсроченото плащане е било само препоръчителен вариант, а срокът на доставка вероятно ще бъде по-голям от първоначалните 24 месеца. Именно утре се открива новата сесия на Народното събрание след коледните и новогодишните празници. В началото на заседанието се очакват изявления от парламентарните групи за приоритетите през новия политически сезон, предвижда проектопрограмата на парламента.", "date": "2019.01.10", "title": "Кабинетът внесе в НС преговорите със САЩ за Ф-16"}
{"url": "https://www.faktor.bg/bg/articles/obshtestvo/ulitsata/biyachite-ot-voyvodinovo-vdignali-dve-nezakonni-kashti-s-mebeli-versache", "text": "Брутално погазване на законите на страната е демонстрирало семейството на двамата братя Асен и Борис Пакетови в пловдивското село Войводиново. Оказва се, че Пакетови вдигнали две незаконни къщи в гетото на улица \"Победа\". Това заяви по Нова телевизия кметът на Войводиново Димитър Тосев. \"Тук имаха една кирпичена къща, която падна от силен дъжд и те без да уведомят никой, си вдигнаха нова от тухли\", коментира Тосев. След като завършили строежа, те обзавели къщата с алуминиева дограма и боядисали стените в жълто. Спалнята пък е лъскава с любимата на всички цигани марка \"Версаче\". \"Тях не ги интересува кой е собственикът. Идват и строят\", каза заместник-председателят на общинския съвет на община \"Марица\" Георги Какалов. Вчера в Районния съд в Пловдив, където беше гледана мярката за неотклонение на Асен и Борис, стана ясно, че и двамата са неграмотни.", "date": "2019.01.10", "title": "Биячите от Войводиново вдигнали две незаконни къщи с мебели \"Версаче\""}
{"url": "https://www.faktor.bg/bg/articles/sblasak-mezhdu-dva-tir-a-blokira-pat-e-79", "text": "Два тира се удариха на главен път Е-79, в отсечката между Монтана и Видин, в четвъртък сутрин. Инцидентът станал край село Клисурица. Ремаркето на идващият от Монтана камион поднесло и в него се блъснал движещото се обратна посока превозно средство. Единият от шофьорите е настанен в болница, а другият е без сериозни наранявания.", "date": "2019.01.10", "title": "Сблъсък между два ТИР-а блокира път Е-79"}
{"url": "https://www.faktor.bg/bg/articles/balgarskata-petrolna-i-gazova-asotsiatsiya-napuska-krib-iskat-sreshta-s-borisov", "text": "Българската петролна и газова асоциация напуска КРИБ, защото конфедерацията се е съгласила да бъде отложено влизането в сила на Закона за административното регулиране на икономическите дейности, свързани с нефт и продукти от нефтен произход. От асоциацията искат среща с премиера Бойко Борисов по повод това отлагане.  Това става ясно от декларация на организацията, изпратена до медиите. Вижте пълният текст на документа: \"1. По повод решение на Министерския съвет от 09.01.2019 г. да внесе в Народното събрание законопроект за отлагане с 6 месеца на влизането в сила на Закона за административното регулиране на икономическите дейности, свързани с нефт и продукти от нефтен произход, Българската петролна и газова асоциация (БПГА) заявява: Членовете на БПГА изразяват категоричното си несъгласие с опита да се протака влизането в сила на закон, вече приет от българския парламент. Това на практика означава продължаване на живота на сивата икономика в структуроопределящ сектор за България, какъвто е производството и търговията с течни горива. Членовете на БПГА изразяват и възмущението си от това, че се предлага отлагане без никаква дискусия и консултации със засегнатия бранш. Нещо повече, смятаме, че се прави целенасочен опит реалната дискусия за ограничаване на контрабандата, ДДС-измамите и други незаконни схеми в сектора, да се измести от спекулации за противопоставяне на големи и малки фирми в бранша и за ограничаване на свободната конкуренция. Заявяваме, че това никога не е било цел на компаниите, членуващи в БПГА. Нееднократно публично сме изразявали мнението си, че в условията на пазарна икономика, трябва да има равнопоставеност между участниците на пазара, която може да се осигури чрез ясни законови правила в сектора. Българската петролна и газова асоциация настоява за среща с министър-председателя по темата, за да представи своята позиция. 2. БПГА изразява дълбокото си разочарование от действията на Конфедерацията на работодателите и индустриалците в България, на която е лоялен член. Въпреки това КРИБ изпрати до министъра на икономиката Емил Караниколов писмо, с което се иска отлагане на влизането в сила на закона и в което се правят предложения за промени в текстовете му. Подобно писмо нито е съгласувано с БПГА като член на КРИБ, нито дори сме били информирани за съществуването му. Още повече, преди да се приеме от парламента, законът е минал през период на обсъждане. Тогава е било времето, в което КРИБ е могла да даде свои предложения за изменение на текстовете. В чл. 13, т.1.6 от устава на КРИБ е записано, че всеки от членовете ѝ има право: „да получава информация за дейността на Конфедерацията и на управителните и контролните ѝ органи”. Вземайки предвид нарушаването на това правило, на извънредно заседание на Управителния съвет на БПГА, провело се на 09.01.2019 г., бе решено да бъде прекратено колективното членство на сдружение „Българска петролна и газова асоциация“ в КРИБ.\"", "date": "2019.01.10", "title": "Българската петролна и газова асоциация напуска КРИБ, искат среща с Борисов"}
{"url": "https://www.faktor.bg/bg/articles/valentin-zlatev-iska-speshna-sreshta-s-borisov", "text": "\"Българската петролна и газова асоциация (БПГА) напуска КРИБ, иска спешна среща с премиера Борисов и  изразява категоричното си несъгласие с опита да се протака влизането в сила на закон, вече приет от българския парламент. Това на практика означава продължаване на живота на сивата икономика в структуроопределящ сектор за България, какъвто е производството и търговията с течни горива.\"   Това се казва в официална декларация на БПГА.   Членовете на БПГА изразяват и възмущението си от факта, че отлагането се предлага без никаква дискусия и консултации със засегнатия бранш.  \"Нещо повече, смятаме, че се прави целенасочен опит реалната дискусия за ограничаване на контрабандата, ДДС-измамите и други незаконни схеми в сектора, да се измести от спекулации за противопоставяне на големи и малки фирми в бранша и за ограничаване на свободната конкуренция\", се казва в декларацията.   В нея се подчертава, че БПГА изразява дълбокото си разочарование от КРИБ, която е изпратила до министъра на икономиката Емил Караниколов писмо, с което се иска отлагане на влизането в сила на закона и в което се правят предложения за промени в текстовете му. Подобно писмо нито е съгласувано с БПГА като член на КРИБ, нито дори сме били информирани за съществуването му, заявяват от асоциацията.   Председател на БПГА е Валентин Златев, генерален директор на \"Лукойл–България\". Той е един от най-влиятелните бизнесмени в България, известни са връзките му в правителството и политическите среди.   Членове на Асоциацията са \"Бент Ойл\" АД, „Булмаркет ДМ” ООД, „Ви-газ България” ЕАД, „Газтрейд” АД, „Еко България” ЕАД, ЗАРА-Е ЕООД, Литекс АД, „Лукойл България” ЕООД, \"Лукойл Нефтохим Бургас\" АД, \"НИС Петрол\" ЕООД, „ОМВ България” ЕООД, \"Петрол\" АД, „Приста Ойл Холдинг” ЕАД, „Ромпетрол България” ЕАД, \"Синергон Петролеум\" ЕООД, \"Шел България\" ЕАД.  Асоциацията е единствената представителна организация едновременно на петролния и газов сектор в Република България. Тези браншове безспорно са от стратегическа важност за икономиката на държавата – в основата на транспортната система, енергетиката, отоплението на битовата сфера. Компаниите, членове на БПГА са и сред най-големите данъкоплатци в България.   Според запознати декларацията на БПГА поставя правителството в патова ситуация в много труден момент.   Ето пълния текст на   ДЕКЛАРАЦИЯ  НА БЪЛГАРСКАТА ПЕТРОЛНА И ГАЗОВА АСОЦИАЦИЯ  1. По повод решение на Министерския съвет от 09.01.2019 г. да внесе в Народното събрание законопроект за отлагане с 6 месеца на влизането в сила на Закона за административното регулиране на икономическите дейности, свързани с нефт и продукти от нефтен произход, Българската петролна и газова асоциация (БПГА) заявява: Членовете на БПГА изразяват категоричното си несъгласие с опита да се протака влизането в сила на закон, вече приет от българския парламент.  Това на практика означава продължаване на живота на сивата икономика в структуроопределящ сектор за България, какъвто е производството и търговията с течни горива. Членовете на БПГА изразяват и възмущението си от това, че се предлага отлагане без никаква дискусия и консултации със засегнатия бранш.  Нещо повече, смятаме, че се прави целенасочен опит реалната дискусия за ограничаване на контрабандата, ДДС-измамите и други незаконни схеми в сектора, да се измести от спекулации за противопоставяне на големи и малки фирми в бранша и за ограничаване на свободната конкуренция.   Заявяваме, че това никога не е било цел на компаниите, членуващи в БПГА. Нееднократно публично сме изразявали мнението си, че в условията на пазарна икономика, трябва да има равнопоставеност между участниците на пазара, която може да се осигури чрез ясни законови правила в сектора.  Българската петролна и газова асоциация настоява за среща с министър-председателя по темата, за да представи своята позиция.  2. БПГА изразява дълбокото си разочарование от действията на Конфедерацията на работодателите и индустриалците в България, на която е лоялен член. Въпреки това КРИБ изпрати до министъра на икономиката Емил Караниколов писмо, с което се иска отлагане на влизането в сила на закона и в което се правят предложения за промени в текстовете му. Подобно писмо нито е съгласувано с БПГА като член на КРИБ, нито дори сме били информирани за съществуването му. Още повече, преди да се приеме от парламента, законът е минал през период на обсъждане. Тогава е било времето, в което КРИБ е могла да даде свои предложения за изменение на текстовете. В чл. 13, т.1.6 от устава на КРИБ е записано, че всеки от членовете ѝ има право: „да получава информация за дейността на Конфедерацията и на управителните и контролните ѝ органи”.   Вземайки предвид нарушаването на това правило, на извънредно заседание на Управителния съвет на БПГА, провело се на 09.01.2019 г., бе решено да бъде прекратено колективното членство на сдружение „Българска петролна и газова асоциация“ в КРИБ.", "date": "2019.01.10", "title": "Валентин Златев иска спешна среща с Борисов, напуска КРИБ"}
{"url": "https://www.faktor.bg/bg/articles/sport/yasni-sa-potentsialnite-sapernitsi-na-balgariya-na-evrovoley-2019-za-zheni", "text": "След 72 квалификационни мача станаха ясни всички 24 страни, които ще участват на Европейското първенство по волейбол за жени през 2019-а година. Шампионатът на Стария континент ще се състои от 23-и август до 8-и септември в 4 държави - Турция, Полша, Унгария и Словакия. 12 от потенциалните съперници на женския ни национален отбор идват от пресявките, а останалите спечелиха правото си да участват благодарение на класирането си от предното издание на турнира през 2017-а година. Ето и всички участници на Евроволей 2019: Азербайджан Беларус Белгия  БЪЛГАРИЯ Хърватия Естония Финландия Франция Германия Гърция Унгария - ДОМАКИН Италия Полша - ДОМАКИН Португалия Румъния Русия Сърбия Словакия -ДОМАКИН Словения Испания Швейцария Холандия Турция - ДОМАКИН Украйна Жребият за Евроволей 2019 ще се проведе на 23 януари в Истанбул (Турция).", "date": "2019.01.10", "title": "Ясни са потенциалните съперници на България на Евроволей 2019 за жени"}
{"url": "https://www.faktor.bg/bg/articles/studat-v-kardzhaliysko-vze-parva-zhertva", "text": "Студеното време и снегът в Кърджалийско взеха първа жертва за тази година. От измръзване е починал 77-годишен мъж в село Ауста, съобщиха от полицията. Мъжът е от близко село и вчера следобед е пътувал до средищния център Звездел да вземе пенсията си. Бил е самотно живеещ, обясни кметът на Ауста - Неджатин Халил. “Взел пенсията от пощата. Там в едно заведение пил две ракии. \"Няма му нищо\", вика пощальонът, който го видял. Изпуснал рейса и вместо да хване за Лале, той тръгнал към Ауста - в обратна посока и някъде в селото паднал в канавка. Сутринта го вижда един мой съсед и ми се обади. Сам живеел в Лале, просто в моя район се случва“, сподели пред БНР кметът.", "date": "2019.01.10", "title": "Студът в Кърджалийско взе първа жертва"}
{"url": "https://www.faktor.bg/bg/articles/alfa-risarch-prezidentat-za-parvi-pat-e-s-odobrenie-pod-50", "text": "Президентът Румен Радев губи 5 пункта одобрение за три месеца. Това сочат резултатите на социологическа агенция „Алфа Рисърч” от обобщаващо проучване за 2018 г. За първи път от встъпването в длъжност на президента, положителните оценки за неговата дейност са под границата от 50% (47% одобрение срещу 17% неодобрение). Намалява категоричната подкрепа от широки социални групи, на която се радваше в първите две години от своя мандат. Предимно симпатизантите на БСП и ДПС твърдо подкрепят президента. След юни 2018 г. настъпва обрат и в персоналния рейтинг на премиера Бойко Борисов: 30% одобрение срещу 37% неодобрение и 33% неутрални оценки. В края на една година, маркирана от успешното Европредседателство, но и от вътрешно-коалиционни напрежения и скандали, Алфа Рисърч отчита нарастваща критичност към изпълнителната власт: 17% положителни срещу 45% отрицателни оценки. Стабилно зад кабинета застават единствено привържениците на ГЕРБ, докато намалелите симпатизанти на Обединените патриоти имат силно поляризирано отношение към него, в зависимост от това, коя от партиите в малката коалиция подкрепят. Повишена е обществената критичност и към работата на министрите. Лидер сред членовете на кабинета остава вицепремиерът Томислав Дончев. Съществен спад има при двама доскоро рейтингови министри – военният Красимир Каракачанов, който бележи спад от почти 9% в резултат от конфликтите между лидерите на Обединените патриоти и скандала около Агенцията за българите в чужбина. Аналогична е тенденцията в оценката за финансовия министър Владислав  Горанов (спад от 7 пункта в индекса) след публичното тиражиране на информацията за ползваното от него жилище. Образователният министър Красимир Вълчев обаче се радва на нарастващо одобрение -  с 8 пункта и през декември той заема вече четвърто място по рейтинг, непосредствено след външния министър. В края на 2018 г. капитал губят почти всички политически играчи - и тези от управляващото мнозинство, и тези от опозицията. Бойко Борисов остава най-одобрявания лидер на политическа партия, но персоналният му рейтинг е в негативен тренд (спад от 32.8% до 30.1%). Положителните оценки за Корнелия Нинова също намаляват, като за първи път през последните две години падат под 20% (от 22.2% на 19.4%). Предвид ожесточените скандали и взаимни обвинения, най-силен е спадът на  доверието към лидерите на Обединените патриоти: Красимир Каракачанов губи седем пункта (от 23.4% на 16.3%), Валери Симеонов шест пункта (от 11.1% на 5.1%), Волен Сидеров също остава със силно ограничена подкрепа от 4.9%. Повишението на цените на горивата в края на миналата година и възродената активност на Веселин Марешки по тази тема, го връща обратно в публичен оборот и му носи одобрение от 13.8%. В края на декември готовност да гласуват за представители на България в Европарламента заявяват 48.2% от избирателите, а всеки втори или не възнамерява да участва, или не е решил как точно ще постъпи. По-ниската активност води до силно сближаване на позициите между ГЕРБ и БСП. На този етап ГЕРБ запазва крехко предимство пред основния си опонент. За крайния резултат на тази партия ще повлияят икономическата ситуация в страната, както и мотивацията на избирателите, сред които има както европоддръжници, така и евроскептици. БСП също не е особена убедителна в мобилизацията на своя вот. Левицата обаче превръща изборите в тест за или против правителството, и така успява да задържи лоялния си електорален кръг от симпатизанти. ДПС се открояват като третият участник, който ще има сигурно представителство в Европейския парламент. Подкрепа за Движението за евровота заявяват 5.1% от общия брой избиратели, или между 10% и 13% от гласувалите.  Предвид способността му за силна електорална мобилизация, по-ниска избирателна активност може да им позволи да скъсят дистанцията с водещите ГЕРБ и БСП и така да пледират за връщане във властта през парадния вход.  Скандалите в Обединените патриоти сриват електоралната им подкрепа с изключително бързи темпове. Дори все още формално обединени, те мобилизират едва една трета от бившите си избиратели. Според проучването на Алфа рисърч, те са на границата на бариерата, необходима за излъчване на евродепутат.", "date": "2019.01.10", "title": "Алфа Рисърч: Обрат в одобрението за президента - за първи път е под 50%"}
{"url": "https://www.faktor.bg/bg/articles/obviniha-shefka-na-laboratoriya-podmenyala-alkoholni-probi-na-shofyori", "text": "Срещу подкупи от 500 до 1000 лв. са били подменяни алкохолни проби на пияни шофьори. Престъплението е извършвано в специализирана химическа лаборатория в Пловдив, съобщиха от Пловдивския окръжен съд, цитирани от Dir.bg. Обвинение е повдигнато на шефката на лабораторията в УМБАЛ \"Пловдив\" Йорданка Димитрова. Според прокуратурата тя заедно със съучастник е подменяла пробите на хванати да карат пияни шофьори срещу рушвети. Престъпленията били извършени от юни до септември 2017 г. Били подменени пробите шофьори, заловени в нарушение в Раковски, в с. Мокрище, на територията на община Септември, в Хасково, Чепеларе, Асеновград, с. Крумово и Пловдив. Завеждащата лабораторията съставяла фалшиви протоколи за кръвните проби, а парите прибирал посредник.", "date": "2019.01.10", "title": "Обвиниха шефка на лаборатория, подменяла алкохолни проби на шофьори"}
{"url": "https://www.faktor.bg/bg/articles/prevozvachite-shte-prodalzhat-protestite-vapreki-reshenieto-na-transportnata-komisiya", "text": "Новината, че Комисията по транспорт в ЕП не прие важните за нас искания по пакета \"Мобилност\", свързани с международните превози, попари близо 600 души, които излязоха на протест в \"сърцето\" на Европа в Брюксел. Всичко започна с мирно шествие, което bе строго охранявано от силите за сигурност и завърши на площад \"Люксембург\". Пред БНТ един от превозвачите каза, че трябва да се спрат двойните стандарти, които се налагат с пакета, да се спре кражбата на бизнес от държавите от периферията на Европа. Той каза още, че протестите ще продължат. Следващата стъпка вероятно ще бъде Букурещ, тъй като Румъния вече пое председателството на Съвета на ЕС.", "date": "2019.01.10", "title": "Превозвачите ще продължат протестите въпреки решението на транспортната комисия"}
{"url": "https://www.faktor.bg/bg/articles/politsiyata-v-burgas-zadarzha-aver-na-ochite", "text": "Полицията в Бургас е задържала трима мъже при спецакция днес, съобщава \"24 часа\". \"В момента действията все още продължават, провежда се операция по линията на наркоразпростнанението\",  уточни директорът на ОД МВР Бургас старши комисар Калоян Калоянов. Засега не е ясно дали и какво количество наркотици са открити в претърсени имоти и автомобили на територията на община Бургас. Сред задържаните е Антоан Подмолов, брат на разстреляния в Хасково Валентин Подмолов, с когото несебърският бос Митьо Очите бе подсъдим за въоръжен грабеж през 90-те, припомнят запознати. След смъртта на Вальо Подмола брат му Антоан се сближил с  Очите, а от няколко години се преместил да живее в поморийското село Каменар,  разказват представители от морския ъндърграунд. Те припомнят, че преди да бъде ликвидиран, Вальо Подмола имал общ бизнес с Димитър Желязков, държал заведения в Бургас и Несебър. Двамата се познавали от времето, когато били \"редници\" във ВИС. Лежат заедно в ареста, а по-късно са съпроцесници по обвинение за въоръжен грабеж на тирове, който се свързваше с бившата силова групировка.", "date": "2019.01.10", "title": "Полицията в Бургас задържа авер на Митьо Очите"}
{"url": "https://www.faktor.bg/bg/articles/sled-zapoved-na-temenuzhka-petkova-proveryavat-kachestvoto-na-toka-v-novi-iskar", "text": "Със заповед на министъра на енергетиката Теменужка Петкова екип от Министерството на енергетиката провери на място качеството на подаваната електроенергия в кв. \"Славовци\" на гр. Нови Искър. Инспекцията е по повод оплаквания на жители от региона за чести прекъсвания на електроснабдяването и понижаване на напрежението в пиковите часове - след 17 часа. В проверката участваха и представители на местния доставчик - \"ЧЕЗ Разпределение България\" АД, съобщават от пресцентъра на МЕ. По време на проверката е поставен регистратор на един от ключовите трафопостове в региона, който ще измерва напрежението на подаваната електроенергия за период от седем денонощия. Устройството прави запис на всеки 15 секунди. Според сведения на местните жители част от трафопостовете стоят отключени и са обект на кражби. В хода на инспекцията бе установена кражба на масло от трансформатор \"Липите\", чиито предпазители заради това са изгорели и подменени. Впоследствие е сменен и целият трансформатор. Част от прекъсванията на електрозахранването в региона се дължи и на лоши метеорологични условия - силен вятър в навечерието на Коледа е предизвикал падане на топола извън сервитутната зона, вследствие на което е скъсан електропровод. Електроподаването е било възстановено по алтернативен маршрут. Проверката в района на екипа на Министерството на енергетиката продължава и утре, 11 януари.", "date": "2019.01.10", "title": "Със заповед на Теменужка Петкова проверяват качеството на тока в Нови Искър"}
{"url": "https://www.faktor.bg/bg/articles/pochina-aktyorat-nikolay-uzunov", "text": "Актьорът Николай Узунов е починал. Това съобщи в социалните мрежи колежката му Рени Григорова. Николай Узунов е участвал в сериала \"На всеки километър\", както и филмите \"Зарево над Драва\", \"Автостоп\", \"Един снимачен ден\", Иконостасът\", \"Шведски крале\", \"Отклонение\" и др. \"Над 20 са постановките, в които сме играли заедно, една от тях е \"Котаракът в чизми\", която ни свърза за първи път! С нея пътувахме в чужбина и България и записахме плоча! Да не говорим, че ние в театрите бяхме семейство - заедно работехме и почивахме! На море, на планина, абе, един живот заедно! Мъчно ми е, Ники, светъл път, довиждане и аплодисменти!\", написа още Григорова. Николай Узунов е роден в град Чирпан на 30 октомври 1945 г. През 1968 г. завършва актьорско майсторство в класа на професор Желчо Мандаджиев във ВИТИЗ „Кръстьо Сарафов“.", "date": "2019.01.10", "title": "Почина актьорът Николай Узунов"}
{"url": "https://www.faktor.bg/bg/articles/pogrebenie-na-ruski-visokopostaven-mafiot-vzrivi-youtube", "text": "В социалните мрежи се разпространи видеозапис на погребението на престъпния руски бос Юрий Зарубин, по прякор Заруба. Няколко хиляди души излязоха по улиците преди дни на източния град Амурск, за да изпратят в последния му мафиота. Твърди се, че покойният е удостоен като национален герой, а за погребението трафикът е частично блокиран, след което на пътя се появява задръстване. Нещо повече, най-важната роля на погребението имали прокурори и служители от полицейското управление, които носели ковчега. Според човек, който публикува клип в YouTube, ковчегът с тленните останки на топмафиота е бил носен от полицаи. \"Май се връщаме към 90-те години?\", допълва авторът на постинга. Министерството на вътрешните работи призна, че е имало пазители на закона по време на траурната церемония. \"Полицаите изпълняваха своите задължения и охраняваха мероприятие, в което взеха участие много хора\", заявиха от ведомството. Във връзка с разпространението на тази информация, ръководството на Министерството на вътрешните работи на Руската федерация за Хабаровския край е определило служебна проверка.", "date": "2019.01.10", "title": "Шокиращо: Полицаи носят ковчега на руски високопоставен мафиот"}
{"url": "https://www.faktor.bg/bg/articles/ot-sblasaka-mezhdu-ankara-i-vashington-nakraya-shte-specheli-rusiya", "text": "Този сблъсък между Анкара и Вашингтон заплита още повече сирийския възел. И поставя началото на нов кръг от войната в тази изстрадала страна. А големият печеливш от всичко това е Русия, коментира за Франкфуртер Алгемайне Цейтунг Райнер Херман, цитиран от Дойче Веле. Поне на първо време няма да се стигне до обявеното изтегляне на американските войници от Сирия. Причината: условията, които съветникът на Тръмп по въпросите на националната сигурност Джон Болтън поставя на Анкара. А именно - турски гаранции за сигурността на сирийските кюрди. Турция обаче не е готова да даде подобни гаранции - защото иска да създаде своя зона за сигурност в Северна Сирия и да поеме контрола над 16-те американски военни бази, включително и над тежките оръжия. Този сблъсък на интересите на Анкара и Вашингтон заплита още повече сирийския възел. И в крайна сметка поставя началото на нов кръг от войната в тази изстрадала страна. Военното присъствие на САЩ в Сирия е много важно за баланса на силите в региона - за да бъде държан в шах Иран, а кюрдите да бъдат подкрепяни в борбата им срещу ИД. Анкара обаче иска да се настани във вакуума, който би се разтворил след изтеглянето на американските войници от Сирия. И кой извлича ползи от всичко това? Големият печеливш е Русия. Болтън тъкмо беше получил отказа на Анкара, когато Кремъл обяви, че турският президент ще пристигне на посещение в Москва.", "date": "2019.01.10", "title": "От сблъсъка между Анкара и Вашингтон накрая ще спечели Русия"}
{"url": "https://www.faktor.bg/bg/articles/kray-na-upravlenieto-na-aleksis-tsipras", "text": "За край на сегашното гръцко правителство, написа местният в. Катемерини. Днес от коалиционния партньор на левия съюз СИРИЗА дясната партия \"Независими гърци\" заявиха, че неговите депутати няма да подкрепят кабинета на Алексис Ципрас при евентуален вот на недоверие в парламента. \"Нашият лидер Панос Каменос (който е и военен министър) заяви, че напускаме правителството. Какво означава това?\", попита  депутатът от \"Независими гърци\" Костас Кацикис. \"Това, че идва краят на това правителство, защото кабинетът на Ципрас вече няма да има необходимите  151 от 300-те депутати\", отговори той. Каменос има резерви към Преспанското споразумение, което сложи край на спора между Атина и Скопие за името на бившата югославска република Македония.", "date": "2019.01.10", "title": "Край на управлението на Алексис Ципрас?"}
{"url": "https://www.faktor.bg/bg/articles/zadarzhaha-28-profesionalni-tenisisti-zaradi-uredeni-machove", "text": "28 професионални тенисисти са били арестувани по подозрения за участие в схема за уредени мачове, съобщава \"Европол\". Играчите са задържани в Испания. Спортистите са част от по-голяма група от 83-ма души и се предполага, че дейността е била ръководена арменска криминална групировка.  Заподозрените са били арестувани след обиски на 11 къщи, съобщава \"Ройтерс\". По време на акцията са иззети 167 000 евро в брой, пушка, повече от 50 електронни устройства, кредитни карти, пет луксозни автомобила и документи, свързани със случая. До момента се знае, че един от тенисистите е участвал на Откритото първенство на Австралия през 2018 г. Повече подробности, както и имената на задържаните, не се съобщават. В последните години акциите срещу уредени мачове в долните нива на тениса зачестиха. През 2016 г. отново в Испания бяха задържани 34 души (сред тях 6-ма тенисисти) по същите обвинения.  Разследването е част от мащабна операция света на тениса, поръчана от Асоциациите на мъжете и жените, организаторите на турнири от Големия шлем и Международната федерация по тенис. От там твърдят, че имат информации за манипулиране на мачове и на най-високо ниво.", "date": "2019.01.10", "title": "Европол: Задържани са 28 професионални тенисисти заради уредени мачове"}
{"url": "https://www.faktor.bg/bg/articles/utre-se-otkriva-novata-sesiya-na-narodnoto-sabranie", "text": "Утре се открива новата сесия на Народното събрание след коледните и новогодишните празници. В началото на заседанието се очакват изявления от парламентарните групи за приоритетите през новия политически сезон, предвижда проектопрограмата на парламента.  Заседанието започва в 9.00 часа. Проектът на дневен ред предвижда депутатите да обсъдят на първо четене промени в Закона за животновъдството. От 11.00 часа е началото на редовния за петък парламентарен контрол. На въпроси и питания на депутати ще отговарят вицепремиерите Томислав Дончев и Красимир Каракачанов и министрите Нено Димов, Красимир Вълчев, Кирил Ананиев и Теменужка Петкова.", "date": "2019.01.10", "title": "Утре се открива новата сесия на Народното събрание с изявления на парламентарните групи"}
{"url": "https://www.faktor.bg/bg/articles/osadiha-na-11-godini-zatvor-mazh-organiziral-atentat-sreshtu-netanyahu", "text": "Единадесет години ще лежи в затвора палестинският терорист Мохамед Рашаде, който е подготвял атентат срещу израелския премиер Бенямин Нетаняху и кмета на Ерусалим Нир Баркат. Магистратите от Ерусалим осъдиха 30-годишния мъж след като го признаха за виновен в участие в подготовка на терористични актове, участие в заговор за оказване на помощ на врагове на еврейската държава и шпионаж. Той също пое отговорност за това, че е искал да извърши атентати срещу дипломатически мисии на САЩ и канадски военни  на израелска територия. За ареста на Рашаде бе съобщено на 5 юни. Той, и още двама задържани с него, са членове на Националния фронт за освобождение на Палестина. Дейността на тримата е била ръководена от Сирия, информира медия от Тел Авив.", "date": "2019.01.10", "title": "Осъдиха палестинеца, организирал атентат срещу Нетаняху"}
{"url": "https://www.faktor.bg/bg/articles/andrey-novakov-za-paketa-mobilnost-tova-koeto-se-sluchi-e-po-skoro-polozhitelno", "text": "Имаше далеч по-лоши варианти. Това, което се случи, е по-скоро положително. Всички българи се обединихме около това мнение. 2/3 от пакета беше отхвърлен, което създаде правен прецедент. Това заяви за предаването „Плюс-Минус. Коментарът след новините” по Нова телевизия евродепутатът от ЕНП/ГЕРБ Андрей Новаков. Той обясни, че пакет „Мобилност” се състои от 3 отделни доклада, които се разглеждат неразделно един от друг. А след като 2 са отхвърлени, третият е поставен под въпрос дали изобщо ще се разглежда.", "date": "2019.01.10", "title": "Андрей Новаков за пакета \"Мобилност\": 2/3 от пакета бяха отхвърлени, което създаде правен прецедент"}
{"url": "https://www.faktor.bg/bg/articles/frantsiya-sashto-shte-iztegli-voennite-si-ot-siriya-no-samo-ako-ima-politichesko-reshenie-na-konflikta", "text": "Френският външен министър Жан-Ив Льо Дриан заяви днес, че Франция ще изтегли военните си от Сирия, когато се намери политическо решение на конфликта там, предаде Франс прес. \"Ние сме в Ирак, имаме скромно присъствие и в Сирия, подпомагайки американците\", каза Льо Дриан пред информационната телевизия СиНЮЗ. Френските власти много рядко признават, че в Сирия има френски специални сили, отбелязва АФП. \"Естествено, когато е налице политическо решение, ние ще се изтеглим\", добави министърът без повече уточнения. Льо Дриан приветства промяната в становището на американския президент Доналд Тръмп, който, след като изненадващо обяви през декември изтегляне на 2000 американски войници от Сирия, впоследствие каза, че изтеглянето ще се извърши \"с подходящо темпо\". Днес американският президент казва, че изтеглянето ще стане по-бавно, несъмнено благодарение на натиска от различни посоки, включително от страна на Франция. Президентът Еманюел Макрон разговаря няколко пъти с него и, изглежда, има промяна във вижданията на Тръмп, което намирам за положително, заяви Льо Дриан. Париж участва с 1200 военни във въздушните операции на международната антиджихадистка коалиция (между 5 и 10 процента от ударите), в артилерията, специалните сили в Сирия и в обучението на иракската армия. Пред СиНЮЗ Льо Дриан изтъкна необходимостта да се гарантира на международно равнище сигурността на сирийските кюрди. Те са най-добрите ни съюзници в борбата срещу групировката \"Ислямска държава\" в Леванта и ще са пряко застрашени от изтеглянето на американските сили, отбеляза министърът. Франция се безпокои и от съдбата на европейските джихадисти (главно френските), пленени от кюрдите в Североизточна Сирия, които би искала да бъдат съдени на място.", "date": "2019.01.10", "title": "След САЩ, и Франция заговори за изтегляне на военните си от Сирия"}
{"url": "https://www.faktor.bg/bg/articles/dzhim-robinsan-f-16-e-nay-moderniyat-samolet-v-konkursa-na-balgariya", "text": "\"Ф-16 е най-модерният в конкурса на България за нов  изтребител и има доказани бойни способности от над 40 години. Това каза пред БНР Джим Робинсън от американската компания производител на самолети „Локхийд Мартин“. \"България е предвидила 1,8 млрд. лв. за 8 изтребителя, като първите два трябва да бъдат доставени до 2 години след сключването на договора. „Подробности за програмата и цената ще се уточнят в  преговорите между българското правителство и това на САЩ. „Локхийд Мартин“ е  готова да работи с правителството на САЩ, за да отговорим на изискванията на  българските ВВС“, каза Робинсън.  Той е мениджър в US компанията за международното бизнес развитие на Ф-16 блок 70, какъвто се предлага на България. Робинсън отхвърли твърдения на критици, че Ф-16 блок 70 е  толкова модерен, защото съществува само като проект на хартия. „Те не са прави. Обновената версия на Ф-16, наричана Ви (F-16V), в момента лети в Азия. Той има радар,  компютри за мисии и модерна пилотска кабина, като Ф-16 блок 70 за България. От производствената  линия са излезли хиляди изтребители, а сега тя е преместена в много  модерна база в Южна Каролина и ние ще започнем производството на тези самолети  през 2019 г.“, каза той.  Робинсън не пожела да коментира възможностите за намаляване на цената, но посочи, че „тази оферта е цялостен пакет“. „Това включва не само самите изтребители, а и военно оборудване, оръжия „въздух-въздух“ и „въздух-земя“, системи за насочване, помощно оборудване,  обучение на пилоти, на хора от поддръжката. Когато пристигна Ф-16 в България, ВВС в страната ви ще бъдат готови да управляват Ф-16 веднага“, обясни мениджърът.  Според него правителствата трябва да обсъдят варианти за изключване на нещо от пакета, ако той излиза извън цената. „Ф-16 са най-добрата възможност от гледна точка на комбинацията  бойни възможности и цена и са с най-ниска цена за България за целия жизнен цикъл на тези изтребители. Той е 50% по-дълъг от жизнения цикъл на някои наши  конкуренти. Те ще се поддържат тук в България с ниски разходи“, посочи Робинсън.  Той допусна, че в бъдеще, ако се наложи, може да бъде модернизиран  и удължен ресурсът на Ф-16 от 12 000 летателни часа с нови технологии,  които са използвани в най-новия самолет на „Локхийд Мартин“ Ф-35 и стелт-изтребителя  Ф-22. На въпрос за офсетната програма Робинсън каза, че „Локхийд  Мартин“ е поела ангажимент да участва в производство в България с българския  военно-промишлен комплекс. „Имаме доказана история по света с такива ангажименти.  Веднага ще започнем да търсим възможности за участие, ако договорът бъде  одобрен“. Той посочи, че това би довело до откриване на нови работни  места в България, но бе предпазлив за детайлите, тъй като възможностите се  проучват.", "date": "2019.01.10", "title": "Джим Робинсън: Ф-16 е най-модерният самолет в конкурса на България, ако се наложи, може и да го модернизираме"}
{"url": "https://www.faktor.bg/bg/articles/osadiha-na-3-godini-uslovno-kmeta-na-karlovo", "text": "Кметът на Карлово Емил Кабаиванов беше осъден от районния съд в Пловдив на три години затвор и лишаване от право да заема длъжността кмет за срок от 4 години. Присъдата му обаче беше заменена с 4-годишна условна, съобщава \"Фокус\". Съдът призна бившия лидер за виновен, че от 24 април 2013 г. до 30 април 2014 г. в качеството си на кмет на Карлово е присвоил 26 984.68 лв., собственост на общината. Парите били от сключен договор между Министерството на околната среда и водите и община Карлово за безвъзмездна финансова помощ по оперативна програма \"Околна среда 2007-2013 г.\" за доизграждане и модернизация на градска пречиствателна станция за отпадни води и канализационна мрежа в града. Присъдата може да се обжалва в 15-дневен срок пред Окръжен съд – Пловдив. Само преди два дни се разбра, че Кабаиванов е дал на съд за клевета кмета на Калофер Румен Стоянов. Повод за това e изявление на Стоянов в телевизионно предаване от началото на октомври миналата година, в което той заяви, че отпуснатите на община Карлово 300 хил. лева за ремонт на мемориалния комплекс на Христо Ботев в Калофер са били откраднати, без да е извършен ремонт.", "date": "2019.01.10", "title": "Осъдиха бившия шеф на СДС и кмет на Карлово Емил Кабаиванов"}
{"url": "https://www.faktor.bg/bg/articles/rom-zaplashi-naselenieto-vav-voyvodinovo-shte-goryat-mnogo-kashti-shte-vi-razkazhem-igrata", "text": "Ром от пловдивското село Войводиново, станало печално известно с побоя на двама братя роми над командоса Валентин Димов, открито и на живо във Фейсбук отправя заплахи към цялото село! За това сигнализираха жители на Войводиново, видимо притеснени за сигурността и живота си. \"Заплахите от страна на ромите в нашето село продължават, мислим, че не само за протестите трябва да се отразява, а и това как те заплашват цялото ни село\", алармираха хора от селото, съобщава trafficnews.bg. Въпросното видео се разпространява в различни групи във Фейсбук, включително и тази на село Войводиново. Негов автор е мъж на име Салхо Кисимов, който в момента се намира в Германия, а семейството му е в България, във Войводиново. Ето и част от размислите на Кисимов, както и откритите му заплахи към българите в селото, които той нарича \"гяури\": Здравейте, братя роми! Това, което направиха във Войводиново, няма как да го забравя. Просто, доста хора от Войводиново ще пострадат много. Много ще пострадат. Особено крайните къщи… Тия две момчета нямат вина. При положение, че оня се е напил и тръгнал да ги блъска назад-напред по бордюра. Каква е тая България. Циганите били лоши. А вие нормални ли сте? Тия хора къде да идат, какво да правят (визира бутането на незаконните постройки в селото). Воеводци, ще пострадате много, крайни къщи ще горят, ще ви разкажем играта. Ако имах възможност да се прибера в България, при първа възможност и аз щях да нападна. Жена ми пътува за Перущица. Това няма как да се забрави. И децата са в Перущица, при сестра ми. Много воеводци ще пострадате. Ще ви видя как ще идете на борсата в Първенец. Ще ви разкажа играта. Тогава ще видите вие колко са луди циганите. Ще видите вие втора Катуница. Не си мислите, че ще ви оставя всичко така. Вие крадете повече от циганите. Окрадахте къщите ни. Кой краде – циганинът, или гявурът, извинявайте, българина. Воеводци, просто много тежко ще живеете. Крайните къщи трябва да се съберете всички в центъра да живеете. Мамата ви мръсна, де*ба. Къв министър си ти бе, Каракачанов, боклук! Тъпанари! Публикуваме видеото с ясното съзнание, че то отправя съвсем неприкрити заплахи за хората в село Войводиново, звучащи доста страшно, като ще сезираме за него и органите на реда.", "date": "2019.01.10", "title": "Ром заплаши населението във Войводиново: Ще горят много къщи, ще ви разкажем играта!"}
{"url": "https://www.faktor.bg/bg/articles/prokuraturata-obvini-maykata-na-banev-za-prichinena-katastrofa", "text": "Районна прокуратура-Харманли обвини Мария Банева, майка на арестувания бизнесмен Николай Банев, заради катастрофа, която тя направи през юли. Това става ясно от съобщение на прокуратурата. Според прокуратурата, на 2 юли тя е шофирала лек автомобил \"Ауди\". Нарушила е правилата за движение и е блъснала 20-годишен младеж, който е бил със средна телесна повреда. Имал е затруднено движение на врата и счупен шиен прешлен. По досъдебното производство са извършени множество процесуално-следствени действия - разпити на свидетели, на пострадалото лице, изготвени са автотехническа и съдебно-медицинска експертизи, като след представяне на заключенията им на разследващия орган, Мария Банева е привлечена като обвиняема. Спрямо нея е взета мярка за неотклонение „подписка“. Предстои предявяване на материалите на страните по делото и внасяне в съда. Припомняме, че Мария Банева получи и обвинение за участие в организирана престъпна група, ръководена от сина ѝ. Тя бе пусната под гаранция от 10 000 лева.", "date": "2019.01.10", "title": "Прокуратурата обвини майката на Банев, причинила катастрофа"}
{"url": "https://www.faktor.bg/bg/articles/chavushoglu-planovete-na-ankara-za-nova-voenna-operatsiya-v-siriya-ne-sa-svarzani-s-izteglyaneto-na-amerikanskite-voyski", "text": "Турският външен министър Мевлют Чавушоглу заяви днес, че плановете на Анкара за извършване на нова военна операция в Сирия не са свързани с изтеглянето на американските войски от страната, предадоха световните агенции.       Дали ще се изтеглят или не, ние така или иначе ще направим всичко необходимо за осигуряването на националната ни сигурност и защита от терористични организации. Нашата операция не зависи от изтеглянето на американските войски от Сирия, каза Чавушоглу в интервю за турската телевизия НТВ, цитирана от \"Фокус\".       Турският външен министър каза още, че не е реалистично да се очаква от САЩ да съберат всички оръжия, които са предоставили на съюзника си - сирийските кюрдски Сили за защита на народа (СЗН), разглеждани от Анкара като терористична групировка.        Американският президент Доналд Тръмп обяви през декември решението си за изтегляне на американските военни от Сирия. Преди няколко дни обаче съветникът на президента по националната сигурност Джон Болтън заяви, че САЩ няма да изтеглят войските си от Сирия, докато не се постигне споразумение с Турция за защита на кюрдите.", "date": "2019.01.10", "title": "Чавушоглу: Плановете на Анкара за нова военна операция в Сирия не са свързани с изтеглянето на американските войски"}
{"url": "https://www.faktor.bg/bg/articles/novini/svyat/ruski-naemnitsi-pomagat-da-badat-potushavani-protesti-v-sudan", "text": "В суданската столица Хартум са били забелязани рускоговорящи наемници и това поражда тревога, че Кремъл участва в укрепването на автократичния режим на президента Омар ал Башир, пише днес The Times. Тези съобщения и съответните снимки се появяват на фона на засилването на антиправителствените протести: президентът се сблъсква с най-сериозната заплаха за своята военна диктатура от момента, в който, преди 30 години той превзе властта, коментира изданието. Според източници на вестника, става дума за наемници от ЧВК \"Вагнер\", които провеждат стратегическо и практическо военно обучение на разузнаването и специалните сили на президента Башир. В съседната на Судан Централноафриканска република са разположени стотици наемници от ЧВК \"Вагнер\", а през миналата година те също провеждаха обучения на военни\", припомня вестника и добава, че заради разследване на тази дейност трима руски журналисти бяха убити. Джонатан Хъдсън твърди, че между 26 и 31 декември 2018 година те са участвали в разгонването на протестиращите срещу президента, както и че близо 500 руски наемници са били забелязани в Судан, близо до границата с ЦАР. Кремъл два пъти е приемал Башир, който се съгласи да помогне на президента Путин за реализацията на неговите амбиции да разшири влиянието на Русия в Африка. Башир, който задочно е осъден от Международния съд за военни престъпления има нужда от влиятелни съюзници, тъй като изпада във все по-голяма изолация. Срещата му с Башар Асад е стъпка в посока Русия, която предоставя военна помощ от Хартум до Дамаск.", "date": "2019.01.10", "title": "Руски наемници помагат да бъдат потушавани протести в Судан"}
{"url": "https://www.faktor.bg/bg/articles/bakoyani-tsipras-osiguri-mnozinstvo-za-prespanskiya-dogovor-i-dovede-kamenos-do-otchayanie", "text": "Дора Бакояни, влиятелен член на опозиционната „Нова Демокрация“ и бивш министър на външните работи, който по своето време блокираше членството на Македония в НАТО през 2008-а, подчерта пред гръцкия ТВ канал „Скай“, че премиерът Алексис Ципрас вече е осигурил 151 гласа за Преспанския договор и не му трябва подкрепата на коалиционния партньор Панос Каменос, предава скопското електронно издание „Фактор“, цитирано от \"Фокус\". „Ципрас осигури мнозинство за Преспанския договор и това доведе Каменос до отчаяние“, заяви Бакояни. Министърът на отбраната и лидер на „Независимите гърци“ (АНЕЛ) се закани на Ципрас, че ще напусне правителството, когато дойде време да се ратифицира договора за името между Атина и Скопие. Бакояни обясни думите на Каменос с това, че той не може да понесе факта, че решенията на Ципрас и СИРИЗА вече не зависят от него. „Скоро ще чуем плачливо изявление на министъра на отбраната, защото той няма друг избор, няма партия зад себе си. Той е в състояние на отчаяние и накрая ще преосмисли нещата“, обясни бившият външен министър на Гърция.", "date": "2019.01.10", "title": "Дора Бакояни: Ципрас осигури Преспанския договор и доведе Каменос до отчаяние"}
{"url": "https://www.faktor.bg/bg/articles/novini/balgariya/rumen-radev-izprati-pismo-za-paket-mobilnost-do-tayani", "text": "Румен Радев изпрати писмо до председателя на Европейския парламент Антонио Таяни по повод проблемите с т. нар. пакет \"Мобилност\", съобщиха от прессекретариата на президента. „Пакетът Мобилност 1 и измененията на съществуващите директиви и регламенти предизвикаха бурни реакции през изминалата година. Дискусии се водиха както на ниво засегнати държави членки, така и на ниво Европейска комисия, Европейски парламент и Съвет на ЕС. Предложените към днешна дата за гласуване текстове са несправедливи за България. Предвидените законодателни промени са в разрез с устоите на единния европейски пазар и нарушават принципите за свободното движение на стоки, хора, услуги и капитали в рамките на Общността“, заявява в писмото си до Антонио Таяни българският президент. Според държавния глава Румен Радев, формираният общ подход по текстовете в Пакета Мобилност 1 и включените мерки дискриминират българския транспортен бранш. „България ще претърпи сериозни загуби и икономическото ѝ изоставане от останалите страни-членки ще се задълбочи. Тежкотоварният автомобилен бизнес в България има огромно значение за икономиката на нашата страна, както като принос към брутния вътрешен продукт, така и като трудова заетост“, пише още Румен Радев. В писмото си българският държавен глава заявява, че застава зад исканията на българските автомобилните превозвачи. „Изразявам своята подкрепа към тяхната позиция. Справедливите им искания следва да бъдат разгледани, а внесените от българска страна законодателни предложения по Пакета Мобилност 1 – отчетени“, категоричен е в писмото си президентът Радев. Държавният глава изразява своята убеденост, че Пакетът Мобилност 1 ще бъде финализиран на основата на справедливи и балансирани решения, като се зачетат основните принципи на ЕС и правилното функциониране на Европейския вътрешен пазар.  В протеста в Брюксел, който приключи преди минути, се включиха около 600 български превозвачи и техни колеги от Румъния. Протестът беше мирен, нямаше затворени улици или затруднения в движението в белгийската столица. Превозвачите ни излязоха на протест в деня, в който заседава европейската транспортна комисия, която обсъди мерките в пакета „Макрон“. На площад „Люксембург“ в Брюксел превозвачите ни подкрепиха депутати, евродепутати от всички политически семейства, както и транспортният министър Росен Желязков.", "date": "2019.01.10", "title": "Румен Радев изпрати писмо за пакет \"Мобилност\" до Таяни"}
{"url": "https://www.faktor.bg/bg/articles/novini/svyat/arestuvaha-v-rpryak-efir-turski-hodzha-ubiets-iznasilval-detsa", "text": "Членовете на \"най-ужасяващото семейство\" в Турция бяха арестувани в пряк ефир, съобщават водещи турски вестници. В. \"Хюриет\" уточнява, че основният заподозрян Тунджер Устаел е обвинен в извършване на редица убийства, в мъчения и сексуални посегателства над деца. Останалите лица, които са вярвали в свръхестествените способности на Устаел, са заподозрени в оказване на съдействие на Устаел и прикриване на престъпленията му. Седемте членове на семейството, което шокира цяла Турция през последните седмици, бяха арестувани по време на предаване за разследвания на водещата Мюге Анлъ, излъчвано по частната телевизия АТВ. Тунджер Устаел и съпругата му Емине Палу са били арестувани вчера в телевизия АТВ. Двамата са били гости в предаването на Анлъ. Зрителите в залата са аплодирали полицията при арестите на заподозрените. Малко по-късно полицията е нахлула в дома на семейство Палу и е задържала още петима членове на семейството. Предаването на Анлъ е било гледано от милиони зрители в Турция, отбелязват \"Хюриет\" и \"Сабах\". Часове след арестите на членовете на клана Палу прокуратурата в Коджаели наложи забрана за излъчване на новини за разследването, информира \"Хюриет\", цитиран от БТА. Изданието пише, че Тунджер Устаел се е оженил за Емине Палу през 2008 г. Той се е представил пред семейството като \"ислямски ходжа, който може да контролира джинове\". Повечето членове на фамилията Палу са станали последователи на Устаел, а личността му е била издигната в култ. Междувременно Тунджер Устаел е извършил най-малко три убийства и е изнасилил най-малко четири деца. По време на сагата, продължила повече от десетилетие, срещу Устаел е било повдигнато само едно единствено обвинение в неправомерно придобиване на имущество. Много по-тежките обвинения в убийство и педофилия срещу него са били свалени през 2014 г., след като членове на фамилия Палу са свидетелствали в негова защита. Разследването на неразкритите убийства е било възобновено, след като двама членове на фамилията Палу са гостували в предаването на Мюге Анлъ миналия месец. Трима членове на семейството в момента се намират в психиатрични клиники, информира \"Хюриет\". В. \"Сабах\" пише, че развитията, свързани със семейство Палу, които са били излъчвани в продължение на седмици по телевизия АТВ са били следени от зрители в цяла Турция. Темата за \"най-ужасяващото семейство в Турция\" е била най-дискутираният въпрос в социалните мрежи. Прочети още на: https://www.dnes.bg/balkani/2019/01/10/v-turciia-arestuvaha-chlenove-na-nai-ujasiavashtoto-semeistvo.398766", "date": "2019.01.10", "title": "Арестуваха в пряк ефир турски ходжа-убиец, изнасилвал деца"}
{"url": "https://www.faktor.bg/bg/articles/viktor-orban-iskam-da-vidi-mnozinstvo-na-antiimigratsionnite-partii-v-ep", "text": "Унгарският премиер Виктор Орбан заяви в четвъртък, че иска да види мнозинство на антиимиграционните партии в Европейския парламент по-късно тази година, което, както увери той, ще доведе до подобни промени и в европейските институции, предава Reuters. Целта на Будапеща е първо да осигури антиимиграционно мнозинство в ЕП, след това в Европейската комисия, а по-късно, когато националните избори променят политическия пейзаж на континента, и на Европейския съвет, където националните лидери взимат най-важните решения за Съюза, заяви Орбан на пресконференция в унгарската столица.„Не бива да отричаме, че Еманюел Макрон е важна фигура, нещо повече, той е лидер на проимиграционните сили. Нищо лично, това е въпрос за будещето на нашите държави. Ако това, което той иска да осъществи в контекста на миграцията, бъде извършено в Европа, това ще бъде лошо за Унгария и затова аз съм длъжен да се боря с него“, заяви Орбан.", "date": "2019.01.10", "title": "Орбан: Искам мнозинство на антиимиграционните партии в ЕП"}
{"url": "https://www.faktor.bg/bg/articles/lukashenko-zaplashi-rusiya", "text": "\"Русия може да загуби единствения си съюзник в западната посока в лицето на Беларус, ако страните не успеят да постигнат споразумение за компенсация във връзка с данъчната маневра в петролния сектор\". Това заяви президента на Беларус Александър Лукашенко, цитиран от ТАСС. Както Лукашенко отбеляза, липсата на споразумения с Русия по този въпрос няма да бъде катастрофа за страната му. „Ако ръководството на Русия избере такъв път на движение и загубата на единствения си съюзник в западната посока, това е неин избор. Не можем да ги насилваме\", обясни той.  Беларуският лидер призова правителството на републиката да намери други \"надеждни източници\", за да компенсира загубите на беларуския бюджет, свързан с Русия. В същото време Лукашенко подчерта, че спечелването на допълнителни 400 милиона долара за Беларус не е проблем. През декември миналата година Лукашенко заяви, че според неговите изчисления загубата на Минск поради руските данъчни промени в петролната индустрия през следващите години ще бъде 10,5 млрд. долара. В същото време той се оплака, че Москва отказва да изплати компенсация на Минск. Законът за приключване на данъчната маневра в руската петролна индустрия бе приет от Държавната дума през лятото на 2018 година. Това предполага постепенно премахване на митото за износ на нефт и газ с едновременно увеличение на данъка за добив на минерали до 2024 г. Досега Беларус е купувала руско гориво на цените на вътрешния пазар, които се формират на базата на световните цени минус транспортните разходи и експортните мита.", "date": "2019.01.10", "title": "Лукашенко предупреди Русия: Ще загубите единствения си западен съюзник!"}
{"url": "https://www.faktor.bg/bg/articles/zhalti-zhiletki-shte-protestirat-vav-velikobritaniya", "text": "Британско движение призова за национална демонстрация срещу бюджетните икономии, което да се проведе в Лондон в събота Организацията \"Национално събрание\" приканва участниците да носят жълти жилетки. Във Фейсбук е създадена страница на събитието, а до момента готовност за участие са заявили 1700 души. Други организации, които критикуват бежанската политика на правителството, също се присъединяват към призива за демонстрация на 12 януари. Досега британските \"жълти жилетки\" не са особено активни. Някои от тях обаче бяха разкритикувани за отправени обиди и заплахи срещу журналисти и депутати в близост до сградата на британския парламент, където продължават дебатите по споразумението за Брекзит.", "date": "2019.01.10", "title": "\"Жълти жилетки\" и във Великобритания"}
{"url": "https://www.faktor.bg/bg/articles/buferniyat-parking-na-metroto-pri-natsionalniya-stadion-shte-zaraboti-prez-avgust", "text": "\"Буферен паркинг със 193 места ще заработи през август на метростанция \"Стадион Васил Левски\". Ремонтът и довършителните работи започват през февруари\". Това заяви шефът на Центъра за градска мобилност Християн Петров.  Обектът ще бъде ремонтиран от фирма \"Калистратов груп\" ООД за 6 месеца, стойността е 2 млн. лева. ЦГМ стопанисва буферните паркинги от миналата година по решение на Столичния общински съвет (СОС). В програмата за 2019 г. е предвидено да се ремонтират подземният паркинг на Централна гара и един надземен в район \"Надежда\".  ЦГМ стопанисва 10 обществени надземни паркинги и 4 подземни буферни - на метростанция \"Джеймс Баучер\" с 577 паркоместа, на \"Цариградско шосе\" с 1253 места и два на метростанция \"Бели Дунав\" съответно с 349 и 118 места. В работни дни заетостта им достига 100%, средно 80 на сто, обясни Петров.  Центърът за градска мобилност ще ремонтира и тротоари в града за 2 млн. лева. Към момента е възстановена тротоарната настилка на ул. \"Странджа\" между \"Александър Стамболийски\" и \"Тодор Александров\", работи се по тротоарите на \"Лайош Кошут\" и \"Братя Миладинови\", а през годината ще се ремонтират \"Княз Борис Първи\", \"Цар Самуил\" и ул. \"Лозенец\", уточни Румяна Милова, шеф на Дирекция „Паркинги и гаражи“.", "date": "2019.01.10", "title": "Буферният паркинг на метрото при стадион \"Васил Левски\" ще бъде отворен през август"}
{"url": "https://www.faktor.bg/bg/articles/mladezhite-na-vmro-na-protest-pred-frenskoto-posolstvo-v-sofiya", "text": "Младежката организация на ВМРО подкрепя протеста на превозвачите в Брюксел с демонстрация пред френското посолство в София. Демонстрантите носят плакати с надпис: „Спрете пакета Мобилност, спасете свободната търговия“.", "date": "2019.01.10", "title": "Младежите на ВМРО на протест пред френското посолство в София"}
{"url": "https://www.faktor.bg/bg/articles/novini/balgariya/anton-todorov-liderat-na-mladite-sotsialisti-v-kazanlak-predstavya-viziya-za-balgariya-s-300-km-v-chas-pod-zvuchite-na-chalga-video", "text": "Видео клип в социалните мрежи показва, как младите социалисти в община Казанлък разбират и прилагат „Визия за България”. На видеото лидерът на младежкото БСП в града на розите Георги Михов демонстрира, как в нощно време, под яките звуци на долнопробна чалга издува автомобила си до 300 км. в час. Младият социалист сам се хвали за това. Вероятно така смятат да прилагат и „Визия за България”, коментира с ирония политологът Антон Тодоров, който публикува скандалния клип на страницата си. Представящият се като джигит, над закона Георги Михов е известен в Казанлък като шофьора на Васил Самарски, бивш председател на областния съвет на БСП Стара Загора, бивш председател на общинския съвет на община Казанлък. В момента е председател на читалище „Искра” в Казанлък,  в района всички го знаят като човека на Драгомир Стойнев, който е негов политически покровител. Докато беше министър на икономиката Стойнев вкара Самарски в ръководството на мини „Марица-изток”. Сега в града на розите се говори, че Георги Михов вече е в делови отношения със Самарски, строят заедно обект в града.", "date": "2019.01.10", "title": "Антон Тодоров: Лидерът на младите социалисти в Казанлък представя „Визия за България” -  с 300 км в час, под звучите на чалга (видео)"}
{"url": "https://www.faktor.bg/bg/articles/ukrainski-oligarsi-tryabvalo-da-poluchat-ot-manaford-dannite-ot-sondazhite-za-prezidentskite-izbori-v-sasht", "text": "Двама украински олигарси са били крайните получатели на данни от социологически проучвания, които Пол Манафорт, бившият директор на предизборната кампания на Доналд Тръмп през 2016 г., е дал на свой познат руснак. Това съобщи вчера Си Ен Ен, цитирайки осведомен източник, предаде Франс прес. Серхий Льовочкин и Ринат Ахметов, двама украински проруски олигарси, са платили милиони долари на Манафорт по времето, когато е вършил лобистка работа. Тези плащания, изглежда, са спрели през 2015 г., но Манафорт е писал на счетоводителя си през 2016 г., че очаква хонорари в размер на 2,4 милиона долара за работата си, свързана с Украйна, предаде БТА. Говорител на Манафорт заяви пред Си Ен Ен, че парите, които е очаквал, не са били плащане за социологическите данни. Той добави, че сондажите са били стар ангажимент, който Манафорт е поел, преди да започне работа в екипа на Тръмп. Бившият директор на предизборната кампания на кандидата на Републиканската партия за президент на САЩ призна във вторник, че е предоставил резултатите от сондажите на Константин Килимник, руски политически консултант, за когото се смята, че има връзки с руското разузнаване. Ахметов е един от най-богатите хора в Украйна и е спонсорирал проруската Партия на регионите. Льовочкин е заемал висши постове по времето на проруския президент Виктор Янукович.", "date": "2019.01.10", "title": "Украински олигарси платили милиони на Манафорд за лобизъм преди президентските избори в САЩ"}
{"url": "https://www.faktor.bg/bg/articles/prebitiyat-vav-voyvodino-komandos-shte-bade-izpisan-do-10-dena", "text": "\"До 10 дни ефрейтор Валентин Димов, който вчера претърпя операция на счупената лява скула, ще бъде изписан. Изкарал е нощта добре, няма усложнения\", заяви пред \"24 часа\" управителят на МБАЛ \"Св. Панталеймон\" доц. Петко Недев. В лечебното заведение командосът постъпи по свое желание, след като имаше затруднения с дъвченето заради побоя от братята роми Асен и Борис Пакетови.", "date": "2019.01.10", "title": "Пребитият във Войводино ще бъде изписан до 10 дни"}
{"url": "https://www.faktor.bg/bg/articles/novini/svyat/business-insider-deutschland-putin-otnovo-pretendira-za-glavno-deystvashto-litse-na-balkanite", "text": "Ситуацията със Западните Балкани остава сложна, пише днес германското издание Business Insider Deutschland.  Държавите от Западните Балкани ще бъдат обезсилени, ако не получат мащабна финансова подкрепа от ЕС, цитира изданнието Душан Релжич от германския фонд \"Наука и политикя\". По думите му, за балканските старни ще бъде \"крайно трудно да запазят политическа и икономическа стабилност\". \"При това, в последните месеци се задълбочава старият конфликт между Сърбия и Косово в него отвото участва старият \"защитник\" на Сърбия - Русия.  \"Русия смята Сърбия за свой протекторат и съобразявайки се със стратегическите си интереси иска да блокира интеграцията на Западните Балкани в ЕС. Затова поддържа тесни връзки и със сърбите в БиХ, а Кремъл винаги е готов да задълбочи военното сътруднимчество със Сърбия. Затова в конфликта с Косово Кремъл явно поддържа Белград, именно сега, когато Косово обяви, че ще създаде своя армия. Тя дори поиска в Съвета за сигурност на ООН решението незабавно да бъде отменено. А какво прави ЕС? ЕС се колебае и протака\", пише авторът. През 90-те години на Запада му беше сравнително лесно. Москва беше отслабена след разпада на СССР, а САЩ, единствената останала свръхдържава, преживавеше икономически бум. Мнозина бяха убедени, че бъдещето принадлежи на Запада, включително и на Балканите, припомня изданието. Сега обаче Путин отново претендира за главно действащо лице в региона, а ЕС е склонен да решава собствените си многобройни вътрешни проблеми, вместо да се занимава с интеграцията на Западните Балкани.", "date": "2019.01.10", "title": "Business Insider Deutschland: Путин отново претендира за главно действащо лице на Балканите"}
{"url": "https://www.faktor.bg/bg/articles/haralan-aleksandrov-1-3", "text": "2019-а ще е година на промени. Това каза пред БНР социалният антрополог доц. Харалан Александров. Според него обикновеният човек е поставен пред много тежък избор - да намери групата, към която принадлежи. Хората отчаяно търсят принадлежност, смята той. „Премиерът Борисов има интуиция да разпознава и разчита протестите. В България който не е протестирал, той не е получил това, което иска. Протестират всички на практика“, коментира Александров. „Оказва се, че има буквално паралелна система на взимане на решения, която е корективна спрямо основната система и при която протестиращите успяват да се доберат до центъра на властта, той е доста персонализиран – Бойко Борисов, и той реагира, като полага усилия да намери решение, което ако не да реши устойчиво проблема, то поне да намали напрежението. България е добър пример за това, че е възможно такъв тип кризисно функциониране, но същевременно е пример за това, че не се решават в дълбочина проблемите“, посочи още той. Социалното недоволство е основата на политическите промени, каза Александров. По думите му тази ситуация в огромна степен ще предопредели динамиката и резултатите от европейските избори. Той подчерта, че проблемът не е само в България и затова вълната минава през целия свят: „Никой не е измислил какво да прави с толкова сложно, фрагментирано, диференцирано общество, което постоянно генерира нови борби по интереси. Това, което се случва в днешния свят, който е изключително сложен, много забързан, под все по-силен натиск за ускоряване, който е както технологичен, така и пазарен, с много голямо влияние на международните корпорации, се случва системна промяна. Установените механизми, каналите, по които тече комуникацията и представителството, спират да бъдат достатъчно успешни. Оказва се, че все повече групи в един много пъстър свят започват да се чувстват непредставени\", посочи социалният антрополог. \"Това усещане и усещането, че никой не защитава интересите им, се разпростира много бързо не само през социалните медии, а поради нарастващите глобални неравенства и достъпът до информация за това какво се случва в света. Аз бих го разглеждал като системен проблем. Установеният механизъм за управление на този процес не работи достатъчно добре и „парата“ намира място да излезе не през клапаните, създадени за тази цел, а през пролуките на системата, при което произвежда доста остър звук. … Този тип представителство изглежда ефектно, то е медийно и зрелищно, но е доста крехко. Това е нов механизъм, който възниква в движение и още не е канализиран. Предстои да се канализира по някакъв начин“, обясни социалният антрополог. Според него в този преходен период, докато това се случи, протестите ще бъдат ежедневие. През протеста специфичните групи по интереси дават обратна връзка на управлението\", добави Александров. Протестите имат кратковременен ефект, но той е успокояващ, смята социалният антрополог. По думите му това ще доведе до развиване на нови сетива на политическата класа.", "date": "2019.01.10", "title": "Харалан Александров: Борисов има интуиция да разпознава и разчита протестите"}
{"url": "https://www.faktor.bg/bg/articles/tsipras-ne-mozhem-da-ratifitsirame-integratsiyata-na-makedoniya-v-nato-ako-prespanskiyat-dogovor-ne-e-vlyazal-v-sila", "text": "Процесът на ратификация на Договора от Преспа в Гърция ще започне веднага след завършването на конституционните промени в Македония, а протоколът за НАТО ще бъде ратифициран по-късно заради технически причини, заяви в интервю пред местната телевизия Open TV гръцкият премиер Алексис Ципрас, който описа детайлно последните ходове, които правителството ще предприеме, след като договора влезе в сила в Скопие, предава скопското електронно издание „Нетпресс“. Според неговите очаквания, гръцките депутати ще гласуват за ратификацията на споразумението още през този месец. Ципрас изрази увереност, че в парламента ще има мнозинство както за Преспанския договор, така и за доверие в правителството, но се надява коалиционният партньор на СИРИЗА („Независимите гърци“) да не напуснат правителството. Премиерът подчерта, че Панос Каменос няма да е причина за евентуално падане на властта заради Договора от Преспа. Ако не получи подкрепа от коалиционните си партньори, Ципрас е готов сам да поиска вот на доверие на кабинета му. „Имам намерение, след като промените бъдат приети в Парламента в Скопие, и когато Министерството на външните работи бъде информирано, да предам веднага резултатите на президента на страната, председателя на парламента и на партиите“, подчерта гръцкият министър-председател. Те трябва да имат представа какви промени са направени, дали е спазена рамката на договора, който подписахме, а след това да намерим съгласие председателя на парламента да започне процеса“, добави Ципрас, като според него на Македония ще й бъде нужна по-малко от една седмица, за да информира Гърция. Във връзка с второто задължение на Гърция по отношение на протокола за членство на Скопие в НАТО, министър-председателят каза, че всичко зависи от процесите в самия Алианс. „Това ще се случи по-късно, но не много по-късно, по технически причини, защото не можем да ратифицираме интеграцията в НАТО, ако договорът не е влязъл в сила със съгласието на гръцкия парламент“, обясни още Ципрас. Що се отнася до неговата среща с германския канцлер Ангела Меркел и нейната подкрепа за Преспанския договор, Ципрас подчерта, че „всяка разумна личност в Европа ще подкрепи договора“.", "date": "2019.01.10", "title": "Ципрас: Не можем да ратифицираме интеграцията на Македония в НАТО, ако Преспанският договор не е влязъл в сила"}
{"url": "https://www.faktor.bg/bg/articles/transportnata-komisiya-v-ep-poryaza-bg-prevozvachi-othvarli-kompromisniya-variant-po-paketa-makron", "text": "Транспортната комисия на Европейския парламент отхвърли поискания от България компромисен вариант по пакета \"Мобилност\". Евродепутатите приеха, че превозното средство трябва да се връща в отправната точка на всеки четири седмици, както и, че превозвачите не могат да спят в кабините, а трябва да нощуват в хотел, предаде БНР. Гласуването става, докато пред сградата се провеждаше масов протест против пакета \"Макрон\"", "date": "2019.01.10", "title": "Транспортната комисия в ЕП попари БГ-превозвачи -  отхвърли компромисния вариант по пакета \"Макрон\""}
{"url": "https://www.faktor.bg/bg/articles/rumen-petkov-dokladat-na-karakachanov-za-zakupuvane-na-f-16-e-povod-za-vot-na-nedoverie", "text": "Докладът на Каракачанов за закупуване на  F-16 e повод за вот на недоверие, заяви лидерът на АБВ Румен Петков в позиция, разпространена днес от партията. „Министрите  Каракачанов и Караниколов пишат доклад до министър-председателя. В този доклад могат да бъдат посочени пет аргумента за прекратяване на процедурата“, посочва той. Според него извършената проверка на окомплектоваността на получените предложения показва, че предложението на САЩ не отговаря на исканата структура и не съдържа необходимата информация. „Написано е, че се назначава политико-военна група за разглеждане на офертите, което означава, че няма никаква експертиза. В съдържанието виждаме още, че процедурата ще се провежда в условия на съобразяване със законоустановената процедура на САЩ, а в крайна сметка самолетите ще ги купуваме ние! Няколко реда по-долу в този документ се казва и, че този подход не съответства на процедурите на Министерството на отбраната“, посочи той. По думите му с този доклад разполага и опозицията в парламента. „БСП… най-накрая имат всички основания да поискат един сериозен вот на недоверие. Защото една част от досегашните им вотове бяха пародийни и укрепващи парламентарното мнозинство“. Според председателят на АБВ напрежението, на което сме свидетели ежедневно в страната, идва от самото ръководство на държавата.", "date": "2019.01.10", "title": "Румен Петков: Докладът на Каракачанов за закупуване на  F-16 e повод за вот на недоверие"}
{"url": "https://www.faktor.bg/bg/articles/sarbiya-trapni-v-ochakvane-na-putin-70-000-shte-posreshtnat-ruskiya-prezident", "text": "Руският президент Владимир Путин, който открито демонстрира своите топли отношения към сърбите, пристига на посещение в Белгард на 17 януари. Той ще бъде посрещнат пред храма \"Свети Сава\" в сръбската столица от над 70 000 души, пише белградският вестник \"Новости\".  Посрещането ще бъде организирано от неправителствения сектор, от патриотични организации, с очаквана подкрепа от управляващата Сръбска прогресивна партия /СПП/, пише вестникът.Планирано е участниците да се съберат на Площада на републиката и да тръгнат заедно към \"Свети Сава\", където ще посрещнат руския президент. \"Идеята на организаторите е по този начин да изразят уважение към руския президент, който има големи заслуги за утвърждаването на приятелските връзки между двете братски държави, както и благодарност към най-голямата славянска страна за подкрепата й на международната арена, когато става въпрос за териториалната цялост на Сърбия\", посочва \"Новости\". Вестник \"Данас\" пише по темата, че управляващата СПП организира митинга, като от централата на партията до общинските организации на СПП са изпратени \"квоти\" и например на \"прогресивните\" в Ниш е наредено да изпратят на мигинта в столицата около 3000 души, а на тези в Крагуевац - 2500. Очаква се пристигането на около 1000 автобуса от много части на Сърбия. Огромното мнозинство ще бъде снимано с дронове, \"за по-късна употреба с маркетингови цели\", обясняват събеседниците на \"Данас\". Източници на вестника подчертават, че главната цел на организаторите на митинга не е да изразят пожелание за добре дошъл на руския президент, а намерението на президента и лидер на СПП Александър Вучич е да \"нанесе контраудар на опозицията\". В този контекст те напомят, че опозицията е обявила, че ще организира демонстрации ден по-рано, на 16 януари, на годишнината на убийството на косовския сръбски лидер Оливер Иванович, както и че продължават съботните протести на опозицията в Белград и в други градове. \"Вучич иска да покаже силата на \"прогресивните\", като покойния президент на Сърбия и на Социалистическата партия Слободан Милошевич, който организира контрамитинг в Белград през декември 1996 г., по време на студентските демонстрации\", посочват събеседници на \"Данас\" от сръбската политическа сцена. Отделни източници твърдят, че е \"почти сигурно\", че Путин и Вучич ще посетят заедно село Банстол в областта Срем, чиито жители стоят църква, известна сред народа като \"църквата на Путин\"", "date": "2019.01.10", "title": "Сърбия тръпне в очакване на Путин - 70 000 ще го посрещнат"}
{"url": "https://www.faktor.bg/bg/articles/novini/svyat/v-sasht-povdignaha-obvinenie-sreshtu-svarzana-s-kremal-ruska-advokatka", "text": "Свързаната с Кремъл руска адвокатка Наталия Веселницкая, която през 2016 година е имала среща със сина на Доналд Тръмп по време на президентската кампания, е обвинена в препятствие на американското правосъдие, съобщава The New York Times. Федералната прокуратура е обвинила Веселницкая, че е попречила на разследване на пране на пари, в което е бил въвлечен влиятелен руски бизнесмен и неговата инвестиционна фирма. Делото за пране на пари не е пряко свързано с темата на срещата между сина на Тръмп - Доналд и Веселницкая, но възражда темата за това използвал ли е Кремъл адвокатката за връзка с предизборния щаб на Тръмп, пише вестникът. Обвинението се базира на ролята, която клиентите на Веселницкая - Prevezon Holdings и нейният собстевинк Денис Кацив са играли в схемата за пране на придобити по незаконен път пари. В обвинението се отбелязва, че Веселницкая тайно е сътрудничила с високопоставен руски прокурор, съобщава The New York Times и припомня, че самата адвокатка е признала в интервю за NBC News, че не е \"просто частен адвокат, а източник на информация за генералния прокурор на Русия Юрий Чайка\". Изданието припомня, че схемата на руското мошеничество е разкрита от убития в руски затвор адвокат Сергей Магнитски.", "date": "2019.01.10", "title": "В САЩ повдигнаха обвинение срещу свързана с Кремъл руска адвокатка"}
{"url": "https://www.faktor.bg/bg/articles/zapochna-protestat-na-prevozvachite-v-bryuksel", "text": "Започна протестът на превозвачите ни в Брюксел, съобщи Канал 3. Около 360 са протестиращите, идващи от България, очаква се към тях да се присъединят над 100 превозвачи, живеещи в района на белгийската столица или пътуващи със собствен превоз. С българските превозвачи ще протестират и около 260 техни румънски колеги. В протестните действия ще се включат и 10 камиона, които ще бъдат позиционирани на около 500 метра от мястото на протеста. Протестиращите ще се придвижат от там до площад „Люксембург“. Протестът е мирен, не се предвижда затваряне или блокиране на улици. Превозвачите настояват да отпадне задължението за връщане на камионите на всеки 4 седмици до държавата на регистрация на фирмата, както и забраната водачите да прекарват 45-часовата си почивка в кабината на камионите.", "date": "2019.01.10", "title": "Започна протестът на превозвачите в Брюксел"}
{"url": "https://www.faktor.bg/bg/articles/novini/svyat/zaradi-amerikanskite-sanktsii-ruskoto-aviatsionno-stroitelstvo-ne-razpolaga-veche-s-neobhodimi-materiali", "text": "Заради американските санкции руското авиационно строителство не разполага вече с материали необходими за композитните крила на нов руски пътнически самолет, съобщава \"Комерсант\". В американския санкционен списък ка включени АО \"Аерокомпозит\" и \"Ростех\", на които е забранено да бъде продавана продукция с двойно предназначение и американската фирма производител Hexcel и японската Toray Industries са прекратили доставките в Русия на компонентите, неоходими за създаването на удължено композитно крило. Запасите са достатъчни само за още 6 самолета, казал пред \"Комерсант\" източник от авиостроителната индустрия.", "date": "2019.01.10", "title": "Заради американските санкции руското авиационно строителство не разполага вече с необходими материали"}
{"url": "https://www.faktor.bg/bg/articles/arestuvaha-mazh-v-avstraliya-za-podozritelnite-pratki-do-diplomaticheski-misii", "text": "олицията в Австралия арестува мъж във връзка с изпращането на 38 подозрителни пакета с вероятно опасни вещества до чуждестранни консулства в градовете Мелбърн, Канбера и Сидни, предаде \"Асошиейтед прес\". 48-годишният мъж е задържан в дома си в Шепартън, щата Виктория, снощи и е обвинен в изпращането на опасни пратки по пощата, съобщи полицията. Той трябва да се яви пред съд в Мелбърн днес. Около 10 дипломатически мисии, повечето в Мелбърн, съобщиха вчера за получаване на подозрителни пакети, на някои от които било изписано \"азбест\". Сред получателите са мисии на САЩ, Великобритания, Индия, Южна Корея, Пакистан, Израел, Швейцария и Гърция. По-рано, в понеделник, бе открита и отстранена подозрителна пратка до аржентинското консулство в Сидни.", "date": "2019.01.10", "title": "Арестуваха мъж в Австрия за подозрителните пратки до дипломатически мисии"}
{"url": "https://www.faktor.bg/bg/articles/s-obshta-programa-salvini-i-kachinski-shte-spasyavat-evropa", "text": "Италианският вицепремиер и министър на вътрешните работи Матео Салвини предложи на председателя на управляващата в Полша консервативна националистическа партия \"Право и справедливост\" (ПиС) Ярослав Качински \"обща програма\" за Европа в светлината на изборите за Европейски парламент през май, предаде \"Франс прес\". Такава програма все още не съществува, призна Салвини, лидер на италианската крайнодясна партия \"Лига\", на пресконференция след срещата си с Качински в края на своето посещение в Полша вчера. Двамата са \"силните хора\" в управлението съответно в Италия и Полша. Салвини определи разговора си с Качински като \"дълъг, позитивен и конкретен\" и увери, че са постигнали съгласие \"по 90 процента\" от нещата. Темата за санкциите срещу Русия - потенциален източник на разногласия, тъй като италианският вътрешен министър се съмнява в тяхната ефективност - не бе обсъдена, призна обаче той. \"Предложих да надмогнем различията между партиите, различията, дължащи се на географията и културната традиция, договор за Европа, пакт за Европа, който все още не съществува, не съм дошъл с вече готов продукт\", каза Салвини. Той обеща програмата да бъде представена в скоро време, тъй като \"е по-добре (пактовете) да бъдат представяни преди, а не след изборите\". Надявам се да бъде съюзът между \"всички тези, които искат да спасят Европа\", да заеме второ или дори първо място на изборите за Европейски парламент, заяви италианският вътрешен министър. Той повтори позицията си, че е \"дошло време френско-германската ос да бъде заменена от италианско-полска\", и нарече \"истинските евроскептици\" онези, които са управлявали ЕС през последните години.", "date": "2019.01.10", "title": "С \"обща програма\" Салвини и Качински ще спасяват Европа?"}
{"url": "https://www.faktor.bg/bg/articles/novini/balgariya/gkpp-kulata-ostava-zatvoren-zaradi-loshoto-vreme-v-gartsiya", "text": "Десетки товарни автомобили с маса над 3.5 тона от вчера изчакват край Благоевград заради въведената от властите забрана за влизане в южната ни съседка поради снеговалежа в Гърция. Вчера по обяд гръцките власти спряха влизането в страната на товарни автомобили с маса над 3.5 т., пред ГКПП Кулата-Промахон се образуваха огромни опашки, което наложи спирането им на паркинги в благоевградска и съседните области. „Поради влошени метеорологични условия на територията на Република Гърция и ограничаване на движението на МПС над 12 т. от гръцка страна през ГКПП „Кулата“, започва поетапно спиране на тежкотоварните автомобили над 12 тона по Северната скоростна тангента и АМ \"Струма\" за областите: София, Перник, Кюстендил, Благоевград, в посока Кулата”, съобщиха от АПИ. Тази сутрин Благоевград осъмна с 10-ина сантиметрова снежна покривка. Снеговалежът край Петрич е много по-обилен, отново натрупа над 50 сантиметра нов сняг.", "date": "2019.01.10", "title": "ГКПП- Кулата остава затворен заради лошото време в Гърция"}
{"url": "https://www.faktor.bg/bg/articles/kalfin-chista-ekzotika-e-ministar-da-uchastva-v-protesta-v-bryuksel", "text": "Под прозорците на Европейския парламент непрекъснато има протести. При нас екзотиката е, че министър ще участва в протеста на превозвачите в Брюксел. Това едва ли ще доведе до нещо. Ако България иска да защити своя интерес, мястото е в Съвета, където са страните членки и по-лесно може да се блокира този пакет. Това коментира в сутрешния блок на БНТ бившият външен министър и бивш евродепутат Ивайло Калфин.  Българското правителство трябваше да обвърже този въпрос с друг важен въпрос, примерно темата за командированите работници, която бе важна за Франция и Холандия и която ние подкрепихме по време на българското европредседателство. Сега няма с какво да защитим нашите интереси, смята Калфин.  „В Съвета непрекъснато се въртят около 200-300 досиета по различни теми и всяка държава показва кое за нея е важно, кое е важно за другите страни, а не да се хване за едно единствено досие и да работи по него”, допълни той.  По думите му блокирането на пакета става по-лесно в Съвета, а не в Европарламента, където има 760 депутати и трябва подкрепата на половината от тях. Това значи, че всеки български евродепутат трябва да осигури подкрепа от 20 свои колеги.  Според Калфин трябва да търсим подкрепа, ако управляващите и евродепутатите успеят втори път, темата ще отиде в следващия Европарламент.  Калфин изрази съжаление, че темата за пакет \"Мобилност\" не е била засегната по време на Българското европредседателство, както и тази за ограничаване на вредните емисии при производство на електроенергия, където страната ни отново е в губеща позиция.", "date": "2019.01.10", "title": "Калфин: Чиста екзотика е министър да участва в протеста в Брюксел"}
{"url": "https://www.faktor.bg/bg/articles/novini/balgariya/otkriha-uran-vav-vodata-na-oshte-dve-haskovski-sela", "text": "Откриха уран във водата на още две хасковски села, съобщиха от Регионалната здравна инспекция. Направените проби в Свирково и Дряново са показали завишени стойности и от днес със заповед на здравната инспекция е наложена забрана за пиене и готвене с вода от чешмите. От местното ВиК дружество трябва да осигурят водоноска или алтернативен водоизточник. До момента в общо шест населени места в региона, сред които и Хасково, има забрана за ползване на чешмяна вода за пиене и готвене.", "date": "2019.01.10", "title": "Откриха уран във водата на още две хасковски села"}
{"url": "https://www.faktor.bg/bg/articles/tsipras-shte-poiska-vot-na-doverie-ako-se-provali-prespanskoto-sporazumenie", "text": "Премиерът на Гърция Алексис Ципрас ще поиска вот на доверие, ако коалицията се разпадне заради Преспанското споразумение с Македония, информират IBNA и news.bg. В интервю за OPEN TV Ципрас изключва вероятността да води правителство на малцинството, ако партия \"Независими гърци\" напусне коалицията. Коалиционният партньор на СИРИЗА многократно предупреди, че ще напусне управлението, ако Ципрас внесе Преспанското споразумение в гръцкия парламент за ратифициране. Ципрас вярва, че лидерът на \"Независими гърци\" Панос Каменос няма да свали правителството, въпреки че е категорично против сделката с Македония. Министър-председателят обаче заяви ясно, че ако Каменос се оттегли от коалицията, той ще внесе предложение за вот на доверие. В случай, че Ципрас не си осигури необходимото мнозинство, за да остане на власт, той възнамерява да свика предсрочни избори. Иначе премиерът повтори намерението си да изкара целия четиригодишен мандат. \"Второто най-важно постижение на нашето правителство, след излизането от меморандума, е Преспанското споразумение\", каза Ципрас и добави, че разрешаването на дългогодишния спор е неговото завещание като премиер. Той предупреди, че ако Гърция откаже да ратифицира сделката, \"страната ще се превърне в международно посмешище\". Ципрас обяви, че предложението за ратифициране на споразумението ще бъде внесено в парламента \"най-вероятно през януари\". В средата на 2018 г. Скопие и Атина сключиха историческо споразумение за името. Македония ще бъде преименувана на Северна Македония.", "date": "2019.01.10", "title": "Ципрас ще поиска вот на доверие, ако се провали Преспанското споразумение"}
{"url": "https://www.faktor.bg/bg/articles/novini/svyat/3-metra-snyag-natrupa-v-avstriya", "text": "Лошо време в Европа. В провинция Стирия в Австрия натрупа 3 метра сняг. Много пътища остават затворени, а повече от 2 000 домакинства са без ток. Заради бурния вятър и ограничената видимост не може да им бъде оказана помощ с хеликоптер.  В Алпите беше обявена най-високата  степен за опасност от лавини. Там освен силния снеговалеж, духат и бурни ветрове, което прави опасността още по-голяма. До следващата седмица се очаква да натрупат още 3 метра сняг.", "date": "2019.01.10", "title": "3 метра сняг натрупа в Австрия"}
{"url": "https://www.faktor.bg/bg/articles/novini/balgariya/gen-sabi-sabev-po-kriteriya-operativna-efektivnost-f-16-nyama-konkurentsiya", "text": "F-16 V е правилният избор на правителството и е предпочетен, защото се предлага с пълен пакет въоръжение и следователно така се осигуряват всички необходими способности. Грипен не се предлага с необходимото ни въоръжение. За Грипен допълнително трябва да се придобива въоръжение, което ще отнеме още време и ще доведе до нови сериозни разходи за в бъдеще. Това изтъкна по ТВ Европа генерал-майор (о.р.) Съби Събев, член на Управителния съвет на Атлантическия съвет на България. Според него това е много сериозен недостатък на шведската оферта, но ще се правят опити той да бъде компенсиран с увеличаване на броя на предлаганите самолетите - от 8 на 10, а може би и 12...!! На практика обаче тези самолети ще бъдат \"голи\". Защото повече самолети на същата цена значи те да са още по-малко оборудвани.  Така той окачестви несериозните и \"леки\" аргументи на шведската компания, с които сега се атакува избора на F-16 V.  Генералът коментира и темата за техническото превъзходство на F-16 V и защо той е по-смъртоносният самолет за противника! Като започнат преговорите със САЩ и бъдат представени от американска страна всичките необходими детайли, които засега не са известни (такава е практиката), F-16 V със сигурност ще излезе на първо място и по критерия \"Оперативна ефективност\"! Ще осигурява ли неутрална Швеция поддръжката на Грипен, в случай на военен конфликт? Как ще взаимодействаме със съседните държави от НАТО, които имат F-16, ако изберем Грипен, пита Събев? Според него има и възможност за постигане на по-добра цена и още други важни детайли около сделката.", "date": "2019.01.10", "title": "Ген. Съби Събев: По критерия „Оперативна ефективност” F-16 няма конкуренция"}
{"url": "https://www.faktor.bg/bg/articles/novini/svyat/v-tsar-shte-izgradyat-ruska-voenna-baza", "text": "Споразумение за военно сътрудничество между Русия и Централноафриканската република предвижда създаването на руска военна база в африканската страна, съобща The Insider. Веднага след подписването на докщумента в Беренго е създаден център, където войници от местната армия с помощта на руски инструктури се обучават във воденето на бой и боравене с руско оръжие. Припомняме, че в ЦАР на 31 юли бяха засреляни трима руски журналисти, разследващи дейността на частната военна компания \"Вагнер\", както и доставките на оръжие от руското Министерство на отбраната. Междувременно стана известно, че фирми на Евгений Пригожин, известен като \"готвача на Путин\" и собственик на ЧВК Е\"Вагнер\" са наети за предизборната камапния на сегашни япрезидент на ЦАР.", "date": "2019.01.10", "title": "В ЦАР ще изградят руска военна база"}
{"url": "https://www.faktor.bg/bg/articles/novini/svyat/naprezhenie-mozhe-da-bade-otmeneno-poseshtenieto-na-yaponskiya-premier-v-rusiya", "text": "Посещението на японския премиер Шинзо Абе в Русия, насрочено за 21 януари, може да бъде отложено или отменено, съобщи един от най-известните японски експерти по отношенията с Русия, политолога Ицуро Накамура, цитиран от РИА Новости В най-лошия случай може да бъде отменено посещението на японския премиер Шинзо Абе в Русия, което бе насрочено за 21 януари. Или поне отложено. Например, до май, когато Абе може да участва в икономическия форум в Санкт Петербург. Речта му пред телевизионния канал Asahi в началото на януари, както и статия от вестник Yomiuri, може да се възприемат като обида в Русия ”, смята експертът, цитиран от \"Фокус\". „Външният министър на Русия Сергей Лавров многократно е заявявал, че преговорите за мирен договор трябва да се провеждат въз основа на безусловното признаване от страна на Япония на изхода от Втората световна война. И в този случай, думите, че Япония няма да изгони руснаците от островите или ще изплати обезщетение на своите граждани, които преди това са живели на тези острови, може да се възприеме в Русия като непризнаване на изхода от Втората световна война, тъй като въпросът за компенсациите предполага незаконната окупация на островите от Русия“, припомня експертът", "date": "2019.01.10", "title": "Напрежение! Може да бъде отменено посещението на японския премиер в Русия"}
{"url": "https://www.faktor.bg/bg/articles/tsvetelin-kanchev-s-karakachanov-reshavame-na-masa-etnicheskite-problemi", "text": "Обикалял ли съм с Каракачанов ромските махали – това са твърдения на един изнервен човек, който първо каза: Той продаваше гласове…, а вчера каза: Той купува гласове. Така коментира думите на бившия депутат от ДПС Александър Методиев вчера в ефира на Би Ти Ви лидерът на \"Евророма\" Цветелин Кънчев. Той е категоричен, че никой няма право да слага всички цигани под общ знаменател. И е добре Каракачанов да уточни кои от ромите нарича „нагли цигани“ – всички или тези, които са забъркани в такива свади като във Войводиново, посочи ромският лидер.   Кънчев разкри, че познава добре вицепремиера и има добър диалог с него. Познавам се с Каракачанов добре, заедно с него сме решавали проблеми на маса. От 2003 досега няколко пъти сме сядали да решаваме етнически проблеми. Аз правя страхотна малинова ракия, която създава топлина у хората и предразполага да се решават проблеми. С много други политици съм сядал на маса да решавам проблеми – няма да ги изброявам, защото ако пропусна някого – ще ми се обидят, коментира Кънчев. Що се отнася до конкретния конфликт във Войводиново, политикът настоява да се види целия видеозапис на конфликта от охранителната камера, какъвто съществува. На него ще се види как започва и как завършва конфликта. Клеймото цигани е неуместно, защото нека си спомним случките в Асеновград, Пещера, Нова Зогра, Русе, Варна – участват едни и същи хора, които говорят турски език, спазват мюсюлманските обичаи и определят себе си като турци. Защо тогава ги наричате цигани, когато те се самоопределят като турци. Защо трябва да се търпят негативите на тези хора и да се прехвърлят на циганската общност. По този начин губите ценни съюзници в лицето на нормалните цигани, които искат да се обединят с нормалните българи, подчерта ромският лидер.  По думите на Кънчев, събарянето на незаконните постройки във Войводиново е пиар акция на местната власт, която обаче не е решение на проблема.", "date": "2019.01.10", "title": "Цветелин Кънчев: С Каракачанов решаваме на маса етническите проблеми"}
{"url": "https://www.faktor.bg/bg/articles/radio-svoboda-belarus-i-rusiya-svadata-na-dvamata-avtokrati-video", "text": "След двете декемврийски срещи на президента на Белорусия Александър Лукашенко и президента на Руската федерация Владимир Путин в Москва и Минск двамата така и не са се разбрали по единосновенвъпрос. Това коментира водещият на Радио \"Свобода\" Михаил Соколов.  Путин вече почти не крие плановете си да обедини Русия и Беларус, но... Разговорът на водещия с журналиста Кирил Рогов, беларуския политически лидер Анатолий Лебедко и наблюдателя Сергей Наумчик е озаглавен \"Беларус и Русия- свадата на двамата автократи\". Ето го:", "date": "2019.01.10", "title": "Радио \"Свобода\": Белорусия и Русия - защо двамата автократи се скараха (ВИДЕО)"}
{"url": "https://www.faktor.bg/bg/articles/royters-tramp-otkazva-da-otgovarya-za-namesata-na-rusiya-v-izborite-v-sasht", "text": "Юридическият екип на Доналд Тръмп заяви на специалния разследващ Робърт Мълър, че американският президент няма повече да отговаря на въпроси, отнасящи се до неговото разследване за предполагаемата намеса на Русия в президентските избори в САЩ през 2016 г. Това обяви адвокатът на Тръмп - Рудолф Джулиани, в интервю пред Ройтерс.  Тръмп даде писмени отговори на въпроси, поставени му от Мълър, през ноември м.г. В интервюто си Джулиани отбеляза, че Мълър повдигнал въпроса за допълнителни въпроси към президента във връзка с разследването, но юридическият екип на Тръмп отговорил още преди Коледа, че Тръмп няма повече да отговаря. Оттогава не е имало контакти между адвокатите на Тръмп и екипа на Мълър, каза Джулиани.  \"Що е отнася до нас, въпросът е приключен. Те не можаха да ни убедят, че имат въпроси, на които не знаят отговора\", посочи адвокатът на държавния глава.  Според него топката сега е в двора на екипа на Мълър. В сегашната ситуация те могат да изпратят призовка за разпит на президента. \"Но те знаят, че ние можем да се съпротивляваме на това с всички сили\", добави той.  Говорител на Мълър отказа да коментира изявлението на адвоката.  Тръмп многократно е отричал каквото и да е сътрудничество с Москва, а и самата Русия отрича да се е намесвала в изборите, отбелязва Ройтерс.  Заместник-главният прокурор и заместник-министър на правосъдието на САЩ Род Розенстайн ще се оттегли от поста до няколко седмици, предаде Франс прес, като се позова на американски медии.  Розенстайн желае да се оттегли, след като Сенатът утвърди за нов правосъден министър Уилям Бар, твърдят източници, пожелали анонимност. Изслушването на Бар в горната камара на Конгреса на САЩ ще се състои на 15 и 16 януари.  Род Розенстайн винаги е казвал, че иска да остане около две години в правителството, подчерта говорителката на Белия дом Сара Сандърс. Тя нито потвърди, нито отрече информацията за евентуалната му оставка. Розенстайн, който в неделя ще навърши 54 години, направи добра кариера в наказателното правосъдие по времето на петима американски президенти. Той бе утвърден за заместник-главен прокурор с подкрепата както на републиканците, така и на демократите, отбелязва Франс прес. На този пост, който не е прекалено политически, Розенстайн отговаря за всекидневното управление на огромната американска съдебна машина. Той обаче се озова в центъра на политическата борба само няколко дни след встъпването си в длъжност, припомня Франс прес. След като президентът на САЩ Доналд Тръмп уволни шефа на ФБР Джеймс Коми, Розенстайн повери през май 2017 г. изключително деликатното разследване за евентуален сговор между Русия и предизборния щаб на Тръмп на специалния прокурор Робърт Мълър. Това стана, след като тогавашният правосъден министър и главен прокурор Джеф Сешънс си направи самоотвод. Розенстайн, като втори в йерархията на министерството, пое контрол върху разследването на Мълър и в продължение на 20 месеца одобряваше негови искания, сред които и молба за претърсване на жилището на бивш адвокат на Доналд Тръмп. С това Розенстайн си навлече гнева на президента, който постоянно говори за \"лов на вещици\". След уволнението на Сешънс на теория контролът върху разследването на Мълър бе поет от временно изпълняващия длъжността министър на правосъдието и главен прокурор Матю Уитакър, пише БТА.", "date": "2019.01.10", "title": "Ройтерс: Тръмп отказва да отговаря за намесата на Русия в изборите в САЩ"}
{"url": "https://www.faktor.bg/bg/articles/kmetat-v-tsiganskata-mahala-vav-voyvodinovo-e-funktsioniralo-chastno-energo", "text": "В циганската махала с незаконни къщи във Войводиново e функционирало частно Енерго, разкри кметът Димитър Тосев. Само първата къща в началото на гетото имала законно прокарано електричество, а тя захранвала всички останали постройки срещу такса от порядъка на 30 лв.За целта били използвани всякакви кабели и проводници, които се връзвали към единствения абонат, който пък си плащал редовно сметките, разказа кметът по бТВ и Нова телевизия. Бутането на незаконните цигански къщи продължава и днес, багерите вече са там. Хората ги няма, тъй като те се изнесоха още преди ден. Някои се върнали да си вземат оставения багаж, а зарязаните печки, хладилници, велосипеди и мотопеди ще бъдат дадени на съхранение в полицейското управление, откъдето собствениците могат да си ги вземат. В отговор на въпроса какво ще стане с многото животни, които жителите на незаконната махала изоставиха, кметът заяви, че той лично ще ги храни с хляб, докато бъдат настанени в приюти. Става въпрос за немалко кучета, котки и кокошки, които се разхождат зарязани и гладни в снега покрай първите пет срутени постройки. Жителите на гетото са се пръснали при роднини по околните села, каза още кметът. Местната власт не може обаче да отговори защо от няколко къщи преди пет години за отрицателно време незаконната махала се е разраснала. Кметът отрече обвиненията, че събарянето е пиар акция на ВМРО.", "date": "2019.01.10", "title": "Кметът: В циганската махала във Войводиново е функционирало частно Енерго"}
{"url": "https://www.faktor.bg/bg/articles/tramp-gneven-na-demokratite-napusna-sreshta-zashtoto-bila-gubene-na-vreme", "text": "Президентът на САЩ Доналд Тръмп напусна днешната среща в Белия дом с лидерите на демократите в Конгреса по въпроса за неговото искане за финансиране на строежа на стена по границата с Мексико. След това той написа в Туитър, че разговорите с тях са \"пълна загуба на време\", предаде Ройтерс. Така отново не бе постигнато съгласие по основното искане на президента за финансиране на стената. Това бе поредната среща на президента с Чък Шумър и Нанси Пелоси - лидери на демократите съответно в Сената и в Камарата на представителите. Тя бе свикана на 19-ия ден от затварянето на редица федерални агенции поради липса на финансиране. Тръмп обвързва отварянето на федералните служби с искането си Конгресът да му отпусне над 5 млрд. долара за строежа на стената. След като срещата се провали, Шумър каза, че Тръмп запитал Нанси Пелоси ще се съгласи ли да бъдат отпуснати пари за стената. Когато тя отвърнала \"Не\", президентът станал и казал: \"Тогава няма за какво да разговаряме\", след което просто излязъл от стаята. Шумър нарече това пореден \"пристъп на ярост\", характерен за Тръмп, защото просто не станало на неговото. По-рано днес президентът каза, че може сам да разреши въпроса и да построи стената, като обяви извънредно положение в страната, ако Конгресът не му отпусне исканите пари за целта.", "date": "2019.01.10", "title": "Тръмп гневен на демократите - напусна среща, защото била \"пълна загуба на време\""}
{"url": "https://www.faktor.bg/bg/articles/petima-britanski-voenni-sa-ubiti-v-siriya-pri-sblasak-s-islyamska-darzhava", "text": "Петима британски военнослужещи, воюващи в международната коалиция под егидата на Съединените щати в Източна Сирия, бяха убити по време на сблъсък с терористи от \"Ислямска държава\", съобщава сирийският вестник Al-Watan, цитиран от TACC и \"Фокус\". Според информацията терористите са използвала пясъчна буря, за да контраатакуват позиции на арабскокюрдските формирования \"Сили на демократична Сирия\" (СДС), на които е предоставена военната подкрепа от британските военни. Нападението е станало в района на село Шафаа, което бе освободено в събота от отряди на СДС. Няколко британци са ранени и отведени в болница в град Хасака. На 6 януари Би Би Си и Sky News съобщиха, че двама британски войници са били тежко ранени в Сирия по време на нападение от страна на ислямски бунтовници.", "date": "2019.01.10", "title": "Петима британски военни са убити в Сирия при сблъсък с \"Ислямска държава\""}
{"url": "https://www.faktor.bg/bg/articles/novini/balgariya/atlantitsi-pravitelstvoto-napravi-pravilna-stapka-v-prevaorazhavaneto-na-armiyata-ni-s-f-16", "text": "Атлантическияj съвет на България разпространи своя позиция, след вчерашното заседание на правителството, на което беше взето реше да се постави начало на превъоръжаването на Българската армия със самолети F-16. Ето и пълния текст на позицията:", "date": "2019.01.10", "title": "Атлантици: Правителството направи правилна стъпка в превъоръжаването на армията ни с F-16"}
{"url": "https://www.faktor.bg/bg/articles/novini/balgariya/rosen-zhelyazkov-zamazva-sled-iztsepka-na-prevozvachite-protestat-im-v-bryuksel-ne-e-izraz-na-evroskeptitsizam", "text": "Протестът на българските превозвачи и колегите им от Полша, Литва, Унгария, който ще се състои днес в Брюксел, не е израз на евроскептицизъм. Това каза в ефира на „Здравей, България” на Нова телевизия транспортният министър Росен Желязков. Той също е в белгийската столица, за да участва в заседанието на ресорната комисия, на което ще се обсъждат мерките от пакета „Мобилност”. Пропусна да каже защо тогава превозвачите заплашиха, че ще иницират рефепендум за излизане от Евросъюза, ако исканията им не бъдат изпълнени. Едно безпримерно безочие на тираджиите. Работа на министъра ли е да замазва подобни изявления? Иначе хората са прави да търсят правата си.   „Този пакет радикално погазва принципите на ЕС за функционирането на свободния пазар, конкурентоспособността, правата за достъп, свободното движение на хора. Докладчиците по тези антиевропейски досиета трябва да се срамуват от основателите на Съюза”, категоричен бе Желязков. Той обясни, че две от трите досиета, които ще се разглеждат от транспортната комисия днес, са против нашите национални интереси и тези на другите страни от групата на единомислещите. „Може да се получат интересни решения, които да отидат в пленарна зала. Например докладът за връщането на камиона да бъде приет, а на съвет това нещо вече е отменено. Тогава ще се отиде на трилози и комисията ще ни подкрепи”, каза още транспортният министър", "date": "2019.01.10", "title": "Росен Желязков замазва след изцепка на превозвачите: Протестът им в Брюксел не е израз на евроскептицизъм"}
{"url": "https://www.faktor.bg/bg/articles/mareshki-ne-ni-e-nuzhno-mo-osobeno-s-karakachanov", "text": "Красимир Каракачанов призна, че е прост посредник по сделкатка за F-16. На нас прости посредници не ни трябват като вицепремиери. Посредниците работят за комисионна. Харчът за самолети е излишен. Не ни е нужно МО, особено с Каракачанов. Тези мъдри мисли изрази в сутрешния блок на Нова телевизия лидерът на \"Воля\" Веселин Марешки. Той заяви, че дава вицепремиера на прокуратурата, а партията ще му поиска оставката. Ситуацията в света е супеерстабилна, има равновесие смята той. Циганското гето във Войводино е създадено, за да гласуват обитетлите му за ВМРО, твърди Марешки. Красимир Каракачанов е вицепремиер вече две години, трябваше отдавна да е премахнал гетата, а не сега да ги забелязва. Местният лидер на ВМРО е заселил гетото във Войводиново, за да гласуват за тях. Заселвали са хора там, каза лидерът на \"Воля\". Циганите там са гласували за ВМРО, това може да се провери секция по секция, каза политикът.  Безидейността през последните 30 години доведе до това, което е в момента, каза Марешки. Изборът, на който и да е самолет, е най-големият грабеж на българщината, такива безсмислени железа не ни трябват, докато нямаме здравеопазване и образование, каза Марешки. Кой ни е враг и от кого се пазим с тези самолети, коментира Марешки. Единственият шанс на превозвачите е в промяната на европарламента. Льо Пен иска силни нации, смята Марешки.", "date": "2019.01.10", "title": "Марешки: ВМРО е заселило гетото във Войводиново, гласуват за тях"}
{"url": "https://www.faktor.bg/bg/articles/oblachno-s-prevalyavaniya-ot-snyag-i-dazhd", "text": "Днес ще е облачно, с валежи от сняг в северозападните райони и високите полета на Западна България, в централните райони - от дъжд и сняг, а в Източна България и крайните югозападни райони - само от дъжд. Това съобщиха за „Фокус” от Националния институт по метеорология и хидрология (НИМХ).  В Родопската област ще има значителни валежи от дъжд, а в северозападните райони и високите полета на Западна България ще се образува нова снежна покривка до 10-15 см. Атмосферното налягане през деня слабо ще се повиши, но ще остане значително по-ниско от средното за месеца. Ще духа слаб северозападен, в Източна България силен южен вятър, който до обяд ще отслабне и в Североизточна България ще се ориентира от север-североизток. Максималните температури ще са между 0° и 5°, в Югоизточна България до 10°-11°. Над Черноморието ще бъде облачно с валежи от дъжд. Ще духа южен силен, който в следобедните часове по северното крайбрежие ще отслабне и ще се ориентира от север-североизток. Максимални температури между 8° и 11°. Температурата на морската вода е 5-6°. Вълнението на морето ще бъде 2-3 бала, по северното срайбрежие и в открито море ще се усили до 4 бала. В планините ще бъде облачно с валежи от сняг, който през деня в ниските части ще премине в дъжд. Ще духа силен до бурен югозападен вятър. Максималната температура на височина 1200 метра ще е около 2°, на 2000 метра – около минус 3°.", "date": "2019.01.10", "title": "Облачно, с превалявания от сняг и дъжд"}
{"url": "https://www.faktor.bg/bg/articles/uslozhnena-obstanovka-v-stranata-v-sofiya-tsyala-nosht-chistiha-snega", "text": "Обстановката в цялата страна тази сутрин отново е усложнена. Обявени са жълт и оранжев код за обилни валежи от сняг в западните части от страната и от дъжд - в южната. В Смолянско всички автомобили трябва да са с вериги. Увеличава се опашката от камиони на българо-гръцката граница, заради лошото време в Гърция - забраната за преминаване на ГКПП-Кулата вече е за превозни средства над 3,5 тона. Опашката е около 4-5 км, като шофьорите чакат близо 24 часа. В София беше и най-студено тази нощ. Кметът Йорданка Фандъкова обяви на брифинг в 7 часа сутринта, че се очаква през целия ден ще вали сняг и затова чистенето, започнало през нощта, ще продължи. \"През изминалата нощ 169 снегорина работиха на терен в София. Почистват се спирки, тротоари, подходи към подлези. Градският транспорт се движи нормално по всички линии\", каза тя и призова собствениците да почистят пред жилищните сгради и търговските обекти. При над 5% непочистени участъци, от Общината няма да плащат на почистващите фирми, както е по договор, уточни Фандъкова. 162 души са прекарали нощта в кризисните центрове на Столична община, каза още тя. Според прогнозата в Западна България ще вали сняг, в Централна снегът ще е примесен с дъжд, а на изток ще паднат повече дъждове. Новата снежна покривка в западната половина на страната ще достигне 10-15 см. Валежите в най-южните и югоизточните райони ще са от 30 до 50 литра на квадратен метър за денонощие.", "date": "2019.01.10", "title": "Усложнена обстановка в страната, в София цяла нощ чистиха снега"}
{"url": "https://www.faktor.bg/bg/articles/tereza-mey-kategorichna-velikobritaniya-shte-napusne-es-na-29-mart", "text": "Великобритания ще напусне Европейския съюз на 29 март, заяви премиерът Тереза Мей в отговор на призив на депутат да не допуска отлагане на Брекзит, предаде Ройтерс.  В. \"Дейли телеграф\" цитира днес три неназовани източника от Брюксел, според които представители на британските власти \"правят сондажи\" и \"опипват почвата\" за евентуално отсрочване на влизането в сила на член 50 от Лисабонския договор, който описва условията за напускането на ЕС.  Пред членовете на Камарата на общините Мей каза, че очаква от Европейската комисия \"допълнителни уточнения\" за оспорвания ангажимент да се запази отворена междуирландската граница след Брекзит, съобщи ДПА.  Британският премиер каза, че след като преди месец отложи гласуването на сделката в Парламента е контактувала с лидери на ЕС. По думите й тези дискусии са показали, че е възможно да се внесе повече яснота по темата за границата между Република Ирландия и британската провинция Северна Ирландия. Тя добави, че обсъждането на въпроса ще продължи през следващите няколко дни.  Тереза Мей подчерта, че иска гаранции от ЕС, че договореното за границата, което предвижда различни търговски условия за Северна Ирландия и останалата част на Обединеното кралство, няма да бъде в сила за постоянно.", "date": "2019.01.10", "title": "Тереза Мей: Великобритания твърдо ще напусне ЕС на 29 март"}
{"url": "https://www.faktor.bg/bg/articles/zapochva-danachnata-kampaniya-za-2019-godina", "text": "Започва данъчната кампания за 2019 година. Това съобщиха от Националната агенция за приходите. Образците на данъчни декларации за облагане на доходите на физическите лица и за облагане с корпоративни данъци са публикувани на сайта на НАП. Декларациите за доходите на физическите лица могат да бъдат подадени както по електронен път, така и на място в офисите на НАП. Срокът за ползване на 5% отстъпка за ранно деклариране и плащане е 31 януари 2019 г. Допълнителна информация за данъчните и осигурителните изисквания може да се получи на телефона на Информационния център на НАП - 0700 18 700.", "date": "2019.01.10", "title": "НАП: Започва данъчната кампания"}
{"url": "https://www.faktor.bg/bg/articles/elena-poptodorova-kremal-iska-da-vidi-vseki-drug-iztrebitel-v-balgariya-no-ne-i-f-16", "text": "Нека прокуратурата да каже за работата на руски военни агенти, които през територията на България са предоставили военни съоръжения за Черна гора, когато беше неуспелия преврат там. Тук има пряка връзка с  одобряването на нов изтребител – това е стратегическо решение, ако бъде избран правилния изтребител - не само по политически причини, но и по бойни и технически показатели – това ще промени картината в Източна Европа, ще прекрати да се използва територията на България за такива подмолни операции. Това коментира в студиото на Би Ти Ви бившият ни дипломат в Ню Йорк Елена Поптодорова.  Тя смята, че изборът на изтребител е тест колко дълго ще управлява кабинета на Борисов.  Всичко е сведено до личната сигурност на премиера. Смятам, че трябва повече политически кураж. Но той си представя, че ако даде на Кремъл енергийните проекти, ще реализира сделката за американските изтребители. Но Кремъл въобще не иска това – защото у нас ще се развие друг военно-промишлен комплекс, натовски, който ще промени и политическата ситуация в страната и региона. Това е последната линия, която ще трябва да пресечем, коментира Поптодорова. По думите й България винаги е възприемана от Русия като даденост, никога не е била приемана с уважение, както Гърция и Сърбия. Затова е крайно време е да станем една еманципирана държава, да вземем решения, които да затвърдят и суверенитета, и интересите на България. Поптодора не очаква тази година да доведе до нещо сериозно, освен че рязко ще нарасне антизападната, антиамерикинаска риторика. А хората, които защитават евроатлантическата ориентация на България, ще продължават да бъдат обстрелвани. Елена Поптодорова коментира и казуса с Николай Банев и разговорите му с руски лобисти по телефон от затвора.  Възможно е създаването на евразийска партия, но не с участието на Николай Банев. Изричното уточнение, че те са водени с лобисти, а не с официални лица от Русия, за да се отклонява България от нейните основни семейства – това за на нея и изглежда като скеч.", "date": "2019.01.10", "title": "Елена Поптодорова: Кремъл иска да види всеки друг изтребител в България, но не и Ф-16"}
