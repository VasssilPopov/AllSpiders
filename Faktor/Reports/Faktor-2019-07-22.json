{"url": "https://www.faktor.bg/bg/articles/london-iska-misiya-na-es-da-garantira-moreplavaneto-prez-ormuzkiya-prohod", "text": "Британският външен министър Джеръми Хънт съобщи, че Великобритания ще работи за създаването на ръководена от Европейския съюз мисия за морска сигурност, която да гарантира безопасното преминаване на корабите през Ормузкия проток. Хънт говори пред депутатите в парламента в Лондон, след като по-рано премиерът Тереза Мей събра на спешна среща комисията по сигурността Кобра заради задържания от Иран в петък британски кораб „Стена Имперо“. \"Новата мисия ще бъде съсредоточена върху свободното корабоплаване, като имаме предвид, че една пета от петрола, който се произвежда в света, една четвърт от произвеждания втечнен природен газ и стоки на стойност половин трилион долара минават през Ормузкия проток всяка година. Мисията няма да бъде част от политиката на Съединените щати за оказване на максимален натиск върху Иран, тъй като ние продължаване да настояваме за запазване на ядреното споразумение с Техеран\", каза той. Хънт посочи, че новата мисия може да включва придвижване с конвой и въоръжена защита на кораби, пътуващи под чужд флаг, но на борда им има британски граждани. Министърът определи задържането като „пиратски действия“ и посочи, че според международните закони ирански представители нямат правото да се качват на британски танкер. Той обясни още, че Лондон ще поиска всички кораби под британски флаг, които трябва да преминат през протока, да подават предварително уведомление, така че да им бъде предоставена защита. \"Ако Иран продължи по този опасен път, те трябва да приемат, че цената ще бъде засилено военно присъствие на Запада по иранското крайбрежие\", посочи външният министърът и добави, че Великобритания се опитва да намали напрежението в региона, но трябва да отговори на реалностите на настоящата ситуация. Въпреки съществуващо напрежение Джереми Хънт подчерта, че Великобритания остава ангажирана с иранската ядрена сделка. По-рано през деня Великобритания призова Иран да освободи незабавно танкера с британски флаг и неговия екипаж, описвайки задържането на кораба \"Стена Имперо\" (Stena Impero) в Ормузкия проток като незаконно. В петък Иранската революционна гвардия завзе посредствен хеликоптерен десант кораба \"Стена Имперо\", като самият ход изглежда като отмъщение на британското задържане на ирански танкер край бреговете на Гибралтар преди две седмици. \"Корабът беше завладян под фалшиви и незаконни претенции и иранците трябва незабавно да освободят както танкера, така и неговия екипаж“, заяви пред репортери говорителят на премиера Тереза Мей, цитиран от Ройтерс. \"Ние не търсим конфронтация с Иран, но е неприемливо и силно ескалиращо да се задържа кораб, който се занимава със законна дейност през международно признати корабни пътища\", допълни той.", "date": "2019.07.22", "title": "Лондон иска мисия на ЕС да гарантира мореплаването през Ормузкия проток"}
{"url": "https://www.faktor.bg/bg/articles/pozhar-v-tsentara-na-sofiya", "text": "Пожар гори в София, в района на Сточна гара, съобщава БГНЕС. Сигнал все още не е подаден към МВР, от пожарната съобщиха, че най-вероятно горят гуми. Очаквайте подробности!", "date": "2019.07.22", "title": "Пожар в центъра на София"}
{"url": "https://www.faktor.bg/bg/articles/italiya-vastava-sreshtu-golemite-v-es", "text": "Политиката на ЕС пренебрегва страните от Средиземно море. Това заяви министъра на вътрешните работи на Италия Матео Славини, цитиран от ANSA. Салвини е един от критиците на миграционната политика на ЕС. Той критикува Германия и Франция за прокарваната от тях политика. „Мисля, че трябва да спрем с решенията, взимани само от Париж и Берлин. Италия вече няма да приема всички мигранти, пристигащи в Европа. Двете големи държави налагат политики, без да се съобразяват с най-засегнатите държави. Това сме ние и Малта“, заяви Салвини. Той е лидер на партия „Лига“ и вече обмисля излизане от коалиционното правителство. Партията спечели европейския вот и се счита за най-голямата група в страната.", "date": "2019.07.22", "title": "Италия \"въстава\" срещу големите в ЕС"}
{"url": "https://www.faktor.bg/bg/articles/pr-ekspert", "text": "\"Масовият потребител много трудно разбира, колко са важни личните данни. Могат да станат много неща, може да бъдат направени злоупотреби.\" Това заяви ПР експертът Любомир Аламанов по Нова ТВ. Аламанов обясни, че е открил името си в доста от изтеклите от НАП файлове, казали са му че в един от фейловете се съдържат връзки какви роднини имаш. \"Аз лично си смених личната карта още в петък за четири часа. Според мен всички трябва да предупредят своите възрастни родители, как телефонните измамници могат да се активизират. Те вече могат да говорят с конкретни имена\", предупреди ПР специалистът. \"Намираме се в уникална ситуация,  да имаш дигиталната компетенция да разбираш що е то данни и как да се предпазваш, ще бъде толкова важно като четенето, писането и смятането. Със сигурност смяната на личната карта е задължително, ако се окаже, че тези данни са изтекли, второто е уведомяването на всички институции, в банките казаха, че отдавна вземат мерки, нещо, което за съжаление държавните институции не го правят\", обясни още Аламанов.", "date": "2019.07.22", "title": "ПР експерт: Много злоупотреби могат да бъдат направени с личните данни"}
{"url": "https://www.faktor.bg/bg/articles/gazprom-reshi-da-dostroi-izostavena-traba-za-yuzhen-potok", "text": "Компанията \"Газпром\" е решила да дострои газопровод в Южна Русия, който бе планиран като част от захранващата система за \"Южен поток\", но бе изоставен след спирането на проекта в края на 2014 г., съобщи в. \"Ведомости\". Това е участък между компресорните станции \"Починки\" в Нижегородска област и \"Руская\" при Анапа на черноморския бряг на Краснодарския край, посочва \"Интерфакс\". Тръбата е с дължина малко над 1625 км и трябваше да подава газ за подводния газопровод до българския бряг. Но Починки - Анапа така и не бе достроен, а през 2018 г. \"Газпром\" съобщи, че ликвидира 506 км тръби и газоизмерителна станция \"Моршанская\", както и че замразява довършването на три компресорни станции, сред които и \"Руская\". Част от предназначените за участъка тръби бяха пренасочени към \"Северен поток 2\". \"Ведомости\" посочва, че не е съвсем ясна логиката зад размразяването на \"Руская\", която според \"Газпром инвест\" ще бъде най-мощната (448 МВт) компресорна станция в света и по нея ще се подава газ за \"Турски поток\". От компанията обясняват за московското издание, че той е \"за доставки на вътрешния пазар, отчитайки растящите потребности от природен газ на потребителите в Краснодарския край\". Източникът от \"Газпром\" не посочва сроковете за строителство и разходите. Информацията за появата на проекта от т.нар. Източен маршрут на Южния коридор е от конкурс за изпълнители, обявен миналата седмица на основание решение на ръководителя на \"Газпром\" Алексей Милер от 26 декември 2018 г. Дмитрий Маринченко от \"Фич\" коментира на \"Ведомости\", че очевидна необходимост от тази тръба в момента няма, защото готовите мощности са достатъчни да захранят и първата тръба от \"Турски поток\" (тя е предназначена само за турския пазар - бел. ред.) и втората, която трябва да пренася газ към европейските пазари през България или Гърция. \"Потреблението на газ в Краснодарския край може и да расте, но не толкова значително. Районът е в голяма степен газифициран - в началото на миналата година нивото бе почти 84%\", казва Маринченко. Андрей Полишчук, анализатор в Райфайзенбанк, не изключва \"Газпром\" да подготвя нещо за бъдеще и припомня, че \"Руская\" бе предвидена за начална точка на \"Южен поток\" с годишен капацитет от 63 млрд. куб.м. Починки - Анапа може да се използва, ако се реши строителство на трета и четвърта тръба на \"Турски поток\", допълва той. Първата тръба за \"Турски поток\" би трябвало да заработи в края на 2019 г., а втората - да започне да снабдява Южна и Югоизточна Европа вероятно около година по-късно. Всяка от тръбите е с капацитет 15.75 млрд. куб.м годишно. (\"Дневник\")", "date": "2019.07.22", "title": "Без ясна логика \"Газпром\" реши да дострои изоставена тръба за \"Южен поток\""}
{"url": "https://www.faktor.bg/bg/articles/atina-skratsna-sas-zabi-gartsiya-nyama-da-tarpi-zaplahite-na-turtsiya-za-voyna", "text": "По време на изслушване в парламента преди предстоящия вот на доверие гръцкият министър на външните работи Никос Дендиас отправи послание към Турция във връзка с все по-агресивната й тактика в региона, съобщава в. \"Катимерини\". \"Гърция не търпи заплахи с война\", заяви Дендиас. \"Тя се ръководи от спазването на международното право\", предава БТА. \"За нас е очевидно, че трябва да се спрат сондажите\", добави той, визирайки незаконните според Атина и Никозия турски проучвания за въглеводороди в изключителната икономическа зона на Кипър. Той добави, че Гърция си сътрудничи тясно с кипърското правителство по този въпрос и че премиерът Кириакос Мицотакис ще пътува до Никозия следващата седмица. На 20 юли, когато се отбелязва годишнината от турската интервенция, довела до разделянето на Кипър, турският президент Реджеп Тайип Ердоган заяви, че турската армия не би се поколебала да направи същата крачка в Кипър като преди 45 години, \"ако това е необходимо за живота и сигурността на кипърските турци\". Дендиас посочи още, че решаването на кипърския проблем е стратегическа задача във външната политика на Гърция. \"Единственият начин за постигане на взаимноприемливо и взаимноизгодно решение за Република Кипър е възобновяването на преговорите (. . .) Подразбиращо се от само себе си условие за това е прекратяването на незаконните сондажи и проучвания, както и изтеглянето на турските плавателни съдове от кипърската крайбрежна зона и изключителната икономическа зона\", отбеляза министърът, цитиран от ТАСС.", "date": "2019.07.22", "title": "Атина скръцна със зъби: Гърция няма да търпи заплахите на Турция за война"}
{"url": "https://www.faktor.bg/bg/articles/novini/balgariya/petkov-da-ne-se-okazhe-che-sreshtu-2-6-mlrd-lv-shte-imame-nay-skapata-snimka-v-istoriyata-na-borisov-s-tramp", "text": "Изтичането на данни след хакерската атака говори за няколко неща. Първо, в НАП не е провеждана систематична работа по контрол, второ част от хората, които са отговорни са се издънили и трето - очевидно проблемът е системен. Това коментира в ефира на БНТ лидерът на АБВ и бивш вътрешен министър Румен Петков. Премиерът, който нарече хакера \"вълшебник\", поне по документи трябва да познава около 300 вълшебника, които нямат нито един работен ден. Но когато е извършено престъпление - има черта и чертата е правото, властта не може да преминава тази черта, допълни политикът. Петков обясни, че АБВ не получава партийна субсидия и се финансира от техни членове и симпатизанти. Нямаме обръчи от фирми. Притеснен съм за финансовото състояние, но то не е повод за драма. Не всичко е пари и приятели. За нас политиката е държавност. Нещо, което не виждаме в това Народно събрание, посочи лидерът на АБВ. Той потвърди позицията им за Ф-16 и се опита да се аргументира, като изтъкна, че въпросът е принципен. Според него парламентъ е приел конкретни правила, които са били  в последствие неглижирани. Освен това има няколко висящи въпроса като например каква е реалната стойност на договора. Той изрази притесненията си, че проектът ще ни струва  несравнимо повече от 2.6 млрд. лева, като вземе в предвид, че ще трябва да се плаща още за резервни части, за допълнително въоръжение, което сега е окастрено, както и за поддръжката на летателните способности на самолетите Су-29.  Плаша се, че накрая срещу тези 2.6 млрд. лв. може да се окажем с една снимка на премиера с президента Тръмп, която ще бъде най-скъпата снимка в историята. Освен това констатирам,  ще бяха взети всички мерки, за да има пълни гаранции, че ще мине решението за Ф-16. Тук дори има елемент на родоотстъпничество, защото то беше взета на знакова дата - в деня, когато е роден Димитър Списаревски, български летец-изтребител. На въпрос дали ще подкрепят Мая Манолова за кмет на София, ако бъде издигната кандидатурата й, Петков бе лаконичен: Нека да видим първо колко ще я ядосат. Странно е защо Румен Петков, който е лидер на една маргинална партия, продължава да бъде редовен гост на телевизиите и да лансира тези и позиции, претендирайки, че те са в интерес на държавата и българското общество.", "date": "2019.07.22", "title": "Петков: Да не се окаже, че срещу 2.6 млрд. лв. ще имаме най-скъпата снимка в историята - на Борисов с Тръмп"}
{"url": "https://www.faktor.bg/bg/articles/britanskiyat-darzhaven-ministar-za-evropa-i-amerika-podade-ostavka", "text": "Британският държавен министър за Европа и Америка Алън Дънкан подаде оставка в понеделник, се посочва в официално изявление на външното министерство на Обединеното кралство. Според вестник \"Телеграф\" в следващите няколко дни се очаква той да бъде последван от още 11 министри, предава БНР. Вчера и финансовият министър Филип Хамънд обяви, че ще подаде оставка, ако Борис Джонсън стане следващият премиер на страната, което е много вероятно. В неделя и министърът на правосъдието Дейвид Гок също каза, че ще напусне, ако Джонсън бъде избран да оглави Консервативната партия и британското правителство. Алън Дънкан е известен критик на Борис Джонсън, особено що се отнася до реакцията му към изтичането на информация от паметни записки на британския посланик във Вашингтон Ким Дарък, в които той нарича администрацията на американския президент Доналд Тръмп \"неспособна, некомпетентна и несигурна\". Тръмп реагира в типичен стил като нарече Дарък „смахнат и надут глупак“. Разразилият се през миналия месец дипломатически скандал между САЩ и Великобритания доведе до оставката на Ким Дарък. При обявяване на своята оставка Дънкан заяви, че засилващата се роля на Великобритания в Европа и извън нея е застрашена от \"тъмния облак на Брекзит\". Според британският вестни \"Таймс\" е ясно, че Алън Дънкан \"не може да служи под председателството на Борис Джонсън\". Напускащият своя пост държавен министър на Обединеното кралство за Европа и Америка каза пред Би Би Си, че причината за неговата оставка е да поиска извънредно гласуване във вторник - малко след обявяването на новия министър-председател - за да се провери дали следващият лидер на Торите може да разполага с парламентарно мнозинство. Алън Дънкан посочи, че предложеното от него гласуване има за цел да се избегне политическа криза след лятната ваканция, но председателят на Камарата на общините Джон Бъркоу отхвърли искането за подобен вот в парламента. Досегашният държавен министър за Европа и Америка предупреди, че най-вероятният кандидат за поста на премиер Борис Джонсън може да не успее да запази настоящото мнозинството в Долната камара на парламента на Обединеното кралство.", "date": "2019.07.22", "title": "Британският държавен министър за Европа и Америка подаде оставка"}
{"url": "https://www.faktor.bg/bg/articles/agenti-na-ds-sluhtyali-v-izvestniya-stolichen-bar-astoriya", "text": "Известният столичен бар „Астория” е бил затворен от комунистическия режим в края на 40-те години на ХХ век, защото чужденците, които са го посещавали, са разбрали, че той е обект на Държавна сигурност. Това се разбира от документ от архивите на ДС, който   публикува. Той представлява отчет за извършената работа по обслужване на обект бар „Астория” през първото шестмесечие на 1949 г. От него се разбира, че първоначално барът не е отговарял на „интересите на нашата служба”, което наложило подмяна на целия обслужващ персонал. Целта е била да бъдат внедрени вербувани от ДС агенти сред персонала, които да изпълняват задачи по следените от репресивния апарат на БКП чужденци, посещаващи бара. ДС проучила над 20 души, но назначила само 7 лица. „В последно време от отчетния период обектът се компрометира в лицето на чужденците като обект, служещ на Държавна сигурност и последните го посещаваха много слабо. Това стана и причината, щото обектът да бъде закрит”, се посочва в отчета. Документът е включен в сборника „Държавна сигурност и туризмът”, издание на Комисията по досиетата, 2014 година.", "date": "2019.07.22", "title": "Агенти на ДС слухтяли в известния столичен бар \"Астория\""}
{"url": "https://www.faktor.bg/bg/articles/nap-spira-shest-elektronni-uslugi", "text": "Шест електронни услуги, които НАП предоставя, ще бъдат спрени. Сред тях е и приложението, през което беше пробита системата на агенцията. Засега не е ясно за колко време. Приложението на Националната агенция за приходите, чрез което всеки ще може да провери дали данните му са изтекли или не, все още не е готово. Междувременно експерти от Комисията за защита на личните данни влязоха на проверка в НАП. По информация на БТВ  на първо време ще може да получим отговор на въпроса изтекли ли са наши данни или не, а едва на следващ етап ще става ясно каква точно информация за доходите, имотите, болничните, данъците или осигуровките, които сме плащали, е изнесена при хакерската атака. Проверката на екипа от Комисията за защита на личните данни започва днес и ще продължи до средата на август. Тогава трябва да има отговор на въпроса каква ще е глобата, която ще бъде наложена на данъчните. Тя може да достигне милиони. Няма начин да няма глоба, но не това е същината на проверката. Целта е да намерим способи и начини да минимизираме това, което се е случило, заяви Цанко Цолов. Ще проверяват какъв обем данни са изтекли, какви мерки са били взети след пробива, а и доколко са нарушени правата на гражданите. От комисията са категорични, че ако се затегне режимът на идентификация на хората при сключване на различни сделки, негативният ефект ще се минимизира. Най-лошото, което може да се случи, е кражбата на самоличност. Трябва много да внимавате, когато сключвате някакви договори да внимавате като идентификация как се извършва с вас, да не е формално, допълни Цолов. Това дали сме общували с НАП по старомодния начин – на хартия или сме ползвали електронните приложения, оказва се няма значение. Финансовият министър беше категоричен, че и онези, които никога не са сядали пред компютър, не са защитени. И на хартия да го попълните пак ще бъде качено в електронните бази данни, обясни Горанов. Междувременно стана ясно, че тъкмо към Комисията за защита на личните данни е била насочена нова хакерска атака от тази сутрин. Опитът да се достигне до системите на комисията е бил през безжичната мрежа. Според председателя на комисията Венцислав Караджов най-вероятно \"злосторникът\" е спрял на паркинга. По думите на Караджов, някой се опитва да компрометира работата им.", "date": "2019.07.22", "title": "НАП спира шест електронни услуги"}
{"url": "https://www.faktor.bg/bg/articles/d-r-asen-medzhidiev-vpechatleni-sme-ot-dobroto-sastoyanie-na-detsata-v-yaslite", "text": "В средата на юни месец са прегледани 1255 деца от 24 ясли в София. Това са абсолютно безплатни, високоспециализирани прегледи, каза председателят на Софийската лекарска колегия д-р Асен Меджидиев на пресконференция, на която бяха представени резултатите от съвместната инициатива на Столичната община и Българския лекарски съюз за профилактични прегледи на деца от самостоятелните детски ясли, съобщава Novini.bg Беше проведен разговор с ръководителите на детските ясли, бяхме получили информирано съгласие с родителите на всяко едно дете, уточни той. Д-р Меджидиев съобщи, че са извършени прегледи от специалист по уши, нос, гърло, ортопед, кардиолог и педиатър. Впечатлени сме от доброто състояние на децата в яслите. Не сме открили тежка патология или заболявания, които да правят силно впечатление, заяви председателят на Софийската лекарска колегия. Общото състояние на децата се оценява като добро. Най-честите заболявания са катарите на горните дихателни пътища, отбеляза д-р Меджидиев. Прегледите ще продължат и в детските градини, добави той. Децата в София в процентно съотношение имат доста по-ниска заболяемост от връстниците си в повечето градове в страната, стана ясно още думите на д-р Асен Меджидиев.", "date": "2019.07.22", "title": "Д-р Асен Меджидиев: Впечатлени сме от доброто състояние на децата в яслите"}
{"url": "https://www.faktor.bg/bg/articles/angelkova-i-simeonov-se-sreshtat-predstaviteli-na-turisticheskiya-bransh", "text": "Министърът на туризма Николина Ангелкова и лидерът на НФСБ Валери Симеонов днес са във Варна, за да се срещат с представители на туристическия бранш. Ангелкова ще открие заседание на Националния съвет по туризъм в курорта Златни пясъци. В него са включени както представители на институциите, така и на туристически сдружения и националните курорти. В съвета участват също работодателски организации, членове на Националното сдружение на общините в Република България и национално представените сдружения на потребителите в страната.  По-рано през деня депутатът Валери Симеонов ще участва в Консултативния експертен съвет по туризъм на Областна администрация - Варна. На него се очаква да присъства и вицепремиерът по икономическата и демографската политики Марияна Николова.", "date": "2019.07.22", "title": "Ангелкова и Симеонов се срещат с представители на туристическия бранш"}
{"url": "https://www.faktor.bg/bg/articles/kultura/-tsar-lav-oglavi-boksofis-klasatsiyata-v-sasht", "text": "Филмът \"Крал Лъв\" на \"Дисни\" дебютира на екрана на 4 725 киносалона в Северна Америка, като събра поразителните 185 милиона долара от продажба на билети, предадоха Асошиейтед прес и БТА.  С това си постижение лентата постави рекорд за месец юли. Въпреки че критиката изказа известни резерви към продукцията на Джон Фавро, която е римейк на анимацията от 1994 година, публиката масово се стече да чуе озвучаването на героите с гласовете на Бионсе и Доналд Глоувър и да види иновативните технологии, които направиха възможна реализацията на проекта. Британският музикант Елтън Джон може да спечели до 13 милиона долара от авторски права, продажби на билети и албуми. В Китай „Цар Лъв“ стартира на 12 юли и вече събра в боксофиса над 50 милиона долара. През 1994 г. британският музикант написа за анимационния филм прочутите си песни „Сircle of Life“, „I Just Can’t Wait To Be King“, „Can You Feel the Love Tonight“, „Never Too Late“ и други. За песента „Can You Feel the Love Tonight“ той получи „Оскар“ за филмова музика през 1995 г. На втора позиция тази седмица се класира \"Спайдърмен: Далече от дома\" с приходи от 21 милиона долара. Миналата седмица лентата заемаше първа позиция в боксофиса  \"Играта на играчките: Пътешествието\" зае трето място в боксофис класацията на Северна Америка с приходи от 14,6 милиона долара. Филмът \"Плячка\" на режисьора Александър Ажа е на четвърто място с 6 милиона долара. Актьорите Бари Пепър и Кая Скоделария са в ролите на баща и дъщеря, останали в капан у дома си по време на ураган заради няколко настървени алигатори, които са го обкръжили.  Пето място в боксофис класацията на Северна Америка зае филмът на Дани Бойл \"Вчера си е за вчера\" с приходи от 5,1 милиона долара. В него се разказва какво би станало, ако само един човек в света си спомня за песните \"Бийтълс\".", "date": "2019.07.22", "title": "\"Цар Лъв\" оглави боксофис класацията в САЩ"}
{"url": "https://www.faktor.bg/bg/articles/pochina-trenyorat-koyto-vkara-grigor-v-top-100", "text": "Питър Макнамара, който е носител на три титли на двойки от турнирите по тенис от Големия шлем и е бивш треньор на Григор Димитров, почина на 64-годишна възраст. Макнамара, триумфирал с шампионските трофеи заедно със своя австралийски сънародник Пол Макнами, е поинал в своя дом в Германия след заболяване от рак на простата. Макнамара и Макнами са част от дуета \"Супер Макс\", които печели две титли на Уимбълдън (1980 и 1982 година), както и шампионския трофей от Откритото първенство на Австралия през 1979 година. След края на състезателната си кариера Питър Макнамара работи в Париж като треньор в академията на Патрик Муратоглу. Българинът Григор Димитров е един от популярните тенисисти, работили заедно с Макнамара. Двамата започват работа през лятото на 2010 година и през януари 2011-а Гришо дебютира в топ 100 на световната ранглиста. Двамата работят до края на този сезон, в който Димитров завършва като №52 в света. \"Той беше изключително харизматичен и страстно отдаден на своята работа. Беше невероятен съотборник. Той свърши великолепна работа с Григор Димитров, помагайки му да пробие сред професионалистите\", написа Патрик Муратоглу в Туитър.", "date": "2019.07.22", "title": "Почина треньорът, който вкара Григор Димитров в топ 100"}
{"url": "https://www.faktor.bg/bg/articles/sport/grigor-dimitrov-padna-s-oshte-edno-myasto-v-ranglistata", "text": "Григор Димитров загуби една позиция в световната ранглиста и ще стартира новата седмица на 53-а позиция в класацията. Най-добрият български тенисист тази седмица ще участва в турнира в Атланта, а първи негов съперник ще бъде представителят на домакините Кевин Кинг, който преодоля успешно квалификациите. Ако отстрани Кинг, Григор във втори кръг ще играе с друг американец - Тейлър Фриц, който е поставен под №2 и в първи кръг почива. В Топ 10 тази седмица настъпва само една промяна - Даниил Медведев измества Фабио Фонини от деветото място.", "date": "2019.07.22", "title": "Григор Димитров падна с още едно място в ранглистата"}
{"url": "https://www.faktor.bg/bg/articles/valeri-bozhinov-otnovo-se-varna-vav-vratsa", "text": "Нападателят Валери Божинов отново ще облече екипа на Ботев Враца. 33-годишният голаджия е постигнал съгласие с кмета на града и президент на клуба Калин Каменов. Божинов игра в този отбор и през миналия сезон, като направи някои много силни мачове, които му донесоха трансфер в Левски през зимата.  След края на сезона обаче Валери се оказа ненужен на „Герена” и бе освободен от клуба. В момента футболистът се възстановява от контузия. Очаква се той да изгледа днешния двубой срещу Витоша Бистрица. „Валери Божинов е с отбора в момента. Очакваме го да се оправи от контузията си. След това ще се присъедини официално. Още не сме подписали договори, но сме се разбрали. Имаме уговорка с него първо да се възстанови физически. Принципно имаме съгласието му, така че няма драми. Кога точно ще е готов за игра още не можем да кажем. Лечението срок няма”, заяви Каменов. Той допълни още, че селекцията във Враца не е приключила и се чакат още футболисти. До края на трансферния прозорец ще вземем още футболисти. Селекцията не е приключила. Чакаме и Доминик Янков от Лудогорец, но в крайна сметка решението ще бъде на техния старши треньор Стойчо Стоев”, добави Каменов.", "date": "2019.07.22", "title": "Валери Божинов отново се върна във Враца"}
{"url": "https://www.faktor.bg/bg/articles/daritel-dava-400-hil-lv-za-kashtata-na-rayna-knyaginya-v-sofiya", "text": "400 000 лева ще даде дарител за възстановяването на къщата на Райна Княгиня в София. В момента се подготвя доклад, който спешно трябва влезе на сесията на Столичния общински съвет в четвъртък, защото дарението е повече от 100 000 лв., съобщава Столица.bg. Спомоществувателят иска да запази анонимността му, потвърдиха от кметство \"Сердика\". Историческата сградата се намира на ул. Софроний Врачански 119, район Сердика и отдавна има готов проект са ремонт. В момента сградата е в окаяно състояние. По вратите висят канитари, оградата е изпочупена, а вътре е състоянието е ужасно. От район Сердика на няколко пъти гонят самонастанили се роми. Преди много години в сградата са били настанени да живеят социално слаби семейства. По-късно те са напуснали и от тогава има сериозен проблем с опазването на имота. През 2017 г. къщата получава статут на паметник на културата. В нея Райна Княгиня живее последните 8 години от живота си.", "date": "2019.07.22", "title": "Дарител дава 400 хил.лв. за къщата на Райна Княгиня в София"}
{"url": "https://www.faktor.bg/bg/articles/tehnologiyata-5g-e-revolyutsiya-koyato-shte-promeni-nashite-obshtestva", "text": "Технологията 5G е революция за икономиката, индустрията, обществото и за хората. Това заяви министърът на транспорта, информационните технологии и съобщенията Росен Желязков по време на първия разговор през 5G мобилна мрежа у нас. Министър Желязков подчерта, че технологията от пето поколение ще бъде този ускорител, който наистина ще промени нашите общества, съобщиха от транспортното министерство. По думите му държавата трябва са разпредели радиочестотния спектър, да осигури насърчения, свързани с редукция на тарифите, за да може цената да не бъде понесена от крайния потребител, както и да намали административната тежест. Той отбеляза, че разгръщането на новата мрежа за 5G е свързано с изключително голяма инвестиционна, териториално-устройствена и административна работа. „Имаме изключително ползотворен диалог с телеком операторите, за което благодаря – не само за демонстрациите, а за смелостта да инвестират заедно с големите европейски телекоми в този момент, в това начинание и в това приключение“, добави той. В рамките на събитието днес, бе извършен медицински преглед от разстояние на пациент в Хасково от лекари в София.", "date": "2019.07.22", "title": "Технологията 5G е революция, която ще промени нашите общества"}
{"url": "https://www.faktor.bg/bg/articles/pozhar-bushuva-na-kavatsite-plamnaha-karavana-i-bungalo", "text": "Каравана и бунгало пламнаха като факли на един от най-посещаваните къмпинги по Южното Черноморие - \"Каваците\", до Созопол. Двама души отиват на съд за разораните дюни на Каваците Инцидентът е станал малко след 14.00 часа днес. Причината за пламъците е късо съединение.  Огънят е бил потушен от екипи на \"Пожарна безопасност\".  От полицията в Бургас съобщиха, че няма жертви и пострадали. Настъпили са само материални щети.", "date": "2019.07.22", "title": "Пожар бушува на \"Каваците\", пламнаха каравана и бунгало"}
{"url": "https://www.faktor.bg/bg/articles/ikonomika/biznes/rabotodateli-sas-signal-do-kzk-za-kartel-na-pazara-za-elektroenergiya", "text": "Представители на четирите работодателски организации в лицето на АИКБ, БСК, БТТП и КРИБ внесоха сигнал в Комисията за защита на конкуренцията да се разследват действията на група участници на свободния пазар на електрическа енергия. \"Считаме, че с поведението си по недопустим начин нарушават принципите на свободно договаряне и конкуренция, залегнали в българското законодателство\", пишат работодателите. Те посочват и че сигналът им се основава на публично достъпна информация, на която са направили анализ. Според тях съществена част от електрическата енергия, произвеждана от мощности частна собственост на територията на страната, е под прекия или косвен контрол на субекти, които са свързани лица по смисъла на §1 от допълнителните разпоредби на Търговския закон. В сигнала се посочват следните дружества: Топлофикациите в Бургас, Перник, Плевен, Русе, Велико Търново, Враца, Сливен, Габрово, както и Брикел, ТЕЦ Бобов дол и ТЕЦ Марица 3 с обща инсталирана мощност 2362, 94 MW. В сигнала се посочва, че електрическата енергия, произведена от гореизброените дружества, се продава на свободния пазар на електроенергия от дружеството търговец \"Гранд Енерджи дистрибюшън\", свързано със субектите - производители, а търговецът по силата на договор представлява \"Топлофикация София\" ЕАД при продажба на електрическата енергия, произведена от когенерацията на дружеството с обем 186 МW. Наличието на свързаност между собствениците на производствени мощности и субекта - търговец на свободния пазар представлява концентрация, която обективно създава условия за манипулиране на пазара, посочват от работодателските организации, като изрично уточняват в сигнала, че по този начин са налице и условия за изкуствено създаване на дефицит на електрическа енергия чрез ограничаване на собственото производство и едновременно с това изкупуване чрез свързани търговци на цялото предлагано от държавните дружества - производители количество електроенергия на борсата Отделно от това под контрола на собствениците на производствените мощности било и застрахователно дружество, което издавало застрахователни полици като форма на гаранционно обезпечение при закупуване на електрическа енергия преимуществено на групата търговци, свързани с производителя, което пряко създава конкурентно предимство. Това обстоятелство подсказва, че е възможно и закупената енергия да не бъде платена и подсилва непазарното предимство. От изложените обстоятелства може да се направи обосновано предположение за наличие на недопустима концентрация по смисъла на Закона за защита на конкуренцията. Според четирите организации пазарното поведение на гореизброените участници на пазара на електрическа енергия създава съмнения за наличие на картелно споразумение между 5 дружества, всичките, свързани със собствениците на производствените мощности, които са участвали в проведени тръжни сесии на Българска независима енергийна борса през периода от ноември 2018 г. до януари 2019 г., при които са търгувани предлагани от АЕЦ \"Козлодуй\" количества електроенергия в размер на около 500 МW. На практика цялото количество електрическа енергия, предложено по време на споменатите борсови сесии, е закупено от тези дружества. Според АИКБ, БСК, БТПП и КРИБ се проявява ясна тенденция съществена част от електроенергията, предлагана на свободния пазар, да се закупува от изброените дружества при елиминиране на останалите търговци. Данните ни сочат, че впоследствие закупеното количество електроенергия е търгувано между горецитираните търговци на база двустранни договори. Преразпределените между тези търговци количества електроенергия се продава на клиентите им - частни субекти и публични възложители при условия и цени, които заобикалят пазарния борсов механизъм. Работодателите посочват в сигнала си търга, организиран от НЕК на 19.06 за продажба на 98 МВт за периода 01.07-30.09.2019 г., при който предизвестено фаворизираше само един възможен купувач с потенциално разполагаемо почасово количество между 0МВт и 490МВт. След намесата на работодателските организации този скандален търг бе прекратен, междувременно НЕК организира още два търга за същия ден, отново с условия, съмнително фаворизиращи един потенциален участник, но и тези търгове бяха отменени. В крайна сметка НЕК проведе желания търг на 01.07.2019 г. и реализира електроенергия с потенциално разполагаемо почасово количество между 0МВт и 250МВт, което количество на 80% се изкупи от две от свързаните дружества, упоменати по-горе. Следователно тенденцията към концентрация се задълбочи с активното съдействие на НЕК. АОБР настояват този търг да бъде проверен от органите. Според АОБР фактите дават ясни индикации за манипулиране на свободния пазар на електроенергия и прилагане на непазарни търговски практики, което ограничава останалите търговци. \"Описаният модел на поведение на гореизброените дружества нарушава функционирането на либерализирания пазар на електроенергия. По този начин се създават условия за постоянен дефицит на електрическа енергия и непазарно формиране на цената й. Този процес пряко и негативно рефлектира върху функционирането на цялата българска икономика\", заявяват работодателите и настояват всички противозаконни практики за бъдат прекратени.", "date": "2019.07.22", "title": "Работодатели със сигнал до КЗК за картел на свободния енергиен пазар"}
{"url": "https://www.faktor.bg/bg/articles/uvelichavat-parite-za-turisticheska-reklama-prez-2020", "text": "През следващата година ще бъдат увеличени парите за туристическа реклама на България, съобщи днес след заседание на Националния съвет по туризъм ресорният министър Николина Ангелкова. Националната програма за туристическа реклама през 2020 година е била обсъдена на днешното заседание на съвета. Тя уточни, че размерът на парите ще стане ясен в края на август. Министърът уточни, че разчетите още не са готови, но министерството иска около 50 процента повече в сравнение с парите за тази година, които са 11 милиона лева. Ангелкова съобщи още, че в момента се провеждат индивидуални срещи по пазари, които включват и тези в топ 10 за нашата страна. Освен това ще бъдат разгледани и пазарите в топ 30, както и перспективните пазари като САЩ, Индия, Китай, Близък изток, каза още министърът. Тя коментира, че в края на месеца се очакват официалните данни за юни от летния туристически сезон. Тя припомни данните от началото на година до края на май, според които страната ни в този период е посетена от 2.4 милиона чуждестранни туристи, което е минимален ръст от 1 процент. Ангелкова съобщи, че от 1 октомври ще заработи на пълни обороти единната система за туристическа информация. Мартин Захариев, който е член на УС на Националния борд по туризъм, коментира, че ще бъде предложено да бъде преразгледан визовият режим по отношение на туристите от Турция, които идват за почивка на планина, и тези от Русия. Той запита защо на тези туристи не се издават многократни визи и допълни, че цената на самите визи се вдига заради посреднически фирми. Захариев попита още защо на туристите от тези две страни не се издават визи на входа. От бранша очертаха още като проблем и сезонността на туризма.", "date": "2019.07.22", "title": "Увеличават парите за туристическа реклама през 2020"}
{"url": "https://www.faktor.bg/bg/articles/ministrite-na-vanshnite-i-vatreshnite-raboti-uchastvaha-v-sreshta-za-migratsiyata-v-parizh", "text": "Вицепремиерът и министър на външните работи Екатерина Захариева и министърът на вътрешните работи Младен Маринов участваха в неформална среща на външните и вътрешните министри от ЕС и Шенген в Париж, посветена на актуалните проблеми на миграцията в Средиземноморието. Срещата се организира по покана на френския външен и вътрешен министър - Жан-Ив льо Дриан и Кристоф Кастанер. Вицепремиерът Захариева посочи, че временните мерки не могат да предложат трайни решения и се застъпи за необходимостта от постоянен механизъм, който да обхваща както морските, така и сухопътните граници. Тя заяви, че приветства усилията и прагматичния подход на Финландското председателство на Съвета на ЕС в търсене в цялостно и устойчиво европейско решение. Тя изтъкна, че следва да продължат усилията за ефективно изпълнение на споразуменията за реадмисия с трети страни и договаряне на нови. Ако искаме да предотвратим нелегалните влизания в ЕС е нужна усилена работа с всички страни по маршрута и то във всички области, каза още Захариева и изтъкна, че не бива да се поставя акцент само върху натиска в Централното Средиземноморие, но и да се обърне внимание на Източното Средиземноморие, където основният приток е от граждани на Афганистан, Ирак и Сирия. ,,Ключов елемент е балансът между отговорност и солидарност или казано по друг начин справедливото споделяне на тежестите'', каза Захариева. ,,Без наличието на един, постоянен и общо важащ за целия ЕС механизъм проблемът няма да се реши. Временните решения или коалиционните решения (на група ДЧ) могат да облекчат държавите на предна линия, но няма да решат в цялост проблема, пред който е изправен ЕС. Важно е да говорим с един глас и по тази тема и да отправи правилните послания'', изтъкна Захариева. Министър Маринов заяви, че всички държави по маршрутите, държавите на дестинация, транзит и произход, са засегнати от миграцията и следва да поемат своите отговорности – както към хората, имащи нужда от закрила, така и към своите граждани. Като част от Източносредиземноморския маршрут България от години поема своята отговорност като държава на първа линия и гарантира високо ниво на сигурност на външната граница на Европейския съюз, каза той. Българският вътрешен министър акцентира върху сериозните финансови, технически и човешки ресурси, които страната ни влага за гарантиране на граничната сигурност, противодействие на нелегалната миграция, както и за недопускане възникването на нови маршрути и предотвратяване на вторични движения. ,,Поддържането на необходимото ниво на политическо и професионално сътрудничество със съседните държави е гаранция за бърз обмен на информация и реализиране на съвместни действия при необходимост, приоритетно сред които е трайното разбиване на организираните престъпни групи за контрабанда на мигранти'', посочи още вътрешният министър. Министър Маринов увери делегатите, че България ще продължи максимално отговорно да противодейства на незаконната миграция както и досега. Българските министри ясно заявиха, че са против приемане на мигранти директно от корабите.  През 2018 г. са били регистрирани 150 000 случая на нелегални влизания в ЕС, което е спад с 25 % в сравнение с 2017 г. и най-ниското ниво от пет години. За първото полугодие на 2019 г. по море са влезли само около 32 000 нелегални мигранти. Най-много са регистрирани в Гърция – 13 600 (сходен брой спрямо същия период на 2018 г.) и Испания – 10 500 (намаление с 5 000). В резултат на сътрудничеството на Италия с либийските власти и новата политика на страната да не допуска в Италия спасени мигранти, пристиганията там са едва 2800 (спрямо 16500 през същия период на 2018 г.). В Централното Средиземноморие увеличение регистрира само Малта с 1200 случая (спрямо 235).", "date": "2019.07.22", "title": "Министрите на външните и на вътрешните работи участваха в среща за миграцията в Париж"}
{"url": "https://www.faktor.bg/bg/articles/kakav-e-pechelivshiyat-hod-za-amerika-ako-rusiya-razigrae-kitayskata-karta", "text": "Едно от поразителните предупреждения в неотдавнашна бяла книга на Пентагона за нарастващата стратегическа заплаха от Русия е, че нейният президент Владимир Путин може да направи \"точно обратното на Никсън\" и да разиграе своя версия на \"китайската карта\" със Съединените щати - има се предвид стратегията на бившия американски президент за противопоставяне на тези двама противници един срещу друг, пише в свой коментар в. \"Ню Йорк Таймс\". До неотдавна всякакви отношения между Русия и Китай можеха до голяма степен да бъдат омаловажени като брак по сметка с ограничено влияние върху американските интереси. Но откакто западните държави наложиха санкции на Русия, след като тя нахлу в Украйна през 2014 г., китайските и руските власти все повече обединяват усилията си, отнасят се с пренебрежение към демокрацията от западен тип и се представят като алтернатива на следвоенното лидерство на Америка. Сега Китай и Русия дори се сближават още повече, предполагайки по-трайни уговорки, които може да се окаже трудно предизвикателство за Съединените щати. \"Ако Москва и Пекин станат още по-близки, световната система тотално ще се промени, а това ще засегне американското влияние върху нея\", написа преподавателят във Военноморската академия Джон Акуила в доклада, подготвен и с помощта на служители на министерството на отбраната и други анализатори. Най-новото доказателство за затоплянето на връзките беше една среща в Москва миналия месец, на която Путин благодари на китайския лидер Си Дзинпин, че е направил възможно търговският обмен между двете страни да достигне над 100 милиарда долара през 2018 г. - с 30 процента повече от предишната година, и косвен упрек към търговското противопоставяне на Америка с Китай. Двете страни подписаха повече от 24 споразумения. Срещата се състоя малко след като Си нарече Путин своя \"най-добър и близък приятел\". Двамата лидери са се срещали почти 30 пъти от 2013 г. Наскоро Русия се съгласи да продаде на Китай най-новите си военни технологии, включително ракети земя-въздух С-400 и изтребители Су-35. Китай и Русия периодично провеждат съвместни военни учения от над десет години, но през 2012 г. започнаха военноморски маневри в Средиземно море, а миналата есен проведоха в Сибир най-големите според Русия военни игри от десетилетия. Планират и в бъдеще редовно да организират общи учения. Топенето на ледовете създава нови възможности за петролни и газови сондажи и неотдавна изследователи от двете страни се договориха да открият съвместен арктически проучвателен център. Те често гласуват еднакво в Организацията на обединените нации и имат сходни позиции за Иран и Северна Корея. И двете стават доста по-активни в Близкия изток, където Русия се опитва да си възвърне статута на водеща сила, а Китай се опитва да изгради отношения с енергийни доставчици като Иран. Бялата книга на Пентагона и доклад на Центъра за стратегически и международни изследвания предупреждават, че Съединените щати и техните съюзници не предприемат достатъчно бързо действия, за да се противопоставят на усилията на Русия и Китай за дестабилизиране с тактики, присъщи на \"сивата зона\" - използване на прокси войски, на политическа и икономическа принуда, дезинформация, кибероперации и заглушаващи технологии срещу американски сателити. В обръщението си за състоянието на държавата през февруари Путин изрази увереност, че връзките с Китай ще увеличат сигурността и благоденствието на Русия, особено след като обвърза плана си за Евразийския икономически съюз с амбициозната китайска инициатива \"Един пояс, един път\" - гигантска инфраструктурна програма, замислена да свързва Китай с Азия, Африка и Европа. Като се има предвид неговата икономическа, военна и технологична траектория, съчетана с авторитарния му модел, именно Китай, а не Русия е по-голямото предизвикателство за американските цели в дългосрочен план. Това означава, че американският президент Тръмп с право се опитва да изгради по-здрави отношения с Русия и да я отдалечи от Китай. Но неговият подход е несръчен и на моменти дори в противоречие с американските интереси и ценности. Америка не може да се стреми към по-близки отношения със съперническа сила с цената на игнориране на нейната намеса в американската демокрация. Но дори през Студената война Съединените щати и Съветският съюз често постигаха напредък в едно направление на своите отношения и същевременно оставаха в конфликт в други аспекти. Съединените щати и Русия могат да разширят своето сътрудничество в Космоса. Съединените щати вече зависят от руските ракети, за да стигат до Международната космическа станция. Те също така могат да продължат да работят в тясно сътрудничество в Арктика като членове на Арктическия съвет, договорил правно обвързващи споразумения, уреждащи операциите за издирване и спасяване и реагирането при петролни разливи. А могат да подновят и сътрудничеството в контрола върху въоръженията, особено като удължат новия договор СТАРТ. Обнадеждаващо беше, че висши служители на Държавния департамент се срещнаха със свои руски колеги два пъти през последните седмици, включително в Женева миналата сряда, макар да нямаше непосредствен признак, че двете страни са постигнали някакъв напредък по контрола върху въоръженията и други важни въпроси. Като се има предвид тяхната история, Китай и Русия може никога да не стигнат до официален съюз. Двете бяха разделени от война и идеологически съперничества и дори сега се съревновават за влияние в Източна, Централна Азия и Арктика. Различните им траектории също биха затруднили постигането на съюз. Китай е изгряваща сила и доминиращият партньор; Русия е в упадък. Китай има втората по големина икономика в света; руската дори не е в първите 10.  Все пак те могат да намерят повече общи цели, допълнително заплашвайки западните интереси. Необходимо е Америка да сплоти своите демократични съюзници, а не да им се кара, и да представи по-уверена визия за своя политически и икономически модел. /БТА/", "date": "2019.07.22", "title": "Какъв е печелившият ход за Америка, ако Русия разиграе \"китайската карта\"?"}
{"url": "https://www.faktor.bg/bg/articles/g-n-pendarovski-nuzhni-sa-ne-pregovori-a-tarsene-na-istinata", "text": "След като беше нападнат жестоко за признанието, че Гоце Делчев се е определял като българин, който се борел за независима Македония, президентът на Северна Македония заяви в интервю пред Свободна Европа, че със своите изказвания е подобрил позицията на македонския екип в преговорния процес. Но нима срещите на историците в Съвместната комисия са преговори? Можем ли да си представим Айнщайн да преговаря с поддръжниците на Нютоновата физика и да стигнат до някакъв компромис? Делегациите в смесената комисия не бива да гледат на себе си като на преговарящи, още по-малко като на отбори излезли на състезание. Някога Гоце Делчев е казал, че светът е поле за културна надпревара между народите. Но научната надпревара е невъзможна, защото, както е установил Карл Попър ние никога не можем да докажем, че някоя научна теория е правилна. Колкото и опити, (или в случая с историята документи) да доказват, че е правилна, тя винаги може да се окаже, че е грешна.  Следователно теориите трябва да се приемат за правилни докато не се установи, че са грешни. Тази теория, която не може да бъде опровергана не е научна. В обществените науки се приема за вярна теорията която по-добре и по-елегантно от конкурентните теории обяснява документалните наблюдения. Като учени, членовете на Съвместната историческа комисия трябва да гледат на себе си като цялостен екип, който трябва да разсее заблудите. А политиците от двете страни трябва да обявят на своите нации, че голяма част от историческите теории, които се преподават в училищата са неверни, тенденциозни и често фалшифицирани. Да, това важи в по-голяма степен за Северна Македония, но и България трябва да направи важни корекции. Гоце Делчев не е българин отишъл да се бори за Македония, както спомена българският премиер. Той е роден в днешна гръцка Македония и се е борил за автономия и свобода на всички обитатели на географска Македония и на Одринско, мнозинството от които тогава са се определяли като българи. И двете страни трябва да обективизират историята, не за да угодят на другата, а защото истината е ценност сама по себе си. Според Пендаровски, по политически причини българската страна искала всичко, което се случвало през 19-20 век и всички дейци от периода да бъдат третирани изключително като български. След разговори с македонски историци и интелектуалци, той решил да даде вятър в гърба на македонския екип в комисията. Да се намери някаква рамка, според която тези лица и събития, да се определят не са само български, нито само като македонски, а да са някак споделени. Предлагането на подобна рамка изглежда политически коректно, но няма връзка с историята като наука. Простата историческа теория, която не противоречи на всички налични факти би гласяла че: Част от българският народ – такъв какъвто е бил през 19 век, на една ранна фаза на неговата национална консолидация,  пряко нейната воля, по силата на договорите от Берлин (1878 г.), Букурещ (1913 г.) и Ньой (1918 г.)  е била откъсната  от българската етнонационална цялост и след дълги  мъчения, перипетии, провали и катастрофи, при не винаги особено интелигентно поведение от страна на официална София, особено след като България деградира зад Желязната завеса, е формирала своя македонска етно-национална идентичност. Ако някой не е съгласен с тази теория, да бъде така добър да предложи такава, която по-добре да обяснява наличните документи. Тук свършва науката и започва политиката. За много македонци е неприемливо да се твърди, че техните предци преди 5-6 поколения са били българи, дори в смисъла на това понятие към края на 19 век. Българин от 19 век не е българин от 21 век, то това важи за французите, за англичаните и за всички народи. Така че от гореизложеното съвсем не означава, че днешните македонци са българи, че са „еничари“, или че „произлизат от нас“. Братовчед ти може да носи друго фамилно име и въобще да не се разбираш с него, но е глупаво да твърдиш, че не ти е братовчед. Разбира се признаването на историята води има политически импликации, които далеч надхвърлят двустранните отношения. Признаването от страна на македонците, че повечето от предците им са едновременно техни и българи (в смисъла отпреди век) подсказва, че великите сили и останалите балкански държави са извършили огромно злодеяние спрямо българския народ, което е било коригирано с обявяването на независима Македония през 1991 г. Готови ли са те на това? Дали и други сили не оказват влияние на „преговорите“ в комисията? А и как съвременните македонци, чиято дълго изграждана отделна идентичност е оживяла към 60 години на 20 век, когато и много отраснали като етнически българи са си казали: „Добре, че не останахме част от България„. имайки предвид каква беше страната по времето на Тодор Живков! Как потомците им да кажат: „това, че ни отделиха от България беше лошо„? Това са сложни мисловни главоблъсканици, но историята така или иначе не приема „ако“. България няма никакъв интерес да блокира приемането на Северна Македония в ЕС и НАТО. И със заплаха, или с мърморене, че подкрепата ни не била безусловна не постига нищо. Членовете на комисията, учените, с които се е консултирал президентът Пендаровски, а и самия той знаят каква е историческата истина. Но те ще я признаят и отстояват само когато осъзнаят, че е в техен интерес да го направят. Когато са сигурни, че признаването на историята не застрашава тяхната съвременна идентичност. Когато стане достатъчно престижно да твърдиш, че предците са ти били българи и когато започнат да мислят, че влиянието на България в ЕС и НАТО е такова, че ако тя се застъпи за Северна Македония, няма кой да ѝ се противопостави. Вместо да заплашват с вето, което да настройва македонците срещу България, нашите ръководители трябва оказвайки подкрепа на Северна Македония, да положат повече усилия да преобразят своята страна. Тогава македонците сами ще се сетят какви са били дедите им!", "date": "2019.07.22", "title": "Г-н Пендаровски, нужни са не преговори а търсене на истината!"}
{"url": "https://www.faktor.bg/bg/articles/anton-kutev-1-1", "text": "Ние се опитваме да правим много неща, но това, което БСП прави, са малки крачки, няма фокус. И от друга страна - това са приказки от парламента. Тя ще стане истинска опозиционна партия не като внася законопроекти, а да прави реални политики. Това коментира по Нова ТВ депутатът от БСП Антон Кутев. Тънкото умение в политиката е да прокарваш неща, когато не си на власт. Това може да стане, ако зад теб застанат хората, добави той. На въпрос на водещите има ли битка между Нинова и Манолова и дало омбудсманът ще получи подкрепата на БСП и лидера и на състезаните за кмет на София. Напълно съм сигурен, че г-жа Манолова ще има  подкрепата на партията. Но за мен е важно силните хора, които излязоха от БСП, да успеем да ги държим близо до нас, защото те са силни леви хора - Станишев, Йотова. Те са се доказали извън БСП, те имат огромен авторитет. Ние трябва да съберем тези хора вътре в БСП и вън от БСП. Аз съм и за новите лица, защото харесвам младите хора. Но те се давят много лесно, като ги хвърлиш в дълбоката вода, а ние вече имаме доказани авторитета. Най-важно е да събираме хората около нас и да работим заедно за една обща кауза. Що се отнася до това разполага ли съумее ли БСП да направи една силна кампания за местните избори при тази орязана субсидия, Кутев бе лаконичен: Нямаме съмнение, че ГЕРБ ще имат достатъчно ресурс, за да участват спокойно в местните избори. Милиарди от обществени поръчки ще отидат към ГЕРБ. За БСП проблемът не е в самата партийна субсидия. Големият проблем е, че всички партии стават зависими от бизнеса.  Антон Кутев обясни, че той никога няма да мисли като опозиция в БСП, но наистина има вътре опозиция в партията.  Партията не е моя, нито на Нинова или Станишев, тя е на всички заедно. Искам да намерим пътищата, по които да изведем партията. Нямам нищо против да го направим и с този лидер, стига той да ги търси, а не да поставя разделителни линии.", "date": "2019.07.22", "title": "Антон Кутев: Никога няма да говоря опозиционно срещу БСП"}
{"url": "https://www.faktor.bg/bg/articles/kathimerini-s-razkritie-za-ruska-namesa-v-noshtta-na-neuspeshniya-opit-za-prevrat-sreshtu-dogan", "text": "По данни на гръцкия ежедневник Kathimerini, има информация от миналата седмица, по случай третата годишнина от неуспешния опит за преврат в Турция от 2016 година, която подсказва, че руският президент Владимир Путин може да е предложил помощта на руските спецчасти в нощта на 15 юни същата година. Тези данни може да не са напълно верни, но в тях има доза истина, продължава гръцкия вестник. Миналата седмица, Европейския съвет по външните работи публикува статия, цитираща авторитетни турски издания, твърдящи, че „Путин се обадил на Ердоган тази вечер, за да му предложи помощта на руските спецчасти, разположени на гръцки остров, недалеч от турската граница“. Гърция и Русия нямат двустранни споразумения за взаимни обучения на спецчастите си, поради което тези новини бяха посрещнати с известен скептицизъм от медиите Атина, които изключваха подобна възможност.  Всъщност в информацията се е съдържала известно количество истина, въпреки че гръцкия остров не е бил част от нея. В действителност руски части е имало близо до Мармарис, където Ердоган е бил на почивка, по време на опита за преврат. Те не са били разположени на гръцки остров, а на руски кораби, един от които се е завръщал от Сирия, а другият е пътувал за източната част на Егейско море. Според добре информирани източници, добавя Kathimerini, двата военни кораба остават в региона на изток от Родос и на запад от Кастелоризо за два дни, преди всеки от тях да продължи по пътя си. Не е необичайно за руски кораби да спират в Егейско море, понеже според старо споразумение между Москва и Атина, в гръцки води има пет пристана, които руският флот може да използва. Те биват използвани особено интензивно, откакто Кремъл взема дейно участие във войната в Сирия. Само че нито едно от тези места не се намира в региона, където двата кораба нощуват във вечерите след 15 и 16 юли 2016 година. Все още е неясен и броят на войниците, които са се намирали на руските кораби по това време, макар да се предполага, че са били част от спецназ, завършва коментара Kathimerini.   Източник: Фокус", "date": "2019.07.22", "title": "Путин предложил на Ердоган намеса на руски спецчасти в нощта на неуспешния преврат"}
{"url": "https://www.faktor.bg/bg/articles/izborite-v-ukrayna-cherven-karton-za-starite-eliti", "text": "Никъде другаде в Европа политическата промяна не нахлува тъй мощно – и по демократичен път – както в Украйна. Там гласоподавателите на два пъти дадоха тласък на цялостната подмяна на старите и недолюбвани политически елити, която не само отваря пътя на едно ново поколение, но и променя партийно-политическия пейзаж. Главният двигател на този процес са самите хора в Украйна. Те вече не вярват на старите групировки. Тъкмо поради това почти половината избиратели гласуваха на парламентарните избори за нови партии, а по този начин – и за радикален нов старт. Старите политически сили и техните партии бяха наказани. Необходимо е известно време, докато бъдат окончателно преброени всички подадени гласове. Украинският парламент се избира наполовина по партийни листи и наполовина с директни мандати, а това също ще позабави избистрянето на политическото съотношение вътре във Върховната рада. Едно обаче вече е ясно: безспорен победител в изборите е партията „Слуга на народа\" на президента Володимир Зеленски, която не е изключено дори да спечели абсолютно мнозинство. С право тя претендира за правото да състави новото правителство.  Доскорошната телевизионна звезда Володимир Зеленски продължава победния си ход, след като през април спечели президентските избори и се изстреля на върха на политическата пирамида в Киев. Огорчение за него беше ниската избирателна активност в неделя. Едно от обясненията е, че изборите бяха предсрочни и се проведоха точно по време на летните ваканции. Почти всички кандидати от листата на „Слуга на народа\", които влизат в парламента, са неизвестни хора. Това е слабото им място, доколкото нямат никакъв политически опит. Но явно избирателите смятат тъкмо този факт за предимство: новите хора трябва да внесат свеж полъх в парламента. В условията на демокрация това се нарича „нов старт\". Многозначително е, че редом с партията на Зеленски, още една нова партия успя да прескочи петпроцентната бариера и да влезе в парламента. Става дума за „Холос\" („Глас\") на популярния украински рок-музикант Святослав Вакарчук. И обратно: най-голямо поражение на тези избори претърпяха представителите на старата политическа класа. Това се отнася до проруската „Опозиционна платформа – За живот\" на олигарха Виктор Медведчук, който малко преди изборите демонстративно беше на посещение при Владимир Путин. Медведчук поддържа много тесни връзки с руския президент, а партията му, която събра малко над 10%, ще бъде втора сила в новия парламент. Преди войната в Донбас обаче тази проруска партия беше значително по-силна. Неубедителните ѝ резултати на вчерашните парламентарни избори ясно показват, че агресивната политика на Путин към Украйна сериозно отслабва проруския лагер. Поражение претърпяха още Юлия Тимошенко и нейната партия „Отечество\", както и партията „Европейска солидарност\" на бившия президент Петро Порошенко. Това поражение е особено горчиво за Порошенко, който възнамеряваше да оглави силна опозиционна фракция. На тези избори радикалните сили не изиграха никаква роля. В опровержение на руската пропаганда, и вчера, както се случи на предишните избори през 2014 година, крайно десни или фашистки групировки не се добраха до никакви успехи. Сега за президента Зеленски настъпва периодът на истинските изпитания. В сътрудничество с парламента той е длъжен бързо да демонстрира видими политически успехи. Зеленски трябва да потърси пътища за решаването на конфликта с Русия и със сепаратистите в Донбас и да предприеме решителни мерки срещу корупцията и шуробаджанащината, които се поддържат от супер богатите украински олигарси. Това очакват от него не само избирателите, но европейските партньори на Украйна.", "date": "2019.07.22", "title": "Изборите в Украйна: червен картон за старите елити"}
{"url": "https://www.faktor.bg/bg/articles/demokratichna-balgariya-se-gotvi-za-reshitelna-bitka-v-sofiya", "text": "От партия \"Демократична България\" са готови за местните избори. Партиите, членуващи в обединението, се явяват заедно на всички избори като за всеки вид избор сключват споразумение, както обясни лидерът на ДСБ Атанас Атанасов. Ние държим на тези избори да продължим с утвърждаване на нашия бранд, подчерта той. Кандидатите за кметове и общински съветници ще се одобряват от ръководството, но ще се издигат от местните организации. За формацията местните избори са важен тест. Изборите ще са важен тест за проблемите на София, за застрояването на зелените площи, липсата на пешеходните зони. Амбицията на \"Демократична България\" е да даде решенията на всяка конкретна община. В София Демократична България е твърдо трета политическа сила, доволен е Атанас Атанасов. Той прогнозира балотаж в столицата с ГЕРБ. Имаме сериозна листа от имена, отчете той. Христо Иванов изтъкна ясния политически хоризонт, а именно - че местните избори освен обновление на общините, са и подготовка за парламентарните избори. ГЕРБ запазили преднината си, защото гражданите не виждат БСП с водач Корнелия Нинова като алтернатива. Явяваме се на избори, за да сме алтернативата, отчете Христо Иванов. Той иска хората да видят Демократична България като алтернатива. Ние искаме да надградим посланието, че Демократична България може все повече да се разпознае сред проевропейската част от българските граждани като алтернатива, изтъкна Иванов.  Голямата битка ще е в София и няколко други големи града, по мнението му. Формацията е готова да приеме залепили се за ГЕРБ демократични сили, ако са готови да отстояват демократичните ценности и алтернативи. Политическата кауза е демократизацията на държавата и тази кауза трябва да припознаят кандидатите за кметове и общинари. До 15 август Демократична България ще каже кой ще е кандидатът им за кмет за столицата. Много е важно тук в София да постигнем консолидация около една кауза, призова още Христо Иванов. Демократична България е стабилна трета политическа сила в столицата, категоричен е той. Фандъкова се износила като фасада на модела на управление на София. Хората щели да гласуват за решаването на конкретни проблеми и за перспектива в столицата. Всякакви опити за камуфлаж на кандидатите като независими не дават яснота на избирателите, по мнението му. Ако не сега - кога, ако не ние - то кой, пошегува се Христо Иванов.", "date": "2019.07.22", "title": "Демократична България се готви за решителна битка в София"}
{"url": "https://www.faktor.bg/bg/articles/tramp-obvini-iran-v-lazha-za-shpionite-na-tsru", "text": "Американският президент Доналд Тръмп обяви за лъжа задържането на 17 шпиони в Иран, за които се твърди, че са обучени в Централното разузнавателно управление. \"Посланието на Иран за залавянето на шпиони на ЦРУ е напълно невярно\", обясни Тръмп в Туитър и в изявлението на Иран няма и \"дума истина\". \"Просто повече лъжи и пропаганда (както за сваления им дрон) на религиозния режим, който се разпада и няма представа какво да прави\", пише той. Американският президент заяви, че иранската \"икономика е мъртва и ще стане много по-лошо. Иран е пълна бъркотия.\"", "date": "2019.07.22", "title": "Тръмп: В Иран е пълна бъркотия, икономиката й е мъртва"}
{"url": "https://www.faktor.bg/bg/articles/lyubomir-kyuchukov-erdogan-igrae-riskovano", "text": "Бившият зам.-външен министър Любомир Кючуков коментира в предаването \"Плюс-минус\", по Нова телевизия напрежението между САЩ и Турция след закупуването от южната ни съседка на руски зенитни комплекси С-400. В отговор на тази сделка Белият дом наложи санкции и спря продажбата на самолети Ф-35 към Турция. „Това е резултат от доста сериозни тенденции и процеси, които текат в НАТО и в света, като цяло. Тази сделка за руските ракетни системи С-400 има измерение в няколко посоки. Затова САЩ се ангажираха много сериозно в провалянето на тази сделка. За Турция това беше начин за доказване на нейния стремеж да бъде регионален лидер и глобален фактор. Това беше един от начините да утвърди тази позиция” коментира  Любомир Кючуков. Ердоган играе една доста рискована игра, обобщи Кючуков. „Турция ще продължи да бъде член на НАТО”, убеден е дипломатът.", "date": "2019.07.22", "title": "Любомир Кючуков: Ердоган играе рисковано, но ще остане в НАТО"}
{"url": "https://www.faktor.bg/bg/articles/veshtayat-li-voyskite-na-sasht-v-sauditska-arabiya-nov-konflikt-v-zaliva", "text": "Това се случва за първи път, откакто те напуснаха Саудитска Арабия през 2003 г.: американските войски ще се завърнат в петролното кралство в Залива на фона на силно напрежение с Иран и нови инциденти в региона. Това ще е първото подобно разполагане от изтеглянето на американските войски от саудитска територия, намирали се там в продължение на 12 години и по време на две войни срещу Ирак (1991 и 2003 г.). Дали това разполагане вещае нов конфликт в Залива? Крал Салман се съгласи да приеме американски сили, за да повиши нивото на двустранното сътрудничество, да защити сигурността и стабилността в региона и да гарантира мира\", посочи в петък миналата седмица саудитското министерство на отбраната. Това \"ще има допълнителен възпиращ ефект и ще укрепи способността ни за защита на нашите интереси в региона, в условията на възникващи и достоверни заплахи\", посочи Сентком, централното командване на всички родове войски, което отговаря за американските военни операции в Персийския залив. Но за Андреас Крийг, преподавател в \"Кингс колидж\" в Лондон, това разполагане е част от \"демонстрация на сила и от усилията на САЩ да увеличат военните си варианти в случай на удар срещу Иран\". От май насам Вашингтон обвини Иран в поредица от саботажи и нападения, насочени срещу шест кораба в стратегическия район на Залива, което Техеран отрича. В петък напрежението се покачи с още една степен, след като Иран обяви, че е \"задържал\" петролен танкер, плаващ под британски флаг, в Ормузкия проток след 24 часа полемика с Вашингтон за \"ирански\" дрон, който американците казват, че са унищожили. Напрежението между Техеран и Вашингтон се изостри след едностранното американско оттегляне от ядреното споразумение от 2015 г. и възстановяването на американските икономически санкции, които много навредиха на Иран. Не се съобщава колко ще са американските войници, които ще бъдат разположени в Саудитска Арабия, но според американските медии става дума за 500 войници, които ще бъдат разположени във военновъздушната база \"Принц Султан\". \"500 американски войници в Саудитска Арабия, това трудно може да се приеме за укрепване (на войските), особено с оглед на война с Иран\", смята Крийг. \"Тези войници са там, за да подготвят военновъздушната база \"Принц Султан\" за евентуално разполагане на въздушна ескадрила\", посочва той. Близо 200 американски самолета бяха базирани в \"Принц Султан\", на около 80 километра южно от Рияд, в разгара на операциите между 1991 и 2003 г. Според експерти обявеното разполагане има за цел да засили връзките - особено в отбраната, между Вашингтон и Рияд, в които тази година се появи напрежение. \"Саудитците казват: ако останете с нас, ние ще останем на ваша страна\", обяснява Джеймс Дорси, изследовател във висшето училище за международни изследвания \"С. Раджаратнам\" в Сингапур. \"Американците искат да кажат: можете да разчитате на нас\", продължава той. Администрацията на американския президент Доналд Тръмп е под натиск от Конгреса заради твърде отстъпчивия начин, по който е реагирала според някои от членовете му на убийството на саудитския журналист Джамал Хашокжи в саудитското консулство в Истанбул през октомври миналата година. По време на посещение в четвъртък във въздушната база \"Принц Султан\" началникът на Сентком генерал Кенет Макензи обеща да \"работи енергично\" за гарантиране на сигурността на морския транспорт в Залив. Неговото посещение стана ден след блокирането от Камарата на представителите в САЩ на продажба на оръжие за 8,1 милиарда долара на саудитското кралство и на други съюзници - решение, на което президентът Тръмп вероятно ще наложи вето. В началото на април американският Конгрес вече одобри резолюция, в която призовава Тръмп да прекрати всякаква помощ за коалицията, водена от саудитската армия, която от 2015 г. участва във войната в Йемен срещу близки до Иран бунтовници. След намесата на коалицията конфликтът взе близо 10 хил. жертви и предизвика \"най-тежката хуманитарна криза в света\", а милиони хора са заплашени от глад\" според ООН. Въпреки критиките Доналд Тръмп възхвалява отличните си отношения с престолонаследника Мохамед бин Салман (наричан МБС), авторитарния саудитски управник, който е и министър на отбраната. За Мохамед бин Салман разполагането на американски войски \"подчертава, че САЩ остават важен гарант за сигурността и са ангажирани със сигурността на Саудитска Арабия\", подчертава Крийг. Според него \"за МБС е важно да покаже, че е подходящ партньор за Вашингтон по отношение на сигурността\", докато около 35 хил. американски войници се намират в други страни от Залива, главно в Катар (10 хил.), както и в Кувейт и Бахрейн, главна база на Петия американски флот.", "date": "2019.07.22", "title": "Вещаят ли войските на САЩ в Саудитска Арабия нов конфликт в Залива?"}
{"url": "https://www.faktor.bg/bg/articles/ivan-neykov-1-1", "text": "Държавата да поема част от осигуровките или данъците на възрастните работници, когато те предават опита си на млади служители. Това предлага бившият социален министър Иван Нейков. Анализите сочат, че в бъдеще бизнесът ще е по-зависим от липсата на квалифицирани млади, като техният дял ще намалява, а продължителността на живота ще расте.  Международните практики за справяне с феномена \"застаряваща работна ръка\" проучват от Балканския институт по труда и социалната политика. В част от страните-членки на Евросъюза вече е въведено гъвкаво или намалено работно време за по-възрастните служители с цел те да се съхранят и да работят по-дълго. У нас ситуацията също е променена, отчита Нейков.  \"Работодателите започват да разбират потребността на възрастния работник. В момента най-големи трудности в намиране на работа нямат възрастните, както беше преди години, а младите\".  Затова той предлага в половината от работния си ден хората, на които предстои да се пенсионират, да изпълняват основни задължения, а в другата половина от деня на предават опит на младите, като държавата насърчи това финансово.   \"Покриване, да речем, размера на осигуровките или данък общ доход за този период от работния ден, в който възрастният работник ще обучава младия, а това е изключително ценно за държавата, защото тя всъщност ще съхрани опита на стария, а ще получи един млад, обучен работник\".", "date": "2019.07.22", "title": "Бивш социален министър дава идеи за справяне с феномена \"застаряваща работна ръка\""}
{"url": "https://www.faktor.bg/bg/articles/5875-sa-poiskali-bezplatna-podmyana-na-starite-pechki", "text": "Общо 5875 заявления за намерения са подадени по време на първия етап на кампанията на Столична община за безплатна подмяна на стари печки от домакинства. Гражданите подаваха заявления в периода от 13 март 2019 г. до 13 юни 2019 г. в районите администрации на Столичната община. Първият етап от кампанията цели да събере информация за намеренията и желанията на домакинствата да подменят стария си начин на отопление. Най-голям интерес е проявен от районите, които нямат достъп до централно отопление на ТЕЦ. Най-много заявления са подали в район Кремиковци – 1 083 бр. Следва район Нови Искър – 886 бр., район Панчарево – 735 бр., район Красна поляна 685 бр. и район Витоша – 661 бр. В район „Красна поляна“ са подадени 685 заявления, което е около 11,6% от общия брой заявления. Повече от половината заявили желание за смяна на стария си начин на отопление са предпочели да преминат на пелети, ¼ са поискали електричество/климатик/, около 500 домакинства са заявили желание за отопление на газ, останалите са пожелали да се свържат към топлофикационната мрежа. През есента ще започне вторият етап от кампанията с подаване на заявления и разясняване на реда и процедурите, по които гражданите ще могат да заменят отоплителните си устройства. Съгласно изискванията на Оперативната програма „Околна среда“ 2014-2020г., преди да започне подмяната на отоплителните уреди, общините трябва да направят поредица от проучвания и да разработят механизми за изпълнение.", "date": "2019.07.22", "title": "5875 са поискали безплатна подмяна на старите печки в София"}
{"url": "https://www.faktor.bg/bg/articles/plamna-zhiten-masiv-kray-sofiya", "text": "Гори житен масив гори до село Бенковски, край София, в района на Северната скоростна тангента, съобщиха от пресцентъра на МВР. От пожарната уточняват, че сигналът е подаден около 15.10 часа. Пет екипа на пожарната гасят огъня. Няма данни за пострадали.", "date": "2019.07.22", "title": "Пламна житен масив край София"}
{"url": "https://www.faktor.bg/bg/articles/bsp-alarmira-za-konflikt-na-interesi-sreshtu-zam-kmet-na-pernik", "text": "БСП-Перник ще внесе в Комисията за противодействие на корупцията и отнемане на незаконно придобито имущество сигнал срещу зам.-кмета на Перник Владислав Караилиев за конфликт на интереси, съобщиха от столетницата. Сигналът е по повод обществена поръчка, спечелена от фирма \"Инфраконструкт\" ООД с управител и собственик на половината от дружествения капитал Иво Гаджов, който е първи братовчед на зам.-кмета. Случаят е от 2016 година, а поръчката е за проектиране на пътни съоръжения на територията на община Перник по две обособени позиции: проектиране на нови улици и на две кръгови кръстовища, поясниха социалистите. Те припомниха за още един случай със спечелена от друга фирма на Иво Гаджов поръчка за изграждането на моста на река Струма по ОП \"Региони в растеж\". Ще настояваме да се направи пълна проверка на общината, подчерта местният лидер на БСП Кирил Леонов, цитиран от БНР. Към момента няма изявление от зам.-кмета по изнесената информация от социалистите.", "date": "2019.07.22", "title": "БСП иска пълна проверка на община Перник"}
{"url": "https://www.faktor.bg/bg/articles/prof-ivo-petrov-bezumnoto-doplashtane-v-bolnitsite-e-nespravedlivo-i-razrushava-solidarniya-model", "text": "Здравната система в България е най-малко солидарна в сравнение с много страни в Европейския съюз. Харчим много за малките неща и не харчим въобще за големите. Здравната реформа трябва да бъде направена така, че да бъде справедлива за повечето пациенти. В момента тя е най-несправедлива за социално слабите. Безумното доплащане в болниците е възможно най-несправедливо и солидарният модел е разрушен. Това заяви в предаването \"Лице в лице\" по бТВ инвазивният кардиолог проф. Иво Петров.  Здравна реформа у нас досега нямаше. Откакто е създадена здравната система, се стигна донякъде, без да се довърши. Това беше в ущърб както на лекарите, така и на пациентите. Крайно време е да променим нещата в правилната посока, допълни проф. Петров по повод новия здравноосигурителен модел. До голяма степен има закостенялост в системата, която се държи от хора, които нямат интерес тя да бъде променена, подчерта той. За да се случи реформата, трябва да си отговорим на най-важния въпрос – защо трябва да я направим. Системата трябва да стане по-достъпна и по-справедлива, смята кардиологът. У нас има прекалено много здравни заведения и сравнително добрата медицина у нас се размива в медицина средна категория. Трябва да преценим на кое лечебно заведение какви функции да възложим и тези, които имат своята социална функция, да останат с такава функция, а високотехнологичната медицинска дейност да бъде пренесена в университетските болници, както е по целия свят, отбеляза още проф. Иво Петров. Според него, ако бъде намален броят на лечебните заведения, те ще бъдат по-добре обезпечени с персонал, а заплатите в тях ще са по-високи.", "date": "2019.07.22", "title": "Проф. Иво Петров: Безумното доплащане в болниците разрушава солидарния модел"}
{"url": "https://www.faktor.bg/bg/articles/vkaraha-v-zatvora-osem-dushi-ot-narkobandata-gotvela-pokusheniya-nad-prokurori", "text": "Осем от общо 18-те обвинени от Специализираната прокуратура за участие в организирана престъпна група за производство и разпространение на наркотици, силови действия и приготовления за покушения над полицаи и прокурори, се признаха за виновни и поискаха споразумения с обвинението, приемайки ефективни наказания, съобщиха от пресцентъра на спецпрокуратурата. При арестуването им миналата година бяха изнесени данни, че подсъдимите имали списък от спецпрокурори, полицаи и антимафиоти и планирали да им нанесат телесни повреди или даже да ги убият. Четири години \"лишаване от свобода\" получи единият от организаторите и ръководителите на групата - Петко Стоянов. Останалите, признали участието си в престъпната структура (наричана от самите участници \"Фирмата\") получиха съответно: 3 години и 6 месеца затвор за един от тях, двама – по 3 години, а останалите - 2 г. и 10 месеца, 2 г. и 6 месеца, 2 години, 1 г. и 6 месеца. Наложените наказания са окончателни и вече са приведени в изпълнение. Петко Стоянов остава подсъдим по делото в Специализирания наказателен съд по 1 обвинние - отказва да признае участието си в приготовления за убийство на двама прокурори от Специализираната прокуратура и служител на МВР, за което е обвинен заедно с другия ръководител на групата Иван Йосифов и неговата \"дясна ръка\" Стефан Гевгелийски. Освен срещу Стоянов, делото в Специализирания наказателен съд ще продължи срещу останалите 10 лица, обвинени за участие в престъпното сдружение и за различни вторични престъпления. Групата на Стоянов и Йосифов бе неутрализирана на 27 юни 2018 г. Събраните доказателства показаха, че тя е действала от началото на същата година, като целта ѝ е била производство, преработка, придобиване, държане и разпространение на наркотични вещества и прекурсори. Предлагала е цялата гама от наркотици - марихуана, амфетамин, кокаин, хероин и екстази, като част от тях е произвеждала сама. Не след дълго се формирала и крайната ѝ цел - да завладее наркопазара в София и да постигне големи печалби. За целта били привлечени хора, които като да доставят наркотични вещества на едро, да работят като \"дилъри\" на групата, да транспортират \"стоката\" до крайни клиенти, да извършват силови и наказателни действия над конкуренти и нелоялни партньори, както и други лица, които са пречка за дейността - в т.ч. служители на МВР и магистрати.", "date": "2019.07.22", "title": "Вкараха в затвора осем души от наркобандата, готвела покушения над полицаи и прокурори"}
{"url": "https://www.faktor.bg/bg/articles/zhestoko-ubiystvo-raztarsi-varna-otkriha-razchleneno-choveshko-tyalo", "text": "Жестоко убийство е извършено във Варна, научи Dir.bg от свои източници в прокуратурата. По неофициална информация е било открито разчленено човешко тяло, а сигналът е подаден в края на миналата седмица. Оттогава разследващите усилено работят, за да разкрият извършителя на престъплението. От Областната дирекция на МВР в морския град потвърдиха, че се работи активно по такъв случай, но отказаха всякаква информация на този етап. \"Когато можем да дадем повече информация, ще има изявление\", лаконичен бе и говорителят на Окръжната прокуратура Радослав Лазаров.", "date": "2019.07.22", "title": "Жестоко убийство разтърси Варна - откриха разчленено човешко тяло"}
{"url": "https://www.faktor.bg/bg/articles/ognyan-gerdzhikov-nyama-kak-na-vsichki-11-dushi-ot-prokurorskata-kvota-da-e-okazan-natisk", "text": "Бившият служебен премиер, председател на парламента и преподавател в Юридическия факултет на СУ професор Огнян Геджиков гостува в предаването \"Още от деня на БНТ, където даде положителна оценка на днешната номинация на Иван Гешев за главен прокурор и каза, че единодушието на прокурорската квота във ВСС около номинацията показва обединение и му дава надежда. \"Аз никога не съм бил във Висшия съдебен съвет. Гледам отстрани и ми се ще да бъде както трябва\", допълни Герджиков. Той определи възможността Гешев да е единственият кандидат като \"не лош знак\", защото ще покаже единодушие. Във връзка с изказването на Гешев преди време, че този избор за главен прокурор ще бъде \"кален, мръсен избор, с платени магистрати и политици\", Гердижков смята, че  е възможно при избора на нов главен прокурор да има удари под кръста и задкулисие. Това е така навсякъде по света, каза бившият служебен премиер, като отбеляза, че се надява изборът да бъде честен. Т ова важи не само за главния прокурор, но и за другите двама от \"тримата големи\" - председателите на ВКС и ВАС. Според него в парламента липсва професионализъм. Той смята, че от Консултативния съвет по законодателството, който той оглавяваше в Народно събрание, има нужда. \"Не ми харесва аматьорщината в управлението\", каза Герджиков и поясни, че визира законодателната дейност. \"Първо, са много малко юристите и след това - политиците много не обичат да бъдат ограничавани от правото, защото не могат да провеждат техните си виждания\", посочи Герджиков. За него пример за лошото законотворчеството е постоянната промяна на законите, които НС приема. \"От 2000 година Кодексът за социално осигуряване е в сила. Сега сме средата на 2019 година. Изменян е 136 пъти. По 7 пъти на година. Това нормално ли е?\", попита той. Относно изборът на главен прокурор и номинацията на Иван Гешев, Герджиков коментира: Във връзка с избора на европейски главен прокурор и фаворита за поста Лаура Кьовеши, Герджиков коментира: \"Тя ще наблюдава само изразходването на европейските средства. Тя няма да бъде над нашия главен прокурор. Тя идва с определен профил. В този профил ще има представители от българска страна като нейни заместници. И така трябва да бъде.\" Относно покупката на F-16 Герджиков каза, че цената му се струва висока. Концесията на летище София определи като нещо хубаво.", "date": "2019.07.22", "title": "Огнян Герджиков: Няма как на всички от прокурорската колегия да е оказан натиск за Иван Гешев"}
{"url": "https://www.faktor.bg/bg/articles/10-koli-izgoryaha-pri-pozhar-vav-varna", "text": "10 леки коли и камион изгоряха напълно в бояджийски цех на голям автосервиз на варненския булевард \"Атанас Москов\". Изпепелени са и няколко прилежащи постройки. Пострадали хора в пожара няма. От полицията обясниха, че все още не е ясно дали в случая става въпрос за умишлен палеж, или за случаен инцидент с огромни последици. По първоначална информация няма данни за престъпление, но все още не може да се твърди категорично, коментираха близки до разследването.  Сигналът за огнения ад е подаден в петък вечерта, малко преди полунощ. На мястото веднага са изпратени няколко екипа на пожарната. От бушуващия огън, са се взривили няколко от колите, като пукотът е притеснил много от живеещите в близост.  На тел. 112 са подадени множество сигнали. Огънят е бил потушен трудно поради наличието на много запалителни течности в цеха, отбелязва Дарик.", "date": "2019.07.22", "title": "10 коли и камион изгоряха във Варна"}
{"url": "https://www.faktor.bg/bg/articles/politika/hlyab-i-pasti/poredniya-antibalgarski-plan", "text": "Една отдавнашна идея на червените идеолози изглежда върви към това да стане реалност. При това по обиколен път, представяйки я като дошла от вън, от Германия и намерила финансово обезпечение от американска фондация! Идеята беше огласена през 2015 г. във Великотърновския университет в рамките на научна конференция на тема „Историография на преходите”. Представи я арх. Дора Иванова от фондация „Проект Бузлуджа”, Монтана. Мотото – „Бузлуджа – паметта на времето”. Участниците чуха колко било важно да се запази чинията с антена, върху която грее червената петолъчка, как трябвало да ѝ се вдъхне нов живот, да се включи тя в туристическите маршрути, защото... западните туристи умирали да гледат комунистически паметници! Показани бяха разработки за обновения интериор, за построяването на още обекти, обслужващи хилядите поклонници на комунизма от цял свят, които щели да се стекат от всички континенти, за да се насладят на образите на Маркс, Енгелс, Ленин, на московския агент Георги Димитров, Тодор Живков и Евгения Живкова, да се порадват на мозайките, възхваляващи постиженията на соца и т.н. Наскоро след това в някакъв червен сайт прочетох възторжена информация за проекта на архитектката. Впрочем, участващите в спомената конференция историци от СУ, от БАН и от Великотърновския университет с ентусиазъм приеха идеята. Поради огромните разходи, необходими за нейното осъществяване, както и поради неяснотата на статута на Бузлуджанската паница, построена от БКП за възхвала на нейната комунистическа идеология, но с пари на данъкоплатците и със средства, събирани насилствено-доброволно от всички по всякакви начини, мислех, че това е един хвърчащ проект, направен, за да защити съответна научна степен младата другарка от Монтана. Какво е изумлението ми сега, когато се сблъскваме с  Някои коментатори вече допуснаха, че американската фондация Пол Гети /или Гепи?/ била „подведена”, не била разбрала за какво става въпрос, мислела, че това е паметник със световно значение, безценен архитектурен обект, тоест била заблудена. Ще подмина факта колко обидно звучи тази теза, целяща да не „засегне” американците, гласували да бъдат отпуснати за проекта „летящата чиния на БКП към светлото бъдеще” почти 200 хиляди долара. Моля ви се, вие директно ги обвинявате, че са глупаци! Нима някой сериозно би допуснал, че, преди да бъде одобрено финансирането на какъвто и да е обект, където и да е по света, съответната фондация не изисква и не проучва подробни планове, обстоятелствена мотивировка и едва след това решава как и колко пари да изразходва. Едва ли можем да мислим, че са толкова безотговорни и толкова безкритично щедри едни нормални, демократични фондации от САЩ. Много по-вероятно е, че зад споменатата фондация/организация се крият отдавна базирани в САЩ потомци на видни комунистически фамилии. Същото може да се каже и за онзи юридически субект от Германия, инициирал идеята и направил решителни стъпки за нейното осъществяване. Скандалът днес напомня един друг подобен скандал, тръгнал също от Германия. В него главни действащи лица бяха една комунистическа „изследователка” – Мартина БАЛЕВА и някой си Улф Брунбауер, „приятел” на България от комунистическо време. За по-младите ще припомня за какво ставаше дума. Двамата „изследователи”, захранени солидно с пари от германска фондация,  а били въстанали мюсюлманите! „Доказваха”, че всичко, свързано с масовите кланета в Батак е късна „постановка” на самозванците русофоби  (по терминологията на М. Балева) Захари Стоянов, Стефан Стамболов, Петър Горанов и други.  Маньовърът на комунистическите наследници да натрапят на българите възстановяването на поредното грандоманско архитектурно недоразумение, каквото представлява изтърбушената, опикана и осрана летяща чиния на Бузлуджа,  у всеки човек, вярващ, че уж безвъзвратно сме скъсали с престъпното социалистическо минало. Отново на наш гръб искат да възсъздадат своето капище, където всяко лято през август оредяващите комунисти се събират на вещерско сборище. Парите от фондацията били за проучвателни дейности. А после?!  Нинова плаче по всички телевизии, че касата им била празна, че субсидията от 1 лев на реален глас ги обричала на изчезване (къде този късмет!), че самолетите F – 16 Блок 70 били ужасно скъпи за бедната ни родина, парите трябвало да дадем за пенсии, болници, цигани, безработни и т.н., а не за превъоръжаването на една боеспособна българска армия... Напомням това, защото се чуха и гласове, че като иска, нека БСП да си възстанови чинията! Нима вярвате в таласъми, бих запитала тези наивници. Къде сте видели комунисти да си плащат от собствените джобове? Те имат завиден опит в обирите на мандри, складове, в завземането на чуждата земя, на чуждото имущество, в „приватизирането” на всичко най-апетитно, най-стойностно в България, така че този си опит възнамеряват да приложат и занапред. Червените  драпат сега със зъби и нокти тези 200 хил. долара да бъдат получени, машинката да се задвижи, а като вземат властта (Боже, пази България!), да бръкнат в хазната, тоест в джобовете ни, за да върнат „честта и славата” на своята комунистическа партия! Затова да се надяваме, че поредният срамен скандал, миришещ вече на международен, няма да затихне и в настъпилата тишина мимикриралите червени хитреци няма да осъществят поредния си антибългарски план!", "date": "2019.07.22", "title": "Поредният  антибългарски план!"}
{"url": "https://www.faktor.bg/bg/articles/tiyneydzhar-stoi-zad-skandala-s-britanskiya-poslanik-v-sasht", "text": "Тийнейджър е стоял зад скандала, свързан с изказването на бившия британски посланик в САЩ Ким Дарък, съобщава лондонският в. Дейли мейл. 19-годишният Стивън Едгинтън е заявил, че е получил изказването на ексдипломатическия представител на Обединеното кралство във Вашингтон, в което администрацията на 45-ия американски президент Доналд Тръмп определя като нелепа, докато е интервюирал служители от правителството на Тереза Мей за Брекзит. Един от събеседниците му е дал писмото на Дарък към съветника в британския кабинет по въпросите за националната сигурност Марк Седуил. \"Аз постъпих по правилата на журналистиката. Не знам дали ще бъда арестуван заради работата си, но съм убеден в едно. Няма да разкрия своя източник\", категоричен бил Едгинтън. Публикацията на думите на Дарък е станала конкретен повод за напрежение между Лондон и Вашингтон, довела и до оставката на дипломата.", "date": "2019.07.22", "title": "Дейли мей: Тийнейджър стои зад скандала с британския посланик в САЩ"}
{"url": "https://www.faktor.bg/bg/articles/novini/svyat/novata-politicheska-zvezda-na-ukrayna-rokadzhiya-diplomiran-fizik-izuchaval-politicheski-nauki-v-yeyl-i-stanford", "text": "Пет политически формации влизат в новия украински парламент след предсрочните парламентарни избори. Партията на президента Володимир Зеленски печели над 42% от гласовете според частичните резултати.  На втора позиция е \"Опозиционна платформа - за живот\", която получава над 12%. Останалите три партии във Върховната Рада са тези на бившия президент Петро Порошенко, на бившия премиер Юлия Тимошенко и на музиканта Святослав Вакарчук. Кой е Вакарчук, сочен за потенциален коалиционен партньор на Зеленски?. Рок звезда и дипломиран физик, изучавал политически науки в престижни университети като Йейл и Станфорд. Той е Святослав Вакарчук, лидер на най-младата украинска партия \"Глас\", която успя да влезе новия украински парламент. 44-годишният Вакарчук и неговата формация са изненадата на предсрочните парламентарни избори, които се проведоха в Украйна вчера. \"Глас\" печели над 6% от гласовете, което е впечатляващ резултат за партия, създадена през май. В нейната листа са нови лица - предприемачи, експерти, активисти, повечето от които са получили образованието си на Запад и чиято средна възраст е 37 години. По време на предизборната кампания популярният певец не слезе от сцената, дори напротив - организираше безплатни концерти, за да привлече още избиратели на своя страна. Той не влиза за първи път във Върховната Рада. След като през 2004 г. горещо подкрепя Оранжевата революция в Украйна, Вакарчук е избран за депутат от партията на вече бившия президент Виктор Юшченко. Рок певецът обаче не довършва мандата си, разочарован, по думите му, от скритите интереси в украинската политика. Днес прави заявка да защитава проевропейската линия и да се бори срещу олигарсите.", "date": "2019.07.22", "title": "Новата политическа звезда на Украйна - рокаджия, дипломиран физик, изучавал политически науки в Йейл и Станфорд"}
{"url": "https://www.faktor.bg/bg/articles/novini/balgariya/ot-obedinenni-patrioti-predlagat-pryak-izbor-na-kmet-v-naseleni-mesta-s-nad-200-zhiteli", "text": "Промени, внесени между двете четения на Изборния кодекс от \"Обединенни патриоти\", предвиждат пряк избор на кмет в населени места с над 200 жители. От ДПС настояват за поетапно въвеждане на машинното гласуване и машинно преброяване на бюлетините.  Сега действащият правен режим предвижда, за да бъде кметство дадено населено място трябва да има над 350 жители. С предложенията на ВМРО и независимият депутат Спас Панчев се сваля прагът на „над двеста жители“.  Мотивите са, че все повече места се обезлюдяват, а прекият избор на кмет ще доведе до по голяма финансова самостоятелност на кметствата и възможност да участват в европейски програми. Подобно предложение са внесли от БСП като прага, който те предлагат е над 150 жители. Предложенията на ДПС между двете четения на изборния кодекс предвиждат машинното гласуване за местни и парламентарни избори да остане като предлагат поетапното му цялостно въвеждане, машините не да се наемат, а да се закупят. Извън това, от движението предлагат и машинно преброяване на бюлетините. От ВМРО предлагат още за местните избори в изписването на участниците в бюлетината да може да се включват и имена на кандидати, а не само партиите, които ги излъчват. Миналата седмица на първо четене бяха приети предложенията на ГЕРБ машинното гласуване да отпадне за местни и парламентарни избори. Утре правната комисия в Народното събрание ще обсъди измененията на второ четене.", "date": "2019.07.22", "title": "От \"Обединенни патриоти\" предлагат пряк избор на кмет в населени места с над 200 жители"}
{"url": "https://www.faktor.bg/bg/articles/novini/balgariya/otkriha-16-tayni-dokumenta-za-vasil-levski", "text": "Национален музей „Васил Левски“ в Карлово представи за първи път неизвестни досега документи за Апостола. Снимката и книжата бяха открити в Османските архиви в Истанбул от уредника на музея Виктор Комбов. Те бяха разчетени от проф. Стефан Андреев, а преводът - направен от проф. Иван Добрев. Текстът на гърба на снимката на Васил Левски е разчетен и преведен от проф. Орлин Събев. Това съобщи Дора Чаушева, директор на НМ „Васил Левски“. Работих в архива преди близо година, разказа пред „Марица“ Виктор Комбов. Откритите 16 на брой документи са свързани със следствието срещу участниците в Арабаконашкия обир и издирването на Васил Левски. Единадесет от тях са османотурски от периода 1 ноември - 1 декември 1872 г. стар стил, а останалите пет са от иззетите от властите комитетски книжа -вероятно от архивите на Тетевен и Орхание, съобщава \"Марица\". От документите се разбира, че за османските власти вече е ясно, че именно Васил Левски е ръководителят на конспиративната бунтовническа организация, стояща зад обира на турската хазна и готвеща въстание с цел отцепване на България от империята по подобие на Сърбия и Черна гора. Става ясно, че се полагат изключително големи усилия за неговото залавяне. Сред архивните материали намерихме най-ранния засега документ, в който се съдържа информация за заловената му снимка, по която Апостола е бил издирван. Това е доклад на дунавския валия до Великото везирство от 25 ноември 1872 г. От него за първи път научаваме и за това, че турската полиция разполага с много важни доказателства, уличаващи Апостола в подготовка на въстание. Това са двете последни писма от Любен Каравелов до него. Сред документите бе и фотографията на Васил Левски, разказа още Виктор Комбов. Тя е изключително важна, защото доказва по коя точно снимка е издирван Апостола. На нея той е представен в близък план ​- седнал. Заснет е до под кръста, облечен в граждански дрехи - с колосан нагръдник, елече и сако. Вижда се и верижка на джобен часовник. Фотографията вероятно е направена през пролетта на 1872 г., докато Апостола пребивава в Букурещ във връзка с Общото събрание на БРЦК. Той поръчва в ателието да му изкарат няколко елипсовидни портрета, на които да е изобразен в бюст. Но още преди фотографиите да са готовиа Левски напуска румънската столица. През юни и август той изпраща две писма до сподвижниците си отвъд Дунав Олимпи Панов и Данаил Попов, в които им напомня, че очаква да му доставят снимките в Българско. Това вероятно не се случва до неговото залавяне на 27 декември 1872 г. Данаил Попов по-късно получава снимките и от тях впоследствие са направени множество репродукции. Така този портрет на Васил Левски става най-известен сред неговите съвременници. Оригинални екземпляри на тази фотография, изпратени от Данаил Попов до Кириак Цанков, Панайот Хитов и Иван Драсов, са запазени в техните архивни фондове. Досега се смяташе, че това е „фаталната“ фотография на Левски, с която е издирван и разпознат след залавянето му. От новооткритите документи обаче се разбира, че не този елипсовиден портрет попада в ръцете на разследващите, а снимката му до под кръста. Вероятно турският шпионаж успява да се домогне до стъкления негатив от ателието, където Апостола се фотографира. Това се потвърждава и в доклад на Найден Геров до граф Игнатиев от 4 декември 1872 г.: „Намерено е също така фотографическо стъкло (стъклен негатив) с портрета на Васил Левски, от което са извадени няколко фотографии и са разпратени в различни места, за издирване чрез тях на това лице”. Интересно е и описанието на физическите белези на Апостола на гърба на снимката. „Снимка на дякона Васил Левски от град Карлово. Понастоящем майка му се намира в същия град. Тъй като един зъб на горната му челюст под мустака стърчи навън, устната му е леко повдигната. С риж мустак е, среден на ръст, със светлосини очи, на 25-26 години.” Оказва се, че то е почти идентично с това, което секретарят на Тетевенския комитет даскал Иван Фурнаджиев дава пред следствието за него. Откритите през 2018 г. документи съдържат и още интересна информация. От тях се установява съставът на смесената комисия в София, която заседава преди пристигането на извънредната комисия от Цариград. Стават ясни имената на някои от наградените с различни ордени и звания полицейски и административни служители, участващи в издирването и разследването. От опис на иззетите вещи и оръжия на комитетските дейци и участниците в обира се разбира с какво въоръжение са разполагали те. Иззети са общо 86 различни вида огнестрелно оръжие и 6 броя хладно, включително „украсената в златисто сабя” на главатаря на обирджиите на хазната и неговата „новопроизведена пушка с жило”. За първи път в тези документи за Димитър Общи се съобщава, че той прави опит за самоубийство по нареждане на Влашкия комитет и тетевенските чорбаджии х. Станьо Врабески и Петко Милев.", "date": "2019.07.22", "title": "Откриха 16 тайни документа за Васил Левски"}
{"url": "https://www.faktor.bg/bg/articles/novini/svyat/otlaga-li-ostavkata-na-haradinay-dialoga-belgrad-prishtina", "text": "Оставката на премиера на Косово Рамуш Харадинай ще има големи последици за Сърбия, тъй като ще отложи продължаването на диалога между Белград и Прищина с още най-малко 90 дни, а може би и по-дълго с оглед на това, че в Косово най-вероятно ще последват предсрочни избори, а в началото на следващата година следват и редовни избори в Сърбия. Същевременно митата въру сръбските стоки няма да бъдат премахнати, тъй като служебното косовско правителство няма правомощия за това, а е малко вероятно който и да било да се реши на такава стъпка, рискувайки при това драстично намаляване на рейтинга преди възможни избори. Рада Трайкович, председателка на Европейското движение на сърбите от Косово, казва, че с оставката си Харадинай е отложил натиска върху институциите на Косово в смисъл на отмяна на митата, т.е. е продължил тяхното действие. Това е неговият последен и най-силен удар в отказа да премахне митата и не виждам кой би могъл в този момент да вземе решение за тяхното суспендиране, като при това да не рискува спад на популярността си. Със стратегията си на борба против премахването на митата Харадинай в този момент повиши очакванията на избирателите и собствената си популярност, така че вместо реконструкция на косовското правителство в този момент много по-вероятни са предсрочни парламентарни избори. А като се има предвид че това е продължителен процес, особено този около формирането на правителство, най-вероятно преговори между Белград и Прищина няма да има до края на календарната година, казва Трайкович за \"Данас\".  Тя добавя, че тъй като през пролетта на 2020 година се провеждат избори и в Сърбия, всички изгледи са, че до края на годината няма да има сериозно придвижване в диалога между Белград и Прищина. Коментирайки нервната реакция на сръбския президент Александър Вучич на оставката на Харадинай, Трайкович казва, че не са точни твърденията на президента, че оставката е натиск върху сърбите.  \"Има натиск, но не срещу сърбите, а срещу онзи, когото сърбите избраха с огромно мнозинство - Александър Вучич, защото той обеща на международната общност, която го доведе на власт, да приключи въпроса за Косово. Той няма смелост да свърши това докрай\", казва Трайкович. На въпрос как оставката на Харадинай ще се отрази на положението на сърбите в Косово, събеседничката на \"Данас\" посочва, че има информации, че албанците ще работят за възможно по-широка коалиция, за да изтласкат Сръбска листа. Тя обаче се съмнява, че ще се стигне до тази по-широка албанска коалиция с оглед на антагонизмите между албанските партньори. Попитана вярва ли, че ще се стигне до процес срещу Харадинай в Хага, Трайкович припомни, че сръбската страна вместо да се оплаква в медиите за престъпленията, които е извършил Харадинай, е трябвало да намери доказателства срещу него. \"Най-сериозно е обвинението срещу него за търговия с органи и доколкото знам, не са верни твърденията, че международните институции са изгубили тази документация\", казва Трайкович.  Тя добавя, че има информации, че доказателства за търговия с органи притежава и руската страна. Марко Якишич, бивш функционер от Демократическата партия на Сърбия, заяви за \"Данас\", че \"след оставката на Харадинай всички карти са отворени, а никой не знае кой с коя карта и в каква комбинация играе\". И той е убеден, че преговорите между Белград и Прищина ще се протакат, но не защото президентът на Сърбия ще остане последователен да не преговаря, докато митата не бъдат премахнати, а защото след оставката на Харадинай ще последва политическа криза в Косово, която ще доведе до избори. \"Струва ми се все пак, че нашият президент бърза и изглежда, че той сега е в криза заради онова, което е обещал на чужденците, но което не може да изпълни. Не бих се учудил, ако в един момент се съгласи на продължаване на диалога и без премахване на митата. Що се отнася до сърбите в Косово, за нас е по-добре тези преговори да не продължават, защото всичко, което бе направено през последните седем години, е направено в наша вреда\", твърди Якшич, отхвърляйки възможността оставката на Харадинай да е може би плод на международния натиск заради отказа му да премахне митата. Татяна Лазаревич, редактор на Кошева, припомни тези дни, че диалогът е бил в задънена улица и преди това, но непопулярността на решението за въвеждането на митата е именно това, върху което Харадинай изграждаше и укрепваше своята политическа позиция. Тя добави, че е честно да се каже, че на него се гледаше като на главна пречка за онова, което Белград предлагаше - разграничаване под формата на етническа подялба на Косово.  БТА", "date": "2019.07.22", "title": "Отлага ли оставката на Харадинай диалога Белград-Прищина?"}
{"url": "https://www.faktor.bg/bg/articles/osuetiha-hakerska-ataka-sreshtu-komisiyata-za-zashtita-na-lichnite-danni", "text": "Опит за хакерска атака е направен в Комисията за защита на личните данни, потвърди за БНР председателят ѝ Венцислав Караджов. Опитът е направен през безжичната Wi-Fi мрежа на комисията, което означава, че извършителят физически е бил в района на сградата ѝ, за да се опита да извърши хакерска атака в системата. Караджов подчерта, че атаката е спряна и затова не може да каже дали целта е бил сайтът на комисията или базата данни. Според него това е целенасочен опит за саботаж на работата на комисията.", "date": "2019.07.22", "title": "Осуетиха хакерска атака срещу Комисията за защита на личните данни"}
{"url": "https://www.faktor.bg/bg/articles/novini/svyat/frantsiya-iska-promyana-na-pravilata-za-shef-na-mvf", "text": "Франция проучва възможности за премахване на възрастовото ограничение за кандидатите за шеф на Международния валутен фонд – реформа, която може да разчисти пътя на главния изпълнителен директор на Световната банка Кристалина Георгиева да се окаже компромисна фигура за поста, пише днес „Файненшъл таймс“. Френският финансов министър Брюно Льо Мер неформално е посочил името на Георгиева на среща на финансовите министри от Г-7 в Шантили миналата седмица, според трима европейски източници, като единствено възрастовото ограничение е пречка пред кандидатурата ѝ. Правилата на МВФ са, че управляващият директор трябва да е под 65-годишна възраст, когато поеме поста, и не може да остане на него, след като навърши 70 г. А Георгиева ще навърши през август 66 години. Италианецът Марио Драги, оттеглящият се от шефския пост в Европейската централна (ЕЦБ) банка италианец пък е на 71 г. и също не може да е кандидат за пост. Без да се ангажират с Георгиева, френски официални лица във Вашингтон са предложили промяна във вътрешните правила на МВФ. Ако идеята получи подкрепа, тя може да бъде представена на борда на фонда още тази седмица. Името на бившата българска еврокомисарка се появи, след като Кристин Лагард бе посочена за следващ шеф на ЕЦБ след 8 г. начело на МВФ. Лагард обяви миналата седмица, че ще подаде оставка от 12 септември, което остава малко време за намирането на неин наследник на поста. Йерун Дейселблум - бившият холандски председател на еврогрупата, бе фаворит да оглави МВФ, но срещна съпротива в лицето на Италия и други южноевропейски страни.", "date": "2019.07.22", "title": "Франция иска промяна на правилата за шеф на МВФ"}
{"url": "https://www.faktor.bg/bg/articles/otkradnaha-bizhutata-za-polovin-milion-evro-ot-plemennika-na-sakskoburggotski", "text": "Крадци задигнаха голямо количество бижута на италианския принц Емануеле Филиберто Савойски, наследник на италианската корона и племенник на български цар и министър-председател Симеон Сакскобургготски. Бижутата са откраднати от парижкия апартамент на италианския принц и неговата съпруга, френската актриса Клотилд Куро. Обирът е станал на 19 юли, когато двамата са отсъствали от дома си, съобщава вестник \"Паризиен“. Според следствието крадците са били добре запознати с бижутата, които са били собственост на семейството. Те са откраднали най-скъпите бижута на приблизителна стойност 500 хиляди евро. Принц Емануеле Филиберто е единственият наследник на сегашния глава на династията Виктор Емануил Савойски. Той е син на последния италиански крал Умберто Втори, брат на българската царица Йоана.", "date": "2019.07.22", "title": "Откраднаха бижутата за половин милион евро от племенника на Сакскобургготски"}
{"url": "https://www.faktor.bg/bg/articles/evakuiraha-tsentralata-na-partiya-levite-v-berlin", "text": "Централата на германската крайнолява партия \"Левите\" беше евакуирана днес заради бомбена заплаха, предаде ДПА. Говорителка на партията съобщи, че заплахата е била получена тази сутрин по имейл. Заради съдържанието й партията подозира, че изпращачът има връзки с крайната десница. Полицията е приела заплахата много сериозно, съобщи говорителката, заради което всички, намиращи се в сградата в центъра на Берлин, са били евакуирани. Полицията е блокирала входа на сградата.", "date": "2019.07.22", "title": "Евакуираха централата на партия \"Левите\" в Берлин"}
{"url": "https://www.faktor.bg/bg/articles/evropeyskata-komisiya-po-pravosadii-se-zaema-s-oryazanite-subsidii-za-partiite", "text": "Европейският комисар по правосъдие Вера Юрова ще проучи внимателно казуса с модела на финансиране на политическите партии в България. Тя ще се произнесе в кратки срокове, съобщиха от БСП. Юрова бе запозната с казуса по сигнал на председателя на БСП Корнелия Нинова до Европейската комисия за решението на правителството на ГЕРБ и приетите от управляващото мнозинство в Народното събрание законодателни промени за субсидиите, пише dir.bg. Днес от ЕК са отговорили на партията столетница. Нинова сигнализира още ОССЕ, ПАСЕ, Групата на Прогресивния алианс на социалистите и демократите в ЕП, ПЕС и посланиците на държавите от ЕС и САЩ в България. В писмото се обяснява, че приетата промяна предвижда намаляването на държавната субсидия за партиите и коалициите, като един получен действителен глас от тях се приравнява на 1 лев, вместо на досегашните 11 лева. \"Тези промени засягат базови принципи на функционирането на политическите партии, прозрачното им финансиране и необвързването им с корпоративни и лобистки интереси. Измененията се правят внезапно, без подготовка и обсъждане, три месеца преди местните избори, което лишава опозицията от ресурс за равнопоставено участие в изборния процес\", пише в сигнала на БСП. Корнелия Нинова подчертава, че намаляването на партийните субсидии и допускането на финансиране от юридически лица фундаментално променя условията на функциониране на демократичната политическа система в България. За 1 лев субсидия през 2017 г. гласуваха 2,5 млн. българи на референдум. На 4 юли в парламента за орязване на субсидията гласуваха ГЕРБ, ДПС и \"Атака\". \"За\" предложението на управляващите гласуваха 119 депутати, \"против\" - 71, а \"въздържал се\" - 16.  На 16 юли президентът Румен Радев върна за ново обсъждане отделни текстове от Закона за изменение на Закона за държавния бюджет за 2019 г., с които се въвежда финансиране на политическите партии с дарения от юридически лица и еднолични търговци. Държавният глава приветства гражданската позиция, заявена на национален референдум от над 2,5 млн. български граждани, за ограничаване размера на финансовата субсидия за партиите. Промените обаче, с които парламентът разреши финансирането на партиите от юридически лица и еднолични търговци, уронват конституционните устои на българската демокрация. Подменя се конституционният модел на политическата система, без да е извършена промяна в Конституцията, е на мнение държавният глава. Той коментира още, че с приетите промени партиите стават зависими от бизнеса, който ще финансира тяхното съществуване. На 18 юли бюджетната комисия към парламента отхвърли ветото на президента върху промени в Закона за държавния бюджет за тази година, които позволяват партиите да се финансират от частни фирми. Тепърва предстои влизането на ветото в пленарна зала.", "date": "2019.07.22", "title": "Европейската комисия по правосъдиe се заема с орязаните субсидии за партиите"}
{"url": "https://www.faktor.bg/bg/articles/nameriha-obesena-balgarska-studentka-ot-universiteta-na-paviya", "text": "22-годишна българска студентка от Университета в Павия била намерена обесена, след като 24 часа преди това била обявена за изчезнала. Според местното издание „Ла провинча павезе” момичето изчезнало от общежитието си в университетския кампус в събота, съобщава \"24 часа\". В неделя местен земеделец я намерил съвсем случайно обесена на дърво на пътя „Кампеджи”. Все още не се знае по какви причини момичето е сложило край на живота си. Полицията разпитала съквартиранта на българката в двустайното жилище в общежитието, но засега няма яснота. Сред хипотезите за трагедията е любовно разочарование, но се разследва и какви са резултатите от следването на момичето.То не е оставило никакво писмо. За последен път момичето било видяно живо в събота сутринта. След това българката излязла от общежитието, минавайки през рецепцията. Предполага се, че е изминала няколкостотин метра по пътя, успереден на кампуса, след което е пристигнала до горичката в дъното на пътя „Кампеджи”, близо до автобусния гараж. Българската студентка носела със себе си въже, което според властите означава, че вече била решила да сложи край на живота си. Тревога за изчезването надали приятелки на студентката и съквартирантът й, след като не могли да я открият вечерта в събота. На следващата сутрин тялото, увиснало на едно дърво, било открито от земеделеца, след което на мястото дошли и пожарникарите. Властите вече са започнали да разпитват познати на момичето, за да стигнат до мотивите за самоубийството. Тялото на студентката се намира в Съдебна медицина, където ще бъде направена аутопсия.", "date": "2019.07.22", "title": "Намериха обесена българска студентка от Университета на Павия"}
{"url": "https://www.faktor.bg/bg/articles/nominiraha-ivan-geshev-za-nov-glaven-prokuror", "text": "Зам.-главният прокурор Иван Гешев е първият номиниран за нов главен прокурор. Номинацията му беше издигната на заседание на ВСС от съдебни кадровици, сред които и настоящия главен прокурор Сотир Цацаров.  Въпреки че отричаше за кандидатурата си пред медиите, Гешев е дал съгласието си да поеме отговорния пост, заяви Даниела Машева, която представи номинацията му.", "date": "2019.07.22", "title": "Цацаров номинира заместника си за нов главен прокурор"}
{"url": "https://www.faktor.bg/bg/articles/nad-11-po-visoki-prihodi-ot-osigurovki-za-parvoto-trimesechie", "text": "С над 11 на сто по-високи приходи от осигуровки за първото тримесечие спрямо година назад, отчитат от Националният осигурителен институт. Разходите за януари-март са само с 2.6 процента по-високи, спрямо първото тримесечие на 2018-а. 99 на сто от разходите за периода са за пенсии и социални обезщетения. За тях са платени над 2,7 млрд. лева. Към края на първото тримесечие балансът по бюджета на общественото осигуряване е положителен - възлиза на 33 милиона лева. Това се дължи преди всичко на факта, че приходите от осигуровки нарастват по-бързо, отколкото разходите за пенсии и краткосрочни обезщетения. От осигуровки са събрани близо 1,8 милиарда лева. Изплатените суми са за 2,7 милиарда. От централния бюджет към НОИ са трансферирани близо един милиард лева, което е намаление с 10% спрямо същия период  на миналата година. От НОИ отчитат нарастване на изплатените средства за обезщетения - 4,5 процента. Причината е по-високият доход на осигурените, който е база за изчисляване на средствата.", "date": "2019.07.22", "title": "Над 11% по-високи приходи от осигуровки за първото тримесечие"}
{"url": "https://www.faktor.bg/bg/articles/vss-s-vtori-opit-da-nominira-kandidati-za-glaven-prokuror", "text": "Втори опит за номиниране на кандидати за нов главен прокурор, съобщи БНТ. Миналата седмица първото заседание на Висшия съдебен съвет по темата не излъчи претенденти.По закон, право да предложат кандидати имат не по малко от трима членове на прокурорската колегия в съвета, както и министърът на правосъдието. Освен днес, кандидатури ще могат да се правят и на следващите две заседания на ВСС. Окончателният списък с номинациите ще стане ясен на 29 юли, а наследникът на Сотир Цацаров ще бъде избран в края на октомври. За целта един от кандидатите трябва да получи поне 17 гласа от общо 25-те членове на ВСС.", "date": "2019.07.22", "title": "ВСС с втори опит да номинира кандидати за главен прокурор"}
{"url": "https://www.faktor.bg/bg/articles/dve-detsa-sa-postradali-pri-verizhna-katastrofa-na-magistrala-trakiya", "text": "Две деца са пострадали при верижна катастрофа на магистрала „Тракия“. Инцидентът е станал в 8,40 часа тази сутрин около 157 –ми км. между Старозагорска и Пловдивска област, съобщава БНР.   Шест автомобила са се ударили в платното в посока Бургас, потвърдиха от Областната дирекция на МВР в Стара Загора. Образувала се е голяма колона от автомобили, очаква се да бъде затворено за движение платното в посока Бургас. Няма жертви, две деца имат наранявания и са отведени за преглед в Пловдив.", "date": "2019.07.22", "title": "Две деца са пострадали при верижна катастрофа на магистрала \"Тракия\""}
{"url": "https://www.faktor.bg/bg/articles/obshtestvo/ulitsata/arestuvaha-balgarski-shofyor-v-italiya-prevozval-trima-migranti-v-hladilnaka-kamera-na-kamiona", "text": "Властите в Италия задържаха 66-годишен шофьор в българско гражданство, в чиито ТИР са били открити трима мигранти. Мъжът Димитър У. е обвинен в подпомагане на нелегална имиграция с цел печалба. Тримата мигранти са открити в хладилнака камера на камиона, като един от тях е открит в критично състояние и е откаран в реанимацията на местната болница. Той е на видима възраст около 20 години, открит е без документи и се предполага, че е бежанец от Ирак. С него са пътували 17-годишен гражданин на Афганистан, който също е бил настанен в болнично заведение. Третият нелегален пътник също е афганистанец, като той е открит с различни наранявания по тялото. Пред полицаите тримата мигранти обяснили, че платили на българския шофьор по 4 хиляди евро, за да ги закара от Гърция до Италия. Българският хладилен ТИР тръгнал от Игуменица и пристигнал в пристанището на Бриндизи с ферибот. Мигрантите били открити при стандартна гранична проверка на властите, които чули шумове камиона. След като полицията накарала шофьора да го отвори, от него изпаднал единият афганистанец, който при падането се контузил. За изваждането на другите двама имигранти обаче била необходима намесата на пожарникари, тъй като се намирали сред кутии с обувки. Иракчанинът бил открит в хладилната камера в безсъзнание. Случаят се разследва от граничната полиция на Бриндизи под командването на зам.-шефа Стефания Окиони. Едва след разследване и след съгласието на прокурора българският шофьор бил арестуван в събота вечерта.", "date": "2019.07.22", "title": "Арестуваха български шофьор в Италия, превозвал трима мигранти в хладилна камера на камиона"}
{"url": "https://www.faktor.bg/bg/articles/arest-i-poboy-na-rozhenskiya-sabor", "text": "На 20 юли 2019 г. около 10.00 часа при полицейска проверка, извършена в местността Роженски поляни, палатков лагер № 3, в палатка, собственост на 31-годишен с инициали С. Ч. от гр. Пловдив са открити незаконни оръжия един пистолет марка „Blow“ калибър 9 мм с един патрон в пълнителя, една ловна пушка марка „Gumusifp“ с монтиран на нея фенер и лазерен прицел, както и 2 бр. ловни патрони калибър 12 и 18 бр. малокалибрени патрони. Местопроизшествието е посетено от дежурна оперативна група. Извършен е оглед и оръжията и боеприпасите са иззети. 31-годишният пловдивчанин е задържан за срок от 24 часа. Работата по случая продължава. Неизвестни лица, представили се за охранители, са нанесли побой на 25-годишен мъж от село Оряховец и приятелите му на събора на Рожен. На 20 юли 2019 г. е получена писмена жалба от 25-годишен мъж от с. Оряховец, общ. Баните, за това, че около 08.00 часа на същата дата в местността Роженски поляни в палатков лагер № 3, неизвестни лица, представили се за охранители, са нанесли побой на тъжителя и на негови приятели и са им счупили озвучителната техника. Местопроизшествието е посетено от дежурна оперативна група при РУ и ОД МВР - Смолян. Установяват се извършителите.", "date": "2019.07.22", "title": "Откриха оръжия и боеприпаси на Роженския събор"}
{"url": "https://www.faktor.bg/bg/articles/tsvetanov-i-politicheskata-volya-za-parvata-uspeshna-bitka-na-balgarskite-f-16", "text": "Българските бойни самолети Ф-16 Блок 70 ще останат в историята, защото успяха още преди да полетят във въздуха да спечелят тежка битка със зависимостите от Кремъл, Варшавския договор и безродието в българската политика, слугуваща на Москва.  Сагата около закупуването на натовските самолети категорично свали маските в родната политика. Но сега сме изправени пред поредното изпитание – ще наложи ли президентът Румен Радев вето над приетите от Народното събрание в края на миналата седмица закони, свързани с придобиването на новите бойни самолети. Ако прибегне до този отчаян ход, президентът без всякакво съмнение ритуално ще се самоубие политически. За него обаче явно е важно да обслужи за пореден път интересите на Москва, да докаже, че е верен на ген. Решетников. Естествено ще създаде очакваното напрежение в парламента с прегласуване на ветото му през август и ще закове последен крив пирон в заверата да осуети модернизирането на авиацията ни.  Преди да гръмне шампанското за новите бойни самолети,  сме длъжни да си припомним някои  В качеството си на шеф на ВВС Румен Радев, а по-късно и държавен глава се оказа ключов играч в битката. Докато е командвал българските ВВС и е ръководител на проектния екип, през юни 2014 година той пише задкулисно опорни точки на тогавашния премиер Пламен Орешарски, свързани с единия доставчик – шведската компания СААБ, производител на „Грипен”. Естествено това съвсем не му е била работата. Но висшият му пилотаж по лобизъм се оказа изборът на „Грипен” за превъоръжаване на армията, утвърден от назначеното от него като президент служебно правителство. Без да му е това работата, кабинетът на проф. Огнян Герджиков посочи шведите като победител в конкурса на МО, подменяйки критериите и недопускайки нови оферти. Президентът и екипът му настойчиво отричат всякаква намеса, но извън съмнение е, че натискът е дошъл от „Дондуков” 2, а и самият служебен премиер направи признания в тази посока.  Демаскирането обаче настъпи с избора на 44 парламент и съставянето на Третото правителство на Борисов. Превратен момент в  се оказа позицията на тогавашния шеф на парламентарната група на ГЕРБ Цветан Цветанов – ясна евроатлантическа. Именно той се оказа изразителят на политическата воля България да има натовски самолети и да е достоен член на Алианса. Така се стигна до създаването на специалната парламентарна комисия „Грипен”. Тя установи, че проектът за закупуване на нови изтребители е бил компрометиран от екипа във военното министерство, а ангажиран с него е бил включително президентът Румен Радев в качеството си на бивш командир на Военновъздушните сили. Това наложи проектът да бъде променен, но и да се пристъпи към ново гласуване в Народното събрание и стартиране от фаза събиране на оферти. Така американските  Междувременно комисията „Грипен”, която БСП обяви за „трибунал” срещу Румен Радев, се натъкна на още скандални факти – не е допуснат участник до конкурса, а шефът на кабинета на държавния глава Иво Христов е чел секретни грами от САЩ, свързани с Ф-16, без да има допуск до поверителна информация. Така на „Дондуков” 2 за първи път в историята на институцията цъфна проверка на ДАНС. Резултатите й и до днес не са официално оповестени, но осведомени твърдят, че наистина са подправяни и подменяни документи, а Христов е бил в ясно нарушение. Цветан Цветанов като изразител на политическата воля на ГЕРБ ясно акцентира, че Румъния, с която се присъединихме към НАТО през 2004 г., вече има осем самолета Ф-16 и е в процедура на закупуване на още 32. Политикът отбеляза, че страната ни е трябвало да закупи изтребители още през 2013 г., но поради редица обстоятелства това не е станало и сме продължили да разчитаме на старите съветски самолети. За \"Грипен\" Цветанов разкри, че в Унгария и Чехия сделките са приключили със скандал, а в Словакия имало обществено неодобрение и това осуетило евентуален договор. Към този момент сделките на \"Грипен\" са с Ботсвана и Танзания, аргументира се Цветанов. Той не пропусна включително и от парламентарната трибуна за изтъкне, че  \"Когато се вземат важните решения, трябва  и закупеното оборудване наистина да съответства със стандартите на НАТО\".  Някои политици и анализатори съзряха в действията му игра на „доброто” ченге, което ще говори пронатовски, а в същото време военното министерство да продължава да налива до безкрай пари за ремонт на старите съветски МиГ-ве. Евроатлантическото говорене на Цветанов обаче не спря до тук. То съвпадна и с аферата „Скрипал”, като шефът на парламентарната група на ГЕРБ се оказа единственият политик от управляващите, който ясно настоя на няколко пъти от страната да бъдат отзовани руски дипломати и да засвидетелстваме солидарност с партньорите от ЕС и НАТО. Преди началото на лятната ваканция през юли 2018 година парламентът даде зелена светлина за стартиране на нова процедура за избор на бойни самолети за ВВС. Няколко месеца по-късно, през декември, когато всички усещаха ,  че сякаш придобиването на нови  изтребители се е отекло за пореден път в празното политическо говорене, министрите на отбраната и икономиката излязоха с официално предложение до МС страната ни да преговаря експертно със САЩ за придобиване на Ф-16. Малко преди това бяха приключили две дискретни посещения на Цветан Цветанов в САЩ, които вероятно са се оказали ключови за това стратегическо решение. Дори и за най-предубедените беше ясно, че това е политикът, с който партньорските служби от ЕС и НАТО общуват при най-високо ниво на доверие. Така се стигна до 16 януари 2019 г. - НС даде мандат  за преговори със САЩ за закупуване на Ф-16 Блок 70 и уточняване на инвестиционните детайли. Само седмици по-късно, в началото на февруари политикът от ГЕРБ увери  държавния секретар на САЩ Майк Помпейо: \"При постигане на съответните договорености, в средата на годината може да се очаква финализиране на процедурата и ратификация от Народното събрание на България по сделката за Ф-16. Така се гарантира суверенитетът на България, както и се постига пълна оперативна съвместимост със съседните държави, съюзници в НАТО”. Помпейо от своя страна пък посочи българското правителство като достоен съюзник на САЩ  и изрази \"подкрепа за демократичните процеси в региона\". Въпреки черните сценарии за провал на ГЕРБ на евроизборите,  а вечните скептици и почитатели на конспирациите - потънаха в мълчание. На 19 юли Народното събрание със 124 гласа „за”  ратифицира законите за придобиването на самолетите Ф-16. Така България окончателно скъса със сянката на Варшавския договор, а самолетите на \"Локхийд Мартин\", още преди да са произведени, спечелиха първата си важна битка. Действията на Цветан Цветанов в тази сага не останаха незабелязани – той си спечели славата на основно острие срещу разминаващите се с националния интерес позиции на президента Радев, който не спря да работи против сделката със САЩ, която дори нарече корупционна.  Пронатовското говорене на Цветанов не остана незабелязано и в Русия. Самият посланик Макаров призна през пролетта, че действията на политика се виждат в Москва, каквото и да значат думите му. Политологът Огнян Минчев наскоро изтъкна в телевизионен коментар, че „Апартамент гейт”, заради който Цветанов бе отстранен от ръководните постове в ГЕРБ, е добре организирано активно мероприятие, което трябва да прикрие покупката на ТЕЦ-Варна и други скандални истории. Въпреки догадките, безспорна истина остава фактът, че Цветанов бе ключовият камък в първата успешна битка на българските Ф-16.", "date": "2019.07.22", "title": "Цветанов и политическата воля за първата успешна битка на българските Ф-16"}
{"url": "https://www.faktor.bg/bg/articles/avtobus-s-detsa-se-sblaska-s-tir-ima-raneni", "text": "Автобус, превозващ деца за лагер, се е ударил в ТИР на пътя София-Варна, научи Dir.bg от свои източници.  Сигналът за катастрофата, която е станала в района на село Пробуда край Търговище, е подаден около 13.11 часа. В автобуса е имало около 50 деца, които са пътували за лагер.  Веднага към мястото на инцидента са изпратени екипи на сектор „Пътна полиция“ и на РУ-Търговище, както и линейки на Центъра за спешна медицинска помощ към МБАЛ-Търговище, съобщиха от Областната дирекция на МВР. По първоначални данни автобусът се е блъснал с предна дясна част в намиращ се в същата лента за движение аварирал товарен автомобил с полуремарке. За преглед в МБАЛ-Търговище са откарани три деца и една жена. Временно движението на МПС в участъка е преустановено, като на пътуващите в посока София се предлага обходен маршрут с. Буховци – с. Мировец – гр. Лозница – гр. Търговище, а на пътуващите в посока Варна – през същите места в обратен ред. В момента се извършва оглед на местопроизшествието.", "date": "2019.07.22", "title": "Автобус с деца се сблъска с ТИР, има ранени"}
{"url": "https://www.faktor.bg/bg/articles/ivancheva-i-petrova-s-zhalba-do-spetssada-zaradi-iztekli-lichni-danni", "text": "Бившият кмет на Младост Десислава Иванчева и заместничката й Биляна Петрова, които бяха осъдени на първа инстанция на 20 и 15 години лишаване от свобода по делото за подкуп, подават жалба за изтичане на техни лични данни, както и на още около 100 лица, свързани с делото за подкуп. Незаконно са публикувани 127 документа (над 1200 страници) с ЕГН-та, адрес и други лична информация, твърдят подсъдимите дами. Жалбата им е адресирана до председателя на ВКС Лозан Панов, до Дирекция „Киберпрестъпност” в ГДБОП-МВР, до Председател на Комисия за защита на личните данни Венцислав Караджов и до Главния инспектор към ИВСС г-жа Теодора Точкова. ЖАЛБА от Биляна Емилова Христова-Петрова и Десислава Петрова Иванчева срещу: Специализиран наказателен съд и Специализирана прокуратура /данни за администратора – орган на съдебната власт или за обработващия лични данни/. Уважаема г-н председател Панов, Уважаеми г-н/г-жо Директор на Дирекция \"КИБЕРПРЕСТЪПНОСТ\", Уважаеми г-н Председател на КЗЛД, Уважаеми г-жо главен инспектор Точкова, Установихме нерегламентиран достъп до компютърно-информационни ресурси, в резултат на което в интернет са налични поне 127 файла с документи по съдебно дело 2617/2018 г. (над 1200 страници), създадени от Специализирания наказателен съд и Специализирана прокуратура и съдържащи лични данни на около 100 лица. Посочване на действия и/или актове на администратора на лични данни, които са нарушили правата на жалбоподателя – описание на твърдяното нарушение, време и място на извършването му, характер на използваните данни и операции, както и всякакви други обстоятелства, при които е било извършено: Файловете се намират поне на 3 сървъра, достъпът до тях е свободен и личните данни не са заличени. В Приложение № 1 е дадено подробно описание на адресите и имената на файловете. Изтеклата информация (над 1200 страници) е от следните видове и създатели: 1. Обвинителен акт - текстови файл в word формат. Създаден от Специализирана прокуратура. Наличен на интернет сайт \"legalworld.bg\"; Файлът е наличен в момента. 2. Двадесет (20) броя протоколи от съдебни заседания за периода 07.09.2018 г. до 15.03.2019 г.- текстови файлове в word формат. Създадени от Специализирания наказателен съд. Налични на интернет сайт \"legalworld.bg\". Файловете са налични в момента.; 3. Мотиви по НОХД 2617/2018 г. - 1 брой файл в pdf формат. Създаден от Специализирания наказателен съд. Този файл е изпратен от служител на съда до 131 имейл адреса, без да са заличени личните данни. Пуснали сме жалба до ИВСС (вх. № 14233 от 05.06.2019) и до ВКС (вх. № В 1071 от 05.06.2019), но до този момент няма отговор. Открихме още 1 интернет сайт, където файлът е качен. И трети сайт с линк към втория. Файловете са качени около 15.05.2019 г. и са налични до момента. 4. Извадки от ВДС, приложени по делото - 104 файла в jpeg формат. Файловете са идентични със създадени (сканираните) от СНС (предоставени са ни официално като страна по делото) - има пълно съвпадение на картината, в т. число оставени следи (линии, петна и други) от принтера и скенера. Първоначално по делото тези файлове бяха класифицирани като секретни, защото от тях могат да се направят изводи за ползването на СРС от компетентните институции. Налични на интернет сайт \"legalworld.bg\" Файловете вероятно са качени през декември 2018 г. и са налични до момента; Файловете, съдържат лични данни на следните групи лица: 1. Наши лични данни - максимално подробни - имена, ЕГН, адреси, граждански статус, имена на роднини, банкова информация, данни за здравословни проблеми и други; Лични данни (три имена и в повечето случаи ЕГН) на около 100 лица от следните групи: 2. Политици и служители на Столична Община - главният архитект на Столична община, арх. Здравко Здравков, гл. архитект на район \"Младост\" и други; 3. Служители на МВР, ДАНС, КПКОНПИ; 4. Собственици и служители в строителни фирми, като \"Артекс\", Национална асоциация на строителните предприемачи, \"Гаранти Коза\", \"Булстар\" и др. 5. Вещи лица към съда, част от тях служители на МВР; 6. Поемни лица; 7. Адвокати, защитници и роднини; Обобщение Както се вижда от фактите, описани по-горе и в приложение № 1, общо 127 файла с над 1200 страници от документите по дело НОХД 2617/2018 на СНС с лични данни на около 100 лица са налични общо на 3 сървъра, като на 2 от тях е файлът, изпратен от имейл на Специализирания съд. Но на третия сайт/сървър (http://legalworld.bg) има 125 файла по делото, за които нямаме идея как са достигнали до там - дали става дума за хакерска атака или нерегламентирано изпращане от длъжностни лица. Този нерегламентиран достъп до компютърно-информационни ресурси е сериозен пробив на сигурността на данните, обработвани от Специализираната прокуратура и Специализираният наказателен съд. Възможно е в интернет да са изтекли данни по още много дела, свързани с работата на тези две институции, а в тях се разследват и гледат дела, свързани с тероризъм, организирани престъпни групи, престъпления на високите етажи на властта и други. Всичко това може да има негативен ефект не само върху засегнатите физически лица, но и за съдебната система и за националната сигурност. Считаме, че посоченото обработване и разпространяване на личните ни данни представлява нарушение на правата, предоставени ни от Регламент (ЕС) 2016/679, Закона за защита на лични данни и ЗСВ. Искане: Моля на основание правомощията Ви да разпоредите проверка за: 1. Има ли нарушение при обработката и разпространение на личните данни и по чл. 64 от ЗСВ? 2. Как са достигнали файловете до съответните сайтове/сървъри, които са ги публикували - дали става дума за хакерска атака или нерегламентирано изпращане от длъжностни лица? 3. Има ли нерегламентирано публикуване и на други документи по НОХД 2617/2018 г. на СНС? 4. Да бъдат взети съответните мерки за прекратяване на нарушенията. Независимо, че преди 1,5 месеца пуснахме жалба, изтичането на информация не само, че не е прекратено (файловете с лични данни продължават да са със свободен достъп в интернет), но и установяваме публикуване на още файлове с лични данни. Моля на база направените констатации да бъдат взети предвидените от закона мерки за реализиране на съответната отговорност.", "date": "2019.07.22", "title": "Иванчева и Петрова с жалба до Спецсъда заради изтекли лични данни"}
{"url": "https://www.faktor.bg/bg/articles/ivan-totev-nyama-da-se-kandidatiram-za-treti-mandat", "text": "Кметът Иван Тотев няма да се кандидатира за трети мандат. Това съобщи самият той на пресконференцията днес.  \"Ще направя самоотвод на днешните събрания в ГЕРБ и решението ми е категорично. Имам малко нужда от почивка\", обясни градоначалникът. Той увери, че цял живот ще работи за Пловдив, защото изпитва огромна любов към града, но има прегряване, което е настъпило за двата мандата.", "date": "2019.07.22", "title": "Иван Тотев: Няма да се кандидатирам за трети мандат в Пловдив"}
{"url": "https://www.faktor.bg/bg/articles/novini/svyat/zoran-zaev-makedoniya-kradeshe-istoriya-ot-sasedite", "text": "Ние крадяхме история и от съседите, и от света, е казал македонският премиер Зоран Заев в интервю пред гръцката телевизия \"Алфа\".  \"С нашите опити да си пренапишем историята чрез безогледно и очевадно присвояване на факти от миналото, както на нашите комшии, така и от световната история, си вкарахме автогол. С тези манипулации ние сами си затръшнахме вратите си за Европейския съюз и НАТО\", е посочил още той. Изявата на Заев е породила и възмущение. Много граждани на страната са заявили, че премиерът в Скопие е извършил национално предателство и са поискали той да даде оставка, съобщи сръбското радио Б92.", "date": "2019.07.22", "title": "Зоран Заев: Македония крадеше история от съседите"}
{"url": "https://www.faktor.bg/bg/articles/pochina-generalniyat-direktor-na-maae-yukiya-amano", "text": "Генералният директор на Международната агенция за атомна енергия (МААЕ) Юкия Амано почина на 72-годишна възраст, съобщиха световните агенции, като се позоваха на пресслужбата на организацията. \"С най-дълбоко прискърбие секретариатът на МААЕ съобщава за смъртта на генералния директор Юкия Амано\", се казва в съобщението, в което не се посочва причината за смъртта, предаде Асошиейтед прес. В него обаче се казва, че Амано е планирал в скоро време да прати писмо до борда на директорите на организацията, с което да обяви решението си да подаде оставка поради заболяване, допълват агенциите.  Амано беше начело на МААЕ от декември 2009 г. и трябваше да остане на този пост до 30 ноември 2021 г, когато щеше да изтече третият му четиригодишен мандат. Според запознати източници обаче той планирал да се оттегли през март догодина, тоест година и половина преди края на мандата си, предаде Ройтерс. Миналия септември МААЕ обяви, че Амано е бил подложен на някаква медицинска процедура. Естеството на заболяването му си остана тема табу в агенцията, казват дипломати. Но при всяка публична проява Амано изглеждал все по-слаб физически. В съобщението на Секретариата на МААЕ за кончината му не се споменава кога ще бъде определен приемникът му. Но надпревара за поста била започнала още миналата седмица, когато станало ясно, че той ще подаде оставка преди края на мандата си. Представителят на Аржентина в МААЕ Рафаел Гроси и координаторът на дейността на агенцията, румънецът Корнел Ферута били вероятни кандидати за поста, казват запознати източници.  Амано е завършил право в Токийския университет и е прекарал над три десетилетия на японска дипломатическа служба в страни като Белгия, Франция, Лаос, Швейцария и САЩ, допълва Асошиейтед прес. Той беше председател на Борда на директорите на МААЕ в периода 2005 г.-2006 г., когато начело на агенцията беше египтянинът Мохамед ел Барадей. Тогава Ел Барадей и агенцията получиха Нобеловата награда за мир и именно Амано я прие на церемонията в Осло, припомня Ройтерс. По времето на Амано беше сключено споразумението за иранската ядрена програма. МААЕ следеше дали Техеран се придържа към договора. Но миналата година САЩ решиха да се оттеглят от него и това допринесе за засилване на и без това големия политически натиск, на който бяха подложени Амано и агенцията, отбелязва Ройтерс. Амано беше известен с предупреждението си, че разпространението на атомните оръжия и ядреният тероризъм са нарастваща заплаха за международната общност. В знак на траур знамето на МААЕ днес беше свалено наполовина.  Дипломат номер едно на ЕС Федерика Могерини от името на съюза изрази дълбока печал от кончината на Амано, човек с изключителен професионализъм и самоотверженост. \"Никога няма да забравя нашата съвместна работа. За мен беше огромно удоволствие и висша чест да работя с него\", се казва в съобщението на Могерини, предаде ТАСС.", "date": "2019.07.22", "title": "Почина генералният директор на Международната агенция за атомна енергия"}
{"url": "https://www.faktor.bg/bg/articles/novini/svyat/teroristi-podkrepeni-ot-iran-sa-gotovi-da-udaryat-tseli-vav-velikobritaniya", "text": "Терористични клетки, които са подкрепени от Иран, са \"готови да ударят\" цели в Обединеното кралство, съобщава вестник \"Телеграф\", цитирайки британски разузнавателни източници. Потенциалните атаки могат да бъде извършени в резултат на ескалиращата криза след инцидент, в който Иран задържа втори британски петролен танкер в Ормузкия проток. Според високопоставени служители от разузнаването \"Иран се нарежда след Русия и Китай като държава, която представлява най-голямата заплаха за националната сигурност на Великобритания\". Източниците на \"Телеграф\" обясниха, че Иран финансира спящи клетки \"в цяла Европа\", управлявани от групи, свързано с ливанските ислямистки бойци от Хизбула.", "date": "2019.07.22", "title": "Терористи, подкрепени от Иран, са \"готови да ударят\" цели във Великобритания"}
{"url": "https://www.faktor.bg/bg/articles/novini/svyat/hakeri-iztegliha-7-5-terabayta-danni-ot-kontrarazuznavaneto", "text": "За огромен теч на данни от руската служба за сигурност писаха Forbes и руската редакция на BBC.   Според информация на двете медии хакер е откраднал 7.5 терабайта данни от голям подизпълнител на руското контраразузнаване.  Изтеклата информация разкрива подробности за някои специални проекти на руската служба за сигурност като разработки за извличане на данни от социалните мрежи, включително Facebook i LinkedIn, проследяване на хора, използващи анонимния браузър TOR и разделянето на интернета, ползван от държавните инстититуции от този на световната мрежа.  На 13 юли хакери от групата 0v1ru$ са публиукували на сайта на комапанията SyTech подробности за изтеклите данни.  SyTech са голям подизпълнител за дигитални проекти на федералната служба за сигурност на Русия и именно от фирмата са изтекли въпросните файлове. Хакерите проникнали в свървъра на обслужващата службите ИТ компания.  Вместо подпис оставили усмихнато лице на началната страница на компанията. Емотиконът е популярен сред руските потребители и обикновено означава тролване.", "date": "2019.07.22", "title": "Хакери изтеглиха 7,5 терабайта данни от контраразузнаването"}
{"url": "https://www.faktor.bg/bg/articles/novini/svyat/33-zhertvi-na-malnii-v-indiya", "text": "33 души станаха жертвите на мълнии в Индия, а 13 души бяха ранени, предаде БТА. Гръмотевичните бури се разразили в щата Утар Прадеш, в северната част на страната, докато хората работели на полето.  Роднините на убитите от мълниите ще получат компенсации от около 400 000 рупии (6000 долара).", "date": "2019.07.22", "title": "33 жертви на мълнии в Индия"}
{"url": "https://www.faktor.bg/bg/articles/novini/svyat/zaradi-brekzit-es-gotvi-pomosht-za-irlandiya", "text": "Европейската комисия разработва пакет с помощи за Ирландия в размер на няколко милиарда паунда, за да се компенсират икономическите щети в случай на излизането на Великобритания от ЕС без сделка. Това съобщава в. „Таймс“, позовавайки се на източници от Брюксел. По данни на изданието в ЕС е „готов да похарчи толкова, колкото бъде необходимо“, за да помогнат на ирландското правителство да се справи с проблемите в търговията, които могат да възникнат в случай на излизането на Великобритания от съюза без сделка. Точната сума не се разкрива. На 9 юли ирландското правителство представи обновена версия на плана за действие, насочен към минимизирането на негативния ефект от Брекзит при различни сценарии. В преамбюла на документа е посочено, че излизането без сделка ще стане „безпрецедентно събитие за Ирландия“, създавайки „огромни трудности за националната икономика, провокирайки нарушаване на стокообмена между севера и юга на Ирландия, а също така между Ирландия и Великобритания“. Отбелязва се, че през първата година Брекзит без сделка ще струва на бюджета на страната 6,5 милиарда паунда. Великобритания трябваше да напусне ЕС на 29 март 2019 г., т.е. две години след внасянето на писменото уведомление за излизането. Но депутатите от Камарата на общините на три пъти отклониха споразумението за Брекзит, което британският премиер Тереза Мей постигна с европейските лидери. В крайна сметка ЕС, се съгласи да отложи Брекзит на 31 октомври.", "date": "2019.07.22", "title": "Заради Брекзит: ЕС готви помощ за Ирландия"}
{"url": "https://www.faktor.bg/bg/articles/novini/balgariya/trend-57-ot-balgarite-vyarvat-che-pravitelstvoto-na-gerb-shte-izkara-palniya-si-mandat", "text": "Мнозинството българи (57%) вярват, че правителството на ГЕРБ ще изкара пълния си мандат. Данните от изследванията на агенция \"Тренд\" по поръчка на \"24 часа\" показват, че сегашното управление, според гражданите, е без алтернатива. Обяснението на този факт Евелина Славкова от \"Тренд\" свързва до голяма степен и със спечелването на изборите за Европейски парламент: “След като голямата опозиционна партия не успява да пребори ГЕРБ, то тяхната безалтернативност към момента е видна. Това показват реално и данните, това показва и електоралният въпрос. Единствено след “Апартаментгейт“ имаше обръщане. БСП бяха преди ГЕРБ. Сега отново ГЕРБ заема първа позиция“. Славкова коментира още: “Всъщност 42%, най-голям дял от българите смятат, че партиите трябва да получават държавна субсидия от 1 лев. 25% забележете, като имате предвид, че един процент от извадката екстраполира 55 хил. души, посочват,  че нула лева трябва да бъде партийната субсидия, т.е абсолютно никаква партийна субсидия не трябва да получават политическите партии“. В същото време българите си дават сметка, че намаляването на субсидията ще доведе до задълбочаване на партийната зависимост от бизнеса, допълни тя.", "date": "2019.07.22", "title": "Тренд:  57% от българите вярват, че правителството на ГЕРБ ще изкара пълния си мандат"}
{"url": "https://www.faktor.bg/bg/articles/novini/svyat/shest-zhertvi-vzeha-zhegite-v-sasht", "text": "Рекордни температури бяха измерени в няколко американски щата по време на горещата вълна, обхванала територии от Средния запад до атлантическото крайбрежие. Рекорди бяха отчетени в седем метеорологични станции, сред които на летище Кенеди в Ню Йорк и в Атлантик сити в Ню Джърси. Според местни медии най-малко 6 души са починали в резултат на горещините. Четири от жертвите са в щата Мериленд. 500 центъра за разхлаждане бяха отворени в Ню Йорк заради горещата вълна, а триатлонът, в който трябваше да участват 4000 души, както и фестивал в Сентръл парк и надбягване на хиподрума Саратога, бяха анулирани. В разгара на горещата вълна десетки хиляди потребители се оказаха без ток в Ню Йорк. Беше възстановено електроподаването на 13 000 от тях в Бруклин, но още 40 000 из различни части на града все още нямат електричество, предаде БТА.", "date": "2019.07.22", "title": "Шест жертви взеха жегите в САЩ"}
{"url": "https://www.faktor.bg/bg/articles/novini/svyat/rusiya-i-turtsiya-shte-proizvezhdat-savmestno-s-400", "text": "Русия и Турция обсъждат възможност за съвместно производство на елементи от зенитно-ракетните системи С-400, предаде ТАСС. Това е заявил в публикувано днес интервю за Анадолската агенция генералния директор на „Ростех“ Сергей Чемезов. „Сега продължават преговорите за производство по лиценз в Турция на определени компоненти С-400“, отбелязва Чемезов.", "date": "2019.07.22", "title": "Русия и Турция ще произвеждат съвместно С-400?"}
{"url": "https://www.faktor.bg/bg/articles/otrova-v-stolipinovo-vdigna-pozharnata-nakrak", "text": "Двама са задържани за екшъна с отровните контейнери, които обгазиха в петък вечерта района на ул. „Крайречна“ в \"Столипиново\", съобщи „Марица“. Тогава мъже с каруца, натоварена с металните варели, влязоха в коритото на реката, за да измият съдовете. От тях обаче се понесе зловонна миризма, която едва не изтрови жителите на околните блокове. Наложи се екип на Пожарната, облечен в костюми за противохимична защита, да се намеси и да изнесе от мястото въпросните контейнери. Видео, разпространено в социалните мрежи, показа как се вдигат зловонните съдове и още повече наплаши хората, които едва дишаха. Стана ясно, че в съдовете се е съхранявал меркаптан, който се прилага за усилване миризмата на други химически вещества. Той се използва в козметичната индустрия, както и при преработката на природния газ, твърдят експерти. Досега разследващите са установили и задържали служителя от склада за вторични суровини, който е купил опасните съдове. Тепърва ще се изяснява дали го е извършил като длъжностно, или като частно лице. Предстои да се установи и откъде са взети тези контейнери и защо не са предадени в склада по надлежния ред, след като в тях се е съхранявало опасно химическо вещество. В самия пункт са били открити още такива варели. Складът, който е приел и продал контейнерите, е на известния в квартала тартор Гаро. Самият той обаче не е арестуван, тъй като засега не е установена пряка връзка между него и опасните метални контейнери. Присъствали на спасителната акция обясниха, че когато съдовете са били предадени и съхранявани в склада, от тях не е излизала никаква миризма. Това е станало едва след като контейнерите са били закарани в коритото на Марица, за да бъдат измити. Заедно със служителя от фирмата за скрап е задържан и мъжът, който ги е купил от нея и е тръгнал да ги мие в реката. „Той е придобил петте варела от склада с идеята да ги ползва за някакви негови си нужди, да съхранява нещо в тях“, обясниха пред репортера ни служители на реда. Според тях възможно е той да не е знаел какво се е съдържало в тях преди това. Когато е започнал да ги чисти, е станала някаква реакция - с водата или с друг препарат, и в квартала се е разнесла непоносима отровна воня.", "date": "2019.07.22", "title": "Отрова в \"Столипиново\" вдигна пожарната накрак"}
{"url": "https://www.faktor.bg/bg/articles/novini/balgariya/noviyat-shef-na-df-zemchedelie-samo-3-ot-obshto-23-direktori-vav-fonda-sa-na-rabota", "text": "„Само трима от общо 23 директори в ДФЗ са на работа. Ситуацията е наистина шокираща, призна новият изпълнителен директор на Държавен фонд „Земеделие” Васил Грудев пред Нова телевизия. Грудев обясни, че ДФЗ получава най-големия бюджет на европейски пари в България. „Не само е най-големият, но той и кумулативно, сравнен с всички други европейски фондове, представлява около 45% от целия бюджет”, каза още той.   „Това, което е открито в дома на служителя на Фонда, е било абсолютно шокиращо и аз не знам какво прави той в ДФЗ, каква е идеята му за работа и какво кариерно развитие очаква”, коментира Грудев намерените 1 млн. 800 хиляди лева в дома на служител на ниско експертно ниво, който освен това имал и брониран джип. Васил Грудев отрече да познава служителя, но обясни, че той е работил в оторизацията на плащанията на ниско експертно ниво. Новият изпълнителен директор на Фонда коментира и повдигнатото обвинение на действащия заместник-изпълнителен директор Калоян Костадинов. „Аз го познавам като един изключително добър професионалист и съвестен и честен експерт. Не разполагам с данни и не знам какво е конкретното обвинение”, заяви той. Грудев отрече да има връзка между разследванията на къщите за гости и обвиненията във Фонда. 600 000 лева са върнати към момента от собственици на къщи за гости, финансирани по европроекти, които обаче не ги използвали по предназначение. След многобройните проверки и констатираните нарушения, стана ясно, че общата сума, която трябва да се върне е в размер на 10 милииона лева. Според Грудев е необходимо работата на Фонда да стане абсолютно прозрачна.", "date": "2019.07.22", "title": "Новият шеф на ДФ \"Земеделие\": Само 3 от общо 23 директори във фонда са на работа"}
{"url": "https://www.faktor.bg/bg/articles/novini/balgariya/komisiyata-za-lichnite-danni-zapochva-proverka-na-nap-zaradi-hakerskata-ataka", "text": "Комисията за защита на личните данни започва днес проверка на Националната агенция за приходите във връзка с изтичането на лична информация на 5 милиона български граждани след хакерската атака срещу НАП.  Максималната санкция, която може да получи приходната агенция, е 20 милиона лева.  Комисията ще проверява и доколко правилата на НАП за обработване на лични данни, обучението на хора, организацията и взетите технически мерки отговарят на анализираните рискове.  Срокът за приключване на проверката е 20 август. Междувременно се очаква НАП да подготви и да пусне в сайта си приложение, чрез което гражданите да проверят дали техни лични данни са станали публично достояние в противоречие със закона", "date": "2019.07.22", "title": "Комисията за личните данни започва проверка на НАП заради хакерската атака"}
{"url": "https://www.faktor.bg/bg/articles/novini/svyat/boris-dzhonsan-mozhem-da-izlezem-ot-es-na-31-oktomvri", "text": "Борис Джонсън, фаворит за следващ премиер на Великобритания, заяви в авторска статия от вчера, че страната му може да напусне ЕС чрез договарянето на споразумение за свободна търговия, предаде Ройтерс. В седмичната си рубрика за вестник \"Дейли телеграф\" Джонсън посочва, че може да бъде направено така, че да отпадне необходимостта от така наречения предпазен механизъм за Северна Ирландия. Този механизъм беше залегнал в предишното споразумение между ЕС и Великобритания, но много от депутатите в британския парламент го отхвърлиха. „Можем да излезем от ЕС на 31 октомври и, да, със сигурност имаме технологията да го направим. Това, от което сега се нуждаем, е воля и устрем“, допълни Джонсън. По-рано вчера ирландският министър на външните работи Саймън Ковини заяви отново, че ЕС няма да променя споразумението за раздялата с Великобритания, част от което е и предпазният механизъм.", "date": "2019.07.22", "title": "Борис Джонсън: Можем да излезем от ЕС на 31 октомври"}
{"url": "https://www.faktor.bg/bg/articles/novini/balgariya/rumyana-bachvarova-ne-sam-bila-siv-kardinal-v-upravlenieto-svetat-otchita-polozhitelno-zadarzhaneto-na-kabineta", "text": "\"Аз съм зрял човек и винаги съм знаела докъде са границите. Не се възприемам като сив кардинал в управлението\". Това заяви пред БТВ бившият шеф на кабинета \"Борисов\" Румяна Бъчварова. Тя не пожела да дава оценки на настоящото правителство, но коментира, че задържането на власт за по-дълго време се приема положително в Европа и в света. Бъчварова, която е посланик на Израел, коментира опита на хотелиер да ритне израелска туристка в Слънчев бряг.  \"Страната не е спряла да рекламира България като туристическа дестинация. Тя е предпочитана като държава за шопинг туризъм. Изключително съм благодарна на Израелското посолство, което излезе с умерена позиция след случая в Слънчев бряг\", каза още Бъчварова. Тя допълни, че процесът за атентата в Сарафово е изключително сложен и поради тази причина се бави. Тя припомни, че става въпрос за атентат на територията на България, извършен срещу граждани на друга страна.", "date": "2019.07.22", "title": "Румяна Бъчварова: Не съм била сив кардинал в управлението, светът отчита положително задържането на кабинета"}
{"url": "https://www.faktor.bg/bg/articles/novini/svyat/sergey-ryabkov-ako-e-neobhodimo-ruski-voenni-eksperti-otnovo-mozhe-da-badat-izprateni-vav-venetsuela", "text": "\"Руските военни експерти изпълниха задачите, които им бяха поставени във Венецуела, но ако е необходимо, те могат да бъдат изпратени отново там\", заяви заместник-министърът на външните работи на Русия Сергей Рябков в края на своето посещение в Каракас. В столицата на Венецуела Рябков е имал срещи с президента Николас Мадуро и с представители на външното министерство на страната.", "date": "2019.07.22", "title": "Сергей Рябков: Ако е необходимо руски военни експерти отново може да бъдат изпратени във Венецуела"}
{"url": "https://www.faktor.bg/bg/articles/elena-yoncheva-samo-bsp-mozhe-da-e-alternativa-na-gerb", "text": "Евродепутатката Елена Йончева заяви пред БТВ, че с орязването на субсидиите от ГЕРБ се опитвали да спрат БСП. Според нея, \"столетницата\" била единствената опозиция и алтернатива на настоящото управление. Йончева се надява Лаура Кьовеши да стане главен прокурор на Европейския съюз и да разследва българското правителство. По думите ѝ, в предишния европарламент ЕНП е защитавала ГЕРБ и е прикривала порочни практики в управлението. Йончева каза още, че няма конфликти в редицата на социалистите в Европарламента и се разбира с президента на ПЕС Сергей Станишев.  \"Не съм се скрила след изборите. Битката за мен продължава, вече и на европейско ниво. България е авторитарна държава и ни трябват съюзници, за успеем да преборим този авторитаризъм. Причината да не сме още диктатура е членството ни в ЕС\", каза още Елена Йончева.", "date": "2019.07.22", "title": "Йончева не се крила след изборите, БСП била единствената алтернатива на управляващите"}
{"url": "https://www.faktor.bg/bg/articles/kristiyan-boykov-nyama-kakvo-da-priznavam-nevinen-sam", "text": "\"Притеснен съм предвид факта, че цяла България се е обърнала срещу мен. За самият случай не се чувствам притеснен. Доста неверни неща се изписаха и изговориха последните дни. Аз не съм атакувал системата на НАП. Това каза в сутрешния блок на БТВ обвиненият за хакерската атака срещу системата на НАП Кристиян Бойков. \"Бях на работа и пуших на терасата, когато колегите ми казаха, че трябва да вляза, защото от ГДБОП са в офиса. Белезниците щракнаха веднага на ръцете ми. Обясниха ми, че акцията е заради изтичането на данните в НАП. Аз получих нервен срив в началото. Акцията продължи около 7 часа. От ГДБОП ме питаха кое е работното ми място и това беше единственото съдействие, което потърсиха от мен. Аз се успокоих едва след втория-третия час. Нещата не са толкова елементарни и то при такова разследване. Премиерът каза, че е можело да отворя компютрите и да помогна, но това не е толкова лесно. Информацията там е криптирана и съдържа критични данни за нашите клиенти, с които разполагаме само ние. Според мен атаката е срещу фирмата, а не толкова срещу мен. Аз не мисля, че има някой, който да ме мрази и да иска да ми отмъсти. Не мога да коментирам разследването и да изнасям данни от него, защото дори и да бъда оневинен, после може да ме глобят за изнасяне на информация. Не мога коментирам какви данни са изтекли от НАП и дали те имат отношение към националната политика. Не се занимавам с политика. При разпитите ми имаше леки заплахи и неудобни въпроси. Аз реагирах спокойно, защото вече бях осмислил какво се случва. Опитваха се да ме убедят, че съм извършил всичко, но аз нямаше как да направя това, защото съм невинен. При делото ще се разбере какво точно са ме питали. Странно е, че за един 20-годишен младеж идват 15 мъже, които са два пъти колкото мен\", разкри Бойков. \"Нямам никаква идея каква е уязвимостта на системата НАП. Не бих се определил и като вълшебник. Не мога да преценя какви са възможностите ми към момента. Определям се като 20-годишен ученик. В свободното си време играя игри, чета за работата си, посещавам курсове. Това за \"белите\" и \"черните\" хакери също не е реално, защото си има определени термини в тази област. Страхувам се, защото нещата, които ми се случват в момента, ми се случват за пръв път. Естествено, че се притеснявам, че мога да бъда осъден за нещо, което не съм извършил. Все още не мога да преосмисля какво точно се случва. Родителите ми реагираха без паника. Майка ми каза, че ме подкрепя. Приятелката ми също ме подкрепя. Имам съвсем нормален стандарт за 20-годишен ИТ специалист. Не съм богат. Получавам средностатистическа заплата за този сектор. Издразних се, че се написаха много неща за личния ми живот без никой да ме пита. Не е вярно, че живея в една и съща сграда с министър Владислав Горанов. Работя в тази сграда. Със сигурност не съм богат. С приятелката ми живеем в двустаен апартамент под наем. Издразних се, че журналистите се ровят и в личния живот на семейството ми. Опитах се да ходя на работа, но медиите ми пречат, защото непрекъснато ме преследват. Със сигурност бих продължил да работя в тази сфера, но не бих преминал в редиците на държавната администрация\", каза още Кристиян Бойков.", "date": "2019.07.22", "title": "Кристиян Бойков: Притеснен съм, че цяла България е срещу мен"}
{"url": "https://www.faktor.bg/bg/articles/borisov-s-36-reyting-samo-24-na-sto-podkrepyat-ninova", "text": "Увеличава се дялът на убедените, че правителството ще изкара пълен мандат. Борисов продължава да е най-одобряваният партиен лидер. Намаляването на държавната субсидия за партиите продължава да среща подкрепа на голямо мнозинство, но близо половината българи смятат, че така партиите ще станат по-зависими от бизнеса. Това са основните изводи от новото представително проучване на общественото мнение на Изследователски център “Тренд” по поръчка на “24 часа”.  Резултатите от изборите за Европейски парламент продължават да оказват ефект върху обществените нагласи и през юли. Оптимистично настроените достигат 55%, а песимистите спадат до 35%. Тук трябва да се има предвид и отпускарският сезон, който също дава определена позитивна нагласа. Победата на ГЕРБ на отминалите европейски избори е основната причина за видима тенденция на ръст на дела на хора, според които правителството ще изкара пълен мандат – 57% от всички български граждани през юли. На обратното мнение са една пета от запитаните. Бойко Борисов продължава да е най-одобряваният партиен лидер с 36% положително отношение. Освен него в първата петица по симпатии са Красимир Каракачанов (29%), Корнелия Нинова (24%), Веселин Марешки (24%) и Татяна Дончева (19%).  Най-ниски резултати по този показател срещат Христо Иванов (10%), Мустафа Карадайъ (10%), Румен Христов (9%), Румен Петков (9%), Костадин Костадинов (8%) и Атанас Атанасов (7%). С най-висока неразпознаваемост остават Костадин Костадинов (45%) и Румен Христов (42%). Инициативата на ГЕРБ за намаляването на държавната субсидия за партии на 1 лев на получен глас на избори среща одобрението на 69% от всички български граждани, а 14% не го подкрепят. На въпрос с предварително зададени опции за това колко трябва да получават партиите като субсидия от държавата, най-висок процент събира опцията 1 лев (42%), а 25% смятат, че партиите не трябва да получават пари от държавата. Само 2% са на мнение, че партиите трябва да получават повече от 7 лева на получен глас на избори. Въпреки внушителното мнозинство, което подкрепя намаляването на държавните субсидии за партиите, 47% от интервюираните са на мнение, че с това решение партиите ще станат по-зависими от бизнеса, а 26% са на противоположното мнение. В изследването на “Тренд” през юли не се наблюдава съществена динамика в електоралните данни и за оценката на работата на основните институции спрямо проучването ни през миналия месец.", "date": "2019.07.22", "title": "Борисов продължава да е най-одобряваният партиен лидер, Каракачанов изпревари по рейтинг Нинова"}
{"url": "https://www.faktor.bg/bg/articles/novini/balgariya/m-naydenov-promenite-v-df-zemedelie-shte-prodalzhat", "text": "Диалогът с Европейската комисия смятам, че ще се успокои, заяви пред БНР бившият земеделски министър Мирослав Найденов по въпроса за смяната в ръководството на държавен фонд \"Земеделие\": “Промените явно ще продължат във фонд “Земеделие“ тази седмица. Да се надяваме бързо да се успокои ситуацията, защото фонд “Земеделие“ не се занимава само с винарските програми или с къщите за гости, а огромното перо на разплащанията са директните плащания на земеделските производители и естествено много други мерки“. Найденов изтъкна, че земеделските производители трябва да бъдат успокоени и насърчени да кандидатстват по съществуващите програми. Той коментира още и последните рокади във фонда:  “Професионалната експертиза на новите попълнения на ДФ \"Земеделие\" е достатъчно добра, става въпрос специално за Васил Грудев, който пое поста изпълнителен директор, него мога да коментирам. За определен период е бил и изпълнителен директор в годините назад. Дълго време беше заместник изпълнителен директор, отговарящ точно за развитието на селските райони. Спомняте си, може би, че беше за кратко и служебен министър на министерство на земеделието. Така че по отношение на неговата професионална подготовка и възможността да поеме поста, не мисля че има нещо, което да ни притеснява“. Найденов коментира и възможността да бъде отнета акредитацията на ДФ “Земеделие“: “По принцип хипотезата съществуваше може би до петък, докато се извърши тази смяна. Чисто репутационно имаше опасност от частична или пълно отнемане на акредитацията на ДФ “Земеделие“ и аз мисля, че това беше посочено в мотивите за смяна на изпълнителния директор, доколкото изтече съобщение в медиите по искане на вицепремиера Дончев във връзка с опасност и заплаха за отнемане на акредитацията. Трябва да бъдем много внимателни с фонд “Земеделие“, защото ще припомня, че през целия програмен период, който е 7-годишен през фонда минават около 7 млрд. и половина евро, това е една колосална сума за нас никой не може да си позволи дори малко съмнение и угроза за отнемане на акредитацията. Ако случайно се случи при някаква тежка ситуация, просто ще бъдат блокирани средствата и няма да има кой да ги разплаща. Ние ще трябва да акредитираме друга структура или спешно да изпълним поредица от мерки“.  Мирослав Найденов коментира още и въпроса - консултират ли се смените в състава на фонда с Брюксел: “Те не се консултират по отношение на това да се иска одобрение на определената кандидатура, но задължително се обявяват. Обявява се смяната, съобщава се кой е изпълнителният директор, кои са ресорните заместник изпълнителни директори. Още повече, че самият изпълнителен директор ще участва в срещите на своите колеги от ЕК“. Той отговори и на въпроса дали със смяната на няколко души по върховете на фонда може да се промени усещането за начина на работата в него:  “С риска да се повторя ще кажа, че това е акредитирана институция. Има много ясно разписани правила. Системата за контрол е поредица от контролиращи, никога определен експерт не може да вземе сам решение – винаги има втори експерт, под него има началник отдел“.", "date": "2019.07.22", "title": "М. Найденов: Промените в ДФ \"Земеделие\" ще продължат"}
{"url": "https://www.faktor.bg/bg/articles/dimitar-dimitrov-predupredi-elektronnoto-glasuvane-ima-vrazka-s-iztichaneto-na-danni", "text": "“ГЕРБ се опитва да минимализира ефекта, съобщавайки, че това са частични данни, файлове, които са работни, те са изтеглени от базата данни. Базата данни е защитена. Защитата на личните данни и боравенето с тях е нова реалност\". Това заяви пред БНТ политологът Димитър Димитров. \"Ползването на интернет като електронна услуга в управлението и в нашата комуникация с управлението е нещо сравнително ново, както и регулацията. Дали би имало пряк ефект – със сигурност не. Действието, което засяга пряко изборните резултати, е пренасянето на активното избирателно право от постоянен към настоящ адрес\", каза още Димитров. Според него електронното гласуване има връзка с изтичането на данни. За да има електронно гласуване, трябва да има регистрация на хората, които ще гласуват. Сегашният вариант на законодателно уреждане на машинното гласуване предвижда технология, която е изглеждала надеждна. В момента в този си вариант се практикува много рядко.", "date": "2019.07.22", "title": "Димитър Димитров предупреди: Електронното гласуване има връзка с изтичането на данни"}
{"url": "https://www.faktor.bg/bg/articles/novini/svyat/asandzh-shte-bade-ekstradiran-v-sasht-za-da-bade-saden-za-shpionazh", "text": "Великобритания ще екстрадира в Съединените щати основателя на \"Уикилийкс\" Джулиан Асандж, за да бъде съден за шпионаж, предаде Франс прес. Агенцията се позовава на изказване на американския държавен секретар Майк Помпео, публикувано от еквадорския вестник \"Универсо\". Помпео посети преди дни южноамериканската държава и се срещна с президента Ленин Морено. „Вече отправихме искане и Асандж ще бъде екстрадиран в Съединените щати, където ще бъде съден. Не мога да дам повече информация, но правителството ми е на мнение, че е важно този човек, създал риск за целия свят и изложил на опасност американски войници - да бъде санкциониран от правосъдието“, заявява Помпео, цитиран от Франс прес. Преди седмица британският заместник-министър на външните работи Алан Дънкан заяви, че Асандж няма да бъде екстрадиран в страната, където може да бъде осъден на смърт, припомнят от агенцията.  Съдебното заседание във Великобритания, при което ще бъде разгледано американското искане за екстрадиция, е насрочено за края на февруари 2020 г.", "date": "2019.07.22", "title": "Асандж ще бъде екстрадиран в САЩ, за да бъде съден за шпионаж"}
{"url": "https://www.faktor.bg/bg/articles/liderat-na-partiya-sluga-na-naroda-saobshti-che-se-podgotvya-koalitsionno-sporazumenie-za-novata-rada", "text": "Пропрезидентската партия \"Слуга на народа\" е започнала да подготвя коалиционно споразумение за новия състав на украинската Върховна рада. Това съобщи лидерът на партията Дмитро Разумков, цитиран от ТАСС. \"Проектът на коалиционното споразумение се пише, определени неща от него вече са готови\", каза Разумков пред изданието \"Бабел\". \"Сега няма да се разпростирам върху тях, няма да бъде коректно. Сега изхождаме от това как ние виждаме нещата. По-натам ще видим - самостоятелно ли ще формираме мнозинство или ще започнем да обсъждаме с някого коалиционно споразумение\", допълни той. Лидерът на партията потвърди, че партия \"Глас\" на музиканта Святослав Вакарчук може да стане коалиционен партньор на \"Слуга на народа\", но отбеляза, че за по-конкретни обсъждания по този въпрос е нужно да се изчакат изборните резултати. \"Смятам, че нашата политическа сила показа нелош резултат, такъв, какъвто, ако не се бъркам, в Украйна досега не е имало. Точно така, както през пролетта президентът Зеленски показа резултат, какъвто в тази страна не е имало, и не съм уверен, че някой ще успее да го повтори\", каза той. При обработени 20,75 процента от протоколите \"Слуга на народа\" получава 41,98 процента при пропорционалния вот, съобщи украинската ЦИК. В парламента влизат пет партии - \"Опозиционна платформа\" (12,55 процента), \"Европейска солидарност\" на бившия президент Петро Порошенко (8,67 процента), \"Баткившчина\" на бившия премиер Юлия Тимошенко (8,38 процента) и \"Глас\" на Вакарчук (6,33 процента). Радата се състои от 255 пропорционално избрани депутати и 199 мажоритарно. По последни данни на украинската ЦИК \"Слуга на народа\" побеждава в 118 от 199-те едномандатни избирателни района. Според екзитполовете при многомандатните избирателни райони \"Слуга на народа\" ще получи от 123 до 127 мандата.", "date": "2019.07.22", "title": "Лидерът на \"Слуга на народа\" съобщи, че се подготвя коалиционно споразумение за новата рада"}
{"url": "https://www.faktor.bg/bg/articles/novini/balgariya/slanchev-i-topal-ponedelnik", "text": "Времето ще е слънчево, след обяд ще има временни увеличения на облачността, но ще е почти без валежи. Преди обяд в Източна България ще духа до умерен вятър от юг-югоизток, след пладне ще е почти тихо.  Максималните температури ще са предимно между 32 и 37 градуса. Атмосферното налягане слабо ще се понижи, но ще е по-високо от средното за месеца.", "date": "2019.07.22", "title": "Слънчев и топъл понеделник"}
