{"url": "https://www.faktor.bg/bg/articles/novini/svyat/rusnatsite-na-protest-sreshtu-putin-zaradi-glasena-pensionna-reforma", "text": "Хиляди руснаци участваха в протест срещу проекта за пенсионна реформа в страната, съобщи ТАСС. Според организаторите в протеста са участвали 100 000 души, докато според медиите става въпрос за 10 000. Демонстрацията беше организирана от Комунистическата партия. Тя беше разрешена от правителството. Протести имаше и в други от големите руски градове. Протестиращите скандираха: „Путин не ни пипай пенсиите“. Петицията срещу реформата е събрала 2.9 млн. подписа. Реформата предвижда прогресивно увеличаване на възрастта за пенсиониране. До този момент мъжете в страната се пенсионираха на 60, а жените на 55 години. Сега те ще трябва да се пенсионират съответно на 63 и 65 години.", "date": "2018.07.28", "title": "Руснаците на протест срещу Путин заради гласена пенсионна реформа"}
{"url": "https://www.faktor.bg/bg/articles/novini/balgariya/imitatsiyata-i-nedovolstvoto-ot-neya-i", "text": "В романа на Мери Шели „Франкенщайн“ (1818 г.), обладан от Прометеева амбиция изобретател създава човекоподобно чудовище, съединявайки части от човешки тела, набавени от „операционните зали и кланицата“ и дори от „плесента на гробовете“. Ала изобретателят Виктор Франкенщайн скоро започва горчиво да се разкайва за своя непремерен опит да създаде копие на собствения си вид. Чудовището, завидяло за щастието на своя създател и съзнавайки, че е обречено на самота и отричане, започва да преследва семейството и приятелите на изобретателя, разрушавайки техния свят и оставяйки след себе си мъка и страдание като свидетелство за зле обмисленото желание човешкият вид да бъде изкопиран. Американският социолог Ким Шепеле се възползва от тази аналогия и описва днешна Унгария (водена от друг Виктор) като „Франкенщат“ – нелиберален мутант, създаден чрез съчетанието на автентични елементи от западните либерални демокрации. Тя показва как министър-председателят Виктор Орбан по забележителен начин успява да унищожи либералната демокрация, следвайки хитрата политика на частична имитация. Създава режим, който представлява щастливо съчетание между разбирането на Карл Шмит за политиката като поредица от мелодраматични сблъсъци между приятели и врагове и институционалната фасада на либералната демокрация. Когато Европейският съюз критикува управлението на Орбан за нелибералния характер на провежданите от него реформи, правителството винаги разполага с готов отговор, че всяка спорна промяна в закон, правило или институция е вярно подобие на правната система на един от членовете на ЕС. Затова не е изненадващо, че много западни либерали се отнасят към политическите режими в Унгария и Полша със същия „ужас и отвращение“, с които се изпълва Виктор Франкенщайн, когато съзира своето творение. В търсене на източниците на днешната нелиберална революция в Централна и Източна Европа не трябва да се насочваме нито към идеологията, нито към икономиката, а към натрупаната враждебност, предизвикана от централната роля на мимезиса в хода на реформите, проведени на Изток след 1989 г. Антилибералният обрат в региона не може да бъде разбран без политическите очаквания за постигане на „нормалност“ след революцията от 1989 г. и политиката на имитация, легитимирана от тях. След падането на Берлинската стена Европа вече не бе разделена между комунисти и демократи. Беше разделена между имитатори и имитирани. Отношенията между Изтока и Запада еволюираха от спор между две враждебни системи по време на Студената война в морална йерархия в рамките на единствено съществуващата либерална западна система. Подражателите гледаха на своите образци с уважение, а самите образци гледаха на своите подражатели отвисоко. Затова и не беше напълно изненадващо, че „имитацията на Запада“, която източноевропейците избраха доброволно преди три десетилетия, в крайна сметка предизвика политическа реакция. Следваната в продължение на две десетилетия след 1989 г. политическа философия от посткомунистическата Централна и Източна Европа може да бъде обобщена в един единствен императив: подражавай на Запада! Процесът бе назован с различни имена ‒ демократизация, либерализация, разширяване, сближаване, интеграция, европеизация ‒ но преследваната от посткомунистическите реформатори цел беше проста. Те искаха страните им да станат „нормални“, което означава да бъдат като Запада. Това предполагаше внасянето на либерално-демократични институции, прилагане на западни политически и икономически рецепти и публичното възприемане на западните ценности. Често подражанието се разбираше като най-краткия  Само че провеждането на икономически и политически реформи чрез подражание на чужд модел се оказа, че крие в себе си опасни морални и психологически недостатъци, очаквани от мнозина още от началото. Животът на подражателя неизбежно създава усещане за неадекватност, малоценност, зависимост, изгубена идентичност и принудителна неискреност. Защото безплодният стремеж за създаване на реално и достоверно копие на един идеализиран образец предполага и излагането на постоянния тормоз на самокритиката, ако не и на самопрезрението. Ала това, което прави имитацията толкова тягостна, е не само присъщото допускане, че подражанието е в някаква степен морално и човешки по-малоценно от образеца. То включва също така и допускането, че нациите-подражатели от Централна и Източна Европа приемат правото на Запада да оценява успеха или неуспеха им да живеят по западните стандарти. Тогава подражанието започва да се възприема като загуба на суверенитет. Следователно причините за възхода на авторитарния шовинизъм и ксенофобия в Централна и Източна Европа се крият не в политическата теория, а в политическата психология. Това е отражение на дълбоко наложения „императив на имитацията“ след 1989 г., с всичките му унизителни последици. Произходът на настоящия нелиберален обрат е емоционален и над-идеологически, той се основава на реакцията срещу унижението, следващо задължително от проект, който изисква приемането на една чужда култура за по-висша от собствената. Следователно в строго теоретичен смисъл нелиберализмът до голяма степен прикрива нещо друго. Нелиберализмът придава патина на интелектуална убедителност на интуитивно споделяното желание да бъде прекъсната колониалната зависимост, характерна за самия проект за озападняване. Когато лидерът на Полша Ярослав Качински заявява, че „либерализмът противоречи на самата концепция за нацията“, а верният лейтенант на Орбан Мария Шмид заявява, че „като унгарци ние искаме да запазим нашата култура“, разпаленото им почвеничество изразява нежеланието им да бъдат съдени от чужденците по чужди стандарти. По същество те казват: „Не се опитваме да ви подражаваме, затова и няма смисъл да ни възприемате като второкласно копие на вас самите“. Да повторим, самообявилата се „идеология“ на нелиберализма е следствие от емоционалното желание на своите привърженици за възстановяване на националното самоуважение чрез отричане на твърдението, че западният либерализъм представлява образец, който всички общества трябва да възпроизведат. Отричането на необходимостта за подражание е първоизточникът, а интелектуалната критика на образеца, на когото се подражава, е нещо второстепенно или дори странично. Предизвиканото от унижението отрицание на либералните идеи и институции не се появява на празно място. Плодотворната почва за нелибералната контрареволюция беше подготвена от няколко важни обрата в глобалните политически процеси. Издигането на авторитарен Китай като икономически център разруши смятаната преди за нерушима връзка между либералната икономика и материалното благоденствие. Докато през 1989 г. либерализмът бе свързван с привлекателността на идеали като индивидуална свобода, справедливост на закона и прозрачност на управлението, до 2010 г. неговата привлекателност беше опетнена от реалните и неизбежно объркани посткомунистически управления, продължили две десетилетия. Катастрофалните последствия от войната в Ирак след 2003 г. разрушиха убеждението във възможността за пренос на демокрация. Икономическата криза от 2008 г. създаде дълбоко недоверие към бизнес елитите и към „казино-капитализма“, успели почти да сринат световния финансов ред. Страните от Централна и Източна Европа се обърнаха срещу либерализма, не толкова защото той се проваляше у дома, а защото им се струваше, че се проваля на Запад. Сякаш на тях им се налагаше да подражават на глобално доминиращия Запад, тъкмо когато Западът губеше това господство. Този контекст не беше благоприятен за политиката на имитация. Контрареволюциите, които започнаха в Унгария през 2010 г. и в Полша през 2015 г., бяха напълно предсказуем бунт на потиснатите. А опитите Централна и Източна Европа да подражава на начина, по който Германия се справя със своето минало след 1945 г., се натъкнаха на непреодолими проблеми. Германската демокрация се основава на допускането, че национализмът неизбежно води до нацизъм. Транснационалният ЕС възниква като част от широката геополитическата стратегия, чиято цел е да предотврати потенциално опасното възраждане на германския суверенитет, чрез икономическата интеграция на страната в останалата Европа и чрез създаването на „постнационална идентичност“ на Федералната република. Така етнонационализмът в Германия бе отречен до степен да бъде почти криминализиран. За разлика от Германия страните от Централна и Източна Европа трудно могат да споделят такъв негативен възглед за национализма, на първо място, защото държавите им са рожби на епохата на национализма, който съпровожда разпада на многонационалните империи; и, на второ място, защото национализмът изиграва съществена роля в като цяло мирните антикомунистически революции, започнати през 1989 г. За разлика от Германия, в Централна и Източна Европа национализмът и либерализмът е допустимо да се разглеждат като взаимно допълващи се, а не като противоречиви идеи. За поляците би било абсурдно да спрат да почитат своите националистически водачи, дали живота си, за да защитят Полша от Хитлер или Сталин. Заедно с това в продължение на десетилетия регионът бе принуден да страда от комунистическата пропаганда, която рефлексивно, макар и наистина прикрито, осъждаше национализма. Вероятно тук се крие още една от причините, поради които гражданите на Централна и Източна Европа са подозрителни към натрапчивото желание на Германия гражданството да бъде отделено от наследственото членство към национална общност. За известно време през 90-те години войните в Югославия накараха Европа като цяло (включително и посткомунистическата част от нея) да приемат или да се правят, че приемат национализма като източник на всяко зло. Ала в дългосрочен план идентифицирането на либерализма с антинационализма накара много хора да престанат да подкрепят либералните партии в посткомунистическите страни. А това позволи либерализмът, включително така нареченият конституционен патриотизъм, да бъде разглеждан като нова „германска идеология“, създадена, за да бъде Европа управлявана в интерес на Берлин. В своето време революциите от 1989 г. бяха вълнуващи, но погледнати в ретроспекция, те се оказаха безцветни революции. „Нито една нова голяма идея не се роди от Източна Европа през 1989 г.“, гласи известното заключение на великия историк на Френската революция Франсоа Фюре. Съгласен с това е и водещият германски философ Юрген Хабермас. Той не беше особено скандализиран от „липсата на идеи, които да са новаторски или обърнати към бъдещето“, защото за него източноевропейските революции бяха „коригиращи революции“ или „догонващи революции“. Тяхна цел беше завръщането на обществата от Източна Европа към основното течение на западната модерност, давайки възможност на източноевропейците да спечелят това, което западноевропейците отдавна притежаваха. През 1989 г. гражданите на Централна и Източна Европа не мечтаеха за някакъв съвършен свят, който никога не е съществувал. Копнееха за „нормален живот“ в „нормална държава“. Както по-късно признава Адам Михник: „Бях обсебен от идеята нашата революция да не прилича на френската или руската, а по-скоро на американската, в смисъл да бъде в полза на нещо, а не против нещо. Революция за конституция, а не за постигането на рая на земята. Една анти-утопична революция. Защото утопиите водят до гилотини и Гулаг“. Затова и неговият призив е „Свобода, братство, нормалност“. А когато поляците от неговото поколение говореха за „нормалност“, не трябва да се забравя, те нямаха предвид някой предкомунистически период от полската история, към който страната им щастливо да се завърне, след като веднъж завинаги затвори скобите на съветската окупация. Под „нормалност“ те разбираха Запада. В Чехословакия Вацлав Хавел описва желанието на неговата страна да избяга от комунизма „просто като опит за избягване от собствената анормалност, да се нормализира“. След десетилетия, прекарани във взиране в обещаното светло бъдеще, сега главната идея беше да се живее в настоящето, за да могат хората да се радват на всекидневните удоволствия. Превръщането на западната „нормалност“ в основна цел на политическата революция имаше две вредни последици. На първо място, по драматичен начин бе поставен въпросът как да бъде помирено „нормалното“ в смисъл на „най-разпространеното в собствената страна“ с „нормалността“ в смисъла на „това, което Западът вече е, докато Изтокът още не е“. На свой ред това превърна емиграцията в естествения избор на революционерите от Централна и Източна Европа. Един от основните проблеми на комунизма беше, че негов идеал бе общество, което никога не е съществувало и никой не беше сигурен, че въобще може да съществува. Един от централните проблеми на обърнатите към Запада революции, от друга страна, се състоеше в това, че образецът, на който те искаха да подражават, постоянно се изменяше пред очите им. Социалистическата утопия бе вечно недостижима, но поне притежаваше удобното качество да бъде непроменлива. Обратно, западната либерална демокрация се оказа непостоянна и изменчива до крайност. Тъй като западната нормалност се дефинира не като идеал, а като съществуваща реалност, всяка промяна в западните общества изменя и представата за онова, което е нормално. Също както технологичните компании ви убеждават да си купите техния последен модел и правят така, че предишният да не бъде толкова надежден, така и Западът настояваше, че важно е да бъде възприет единствено последния постнационален политически модел. Тревожният ефект от неуловимо изменчивата „нормалност“ може да бъде илюстриран най-добре от начина, по който Централна и Източна Европа реагира на променливите културни норми в западните общества през последните две десетилетия. В очите на консервативните поляци от дните на Студената война западните общества бяха нормални, защото за разлика от комунистическите системи ценяха традициите и вярваха в Бог. А сетне поляците внезапно откриха, че днес западната „нормалност“ означава секуларизъм, мултикултурализъм и гей бракове. Трябва ли да се изненадаме, че поляците и техните съседи се почувстваха „измамени“, когато разбраха, че обществото, на което трябваше да подражават, вече не съществува, заличено от бързите течения на модернизацията? Ако непосредствено след 1989 г. „нормалността“ бе разбирана основно в политически смисъл (свободни избори, разделение на властите, частна собственост и право на свободно пътуване), през последното десетилетие нормалността във все по-голяма степен започва да бъде разбирана в културен смисъл. В резултат обществата от Централна и Източна Европа се изпълват с все по-голямо недоверие и възмущение към нормите, идващи от Запада. По ирония на съдбата, както ще стане ясно по-нататък, Източна Европа започва да гледа на себе си като на последния бастион на истинските европейски ценности. (в смисъл на най-разпространено у дома) с нормативно задължителното в страните, на които подражават, съзнателно или не източноевропейците започват да „нормализират“ страните-образец, твърдейки, че доминиращото на Изток е също преобладаващо на Запад, колкото и на Запад лицемерно да твърдят, че обществата им са различни. Източноевропейците често разрешават своите нормативни противоречия – като например плащането на подкупи, за да оцеляват и борбата с корупцията, за да бъдат приети на Запад – чрез идеята, че Западът е също толкова корумпиран, колкото и Изтокът, само че на Запад живеят в отрицание и прикриване на истината. Либералната революция на нормалността не бе разбирана като скок във времето от мрачното минало към светлото бъдеще. Тя беше разглеждана като преместване във физическото пространство, сякаш цяла Източна Европа щеше да се премести в Дома на Запада, който преди можеше да се гледа само по снимки и филми. Появиха се изрични аналогии между обединението на Германия, осъществено след падането на Стената, и идеята за единна Европа. И наистина в началото на 90-те години мнозина източноевропейци завиждаха на големия късмет на жителите на Източна Германия, които за една нощ емигрираха на Запад, събуждайки се една сутрин със западногермански паспорти в ръце и (както мислеха някои) с портфейли в джобовете, натъпкани със западни марки. Ако революцията през 1989 г. представляваше миграцията на цял един регион на Запад, тогава главният въпрос бе кои източноевропейски страни ще пристигнат първи до тяхната обща цел.  е професор по право в Нюйоркския университет. Преподавал е политически науки и право в университетите Харвард (1979-1985), Чикагския университет (1985-1997) и Принстън (1997-2000). Главен редактор е на списание “East European Constitutional Review“ (1993-2003). Той е автор на книгите: Бенжамен Констан и създаването на модерния либерализъм, 1984; Анатомия на антилиберализма, 1993; Теория на либералната демокрация: желания и ограничения, 1995, Мантията на матадора: американският безразсъден отговор на тероризма, 2007. Заедно с Иван Кръстев подготвят книга, посветена на политическите процеси в Русия.  е политолог, председател на УС на Центъра за либерални стратегии и изследовател в Института по хуманитарни и социални науки във Виена (IWM Vienna). Той е основател и член на Европейския съвет за външна политика, член на борда на Фондация „Ерсте“, както и член на международния редационен съвет на списанието Europe's World и на списанието Transit – Europäische Revue. Иван Кръстев е бил изпълнителен директор на Международната комисия за Балканите, председателствана от бившият министър-председател на Италия Джулиано Амато. Бил е главен редактор на списание Foreign Policy България (2005-2011). Автор е на десетки статии, публикувани в българската и чуждестранната преса. Последната му книга на български език е “Под линия”, изд. Факел, 2001. В момента завършва книга, в съавторство с проф. Стивън Холмс, за политиката в Русия. Сред последни му публикации на английски са: Shifting Obsessions: Three Essays on the Politics of Anticorruption, CEU Press, 2004; The Anti-American Century, eds. Alan McPpherson and Ivan Krastev, CEU Press, 2007; In Mistrust We Trust Can Democracy Survive When We Don't Trust Our Leaders, TED Books, 2013; \"Democracy Disrupted. The Global Politics on Protest\" (UPenn Press, May 2014).", "date": "2018.07.28", "title": "Имитацията и недоволството от нея (I)"}
{"url": "https://www.faktor.bg/bg/articles/novini/balgariya/izgradeni-sa-11-km-ot-ogradata-po-granitsata-s-rumaniya-sreshtu-chumata", "text": "Единайсет километра от оградата, която се поставя по сухопътната граница с Румъния, за да се възпрепятства движението на диви свине и разпространението на африканска чума, вече са готови. Това съобщи министърът на земеделието, храните и горите Румен Порожанов пред журналисти в Шабла. Порожанов участва в оперативно заседание, на което ръководители на ветеринарни и горски служби от Североизточна България са докладвали за предприетите мерки за ограничаване на риска от заразата. На още осем километра коловете за оградата са забити, а на други шестнайсет километра са разнесени, отбеляза Порожанов. Оградата по цялото протежение на границата достига 133 километра. По думите на министъра близо 500 служители на държавните горски стопанства са ангажирани в работата по оградата и в контрола на границата, като патрули следят и през нощта за движение на диви свине. Той коментира, че досега патрулите не са забелязали движение на диви прасета, чиито набези се очаква да започнат след прибирането на реколтата. Цялата ограда ще бъде подсилена със спираловидна режеща тел, което ще оскъпи съоръжението, а финансовият ресурс ще бъде за сметка на държавните горски стопанства, добави министърът. Участъкът от предпазната ограда от ГКПП-Дуранкулак до морската зона е завършен. Цялото 40-километрово съоръжение между граничните пунктове Дуранкулак и Кардам в Добричка област ще бъде поставено до края на идващата седмица, съобщи директорът на Североизточното държавно предприятие Веселин Нинов. Горските служители информираха на пресконференцията, че в близките дни по граничното трасе през всеки 50 метра започва и разпръскването на репеленти - отблъскващи дивите свине вещества.", "date": "2018.07.28", "title": "Изградени са 11 км от оградата по границата с Румъния срещу чумата"}
{"url": "https://www.faktor.bg/bg/articles/novini/balgariya/sotsiolog-skritiyat-igrach-v-politikata-e-slavi-trifonov-a-ne-rumen-radev", "text": "Което сам си направиш и най-големият ти враг не може да ти го направи. В по-голямата част кабинетите падат не заради заговори и конспирации отвън, а поради собствената си некадърност, вътрешната конфронтация, стремеж някой да захлеби, да осребри чиповете на властта. Това заяви социологът Кольо Колев в предаването \"Офанзива\" по Канал 3. Той посочи, че евентуалният скрит играч в политиката е Слави Трифонов, а не президентът Румен Радев, който да си основе своя партия. \"Без всякакво съмнение има  ясно видим стремеж за осребряване на чиповете, на властта. Вземете Закона за малките бензиностанции, чрез който големите искат да останат без конкуренция от малките. Това не става безплатно,  обикновено политиците получават своя пай за този или друг закон\", посочи още Кольо Колев. Според него скандалите в Обединени патриоти са по-скоро на емоционална основа. \"Там нещата изглеждат твърде емоционални, очевидно не са слушали внимателно Симеон Сакскобургготски, който навремето призова своите да станат господари на своето мълчание\", припомни Кольо Колев. \"Тук нещата са много емоционални. Но емоцията стига такова ниво, че се заплашва самата коалиция. Не става толкова за политически пресмятания, а за емоция - личи си по поведението на Валери Симеонов и на Волен Сидеров. И те  ще загубят категорично от разцеплението на тази коалиция\", предрече социологът.", "date": "2018.07.28", "title": "Социолог: Скритият играч в политиката е Слави Трифонов, а не Румен Радев"}
{"url": "https://www.faktor.bg/bg/articles/novini/balgariya/balgarskiyat-koloezdachen-sayuz-polegna-na-bsp-i-obratno", "text": "Българският колоездачен съюз /БКС/ отново полегна на Българската социалистическа партия /БСП/. И обратно. Макар да е национална организация, БКС се включи ентусиазирано в соцтържествата на Бузлуджа в края на седмицата посредством състезателното изкачване на Шипка от Габрово. Това открито политизиране и партиизиране на дейността на БКС е крайно неприемливо, дразнещо и вредно. Предизвиква и куп въпроси. Като национална спортна структура с държавно финансиране, БКС не принадлежи на никоя партия, включително и на социалистическата, та да позволява така пряко и лековато да бъде използван в нейните инициативи. Ако, например, утре СДС, ДПС, ГЕРБ или друга някоя партия потърси сътрудничеството на националния колоездачен съюз за своя представителна проява, оттам по същия ли енергичен начин ще се отзоват? Ако отговорът е „да“ – лошо. Проблемът не е в това, че БКС помага на състезание на политическа партия, но помощта, ако тя непременно се налага, трябва да е само експертна /например – съдийска/, да има единствено спортно-технически характер и – най-важното! – да бъде направена деликатно, а не декларативно и да бие на очи като политически лозунг. Проблемът в случая е, че БКС, и то не за първи път, се обвързва недвусмислено и сериозно – едва ли не и идеологически, с проявите на тази партия. Което е грубо и отблъскващо действие. При това – и доста витиевато. Ето защо. * От БКС са включили надпреварата в официалния си спортен календар, където е отбелязано, че неин организатор е Националният съвет /НС/ на БСП. Що ще – питаме – състезание НА политическа партия в календара на национална спортна федерация? * Във Фейсбук страницата на проявата обаче пише, че „състезанието се провежда със съдействието на НС на БСП”. Това означава, че организаторът не е НС на БСП, а той само съдейства. Да не би пък именно на БКС да съдейства? * От БКС очакваха заявки за участие в състезанието и на адрес, който – забележете! – е свързан с името на … Международната колоездачна обиколка на България – info@tourofbulgaria.com. Нерде БСП, нерде Бузлуджа, нерде добрата стара Обиколка! Нахално и грубо използване на светлото `и име. При това се случва не за първи път. * Щом събитието е НА БСП, защо му е тогава на БКС да се набърква в тази тясно партийна история и то по този – омотан с неясноти – начин? Това е погрешно и безпардонно „наортачване“ на спортна организация с национален лиценз с политическа партия. … След като в името на партийната идея Корнелия Нинова се качи първо на кон, а после – и на колело, очакваме я да я видим скоро и на кану. Защо не още около този 9 септември /има ли по-подходяща дата?/ – на събора на русофилите на язовир „Копринка“ /бивш „Васил Коларов“/. Но да признаем: соцлидерката е доста последователна в тези свои занимателни изпълнения.", "date": "2018.07.28", "title": "Българският колоездачен съюз полегна на БСП. И обратно"}
{"url": "https://www.faktor.bg/bg/articles/novini/svyat/izvanredno-ognen-ad-v-kurort-v-turtsiya-palen-s-balgari", "text": "Голям пожар се разрази днес в петзвезден хотел в турския курорт Кушадасъ, съобщи турската телевизия НТВ, цитирана от Труд. Пожарът е предизвикал силна паника сред туристите и персонала. Хотелът се намира на плажа Давутлар (известен сред чуждестранните туристи като Лонг бийч). Засега не е установена причината за пожара, който бързо е обхванал цялата сграда. Гостите и служителите в хотела са били евакуирани. Засега няма информация за пострадали туристи. Пожарните екипи сравнително бързо са успели да угасят пожара. Нанесени са много сериозни материалнищети на хотела. Припомняме, че всяка година хиляди българи избират да прекарат лятната си почивка в популярния турски курорт. Към момента не е известно българи да са станали свидетели на пожара.", "date": "2018.07.28", "title": "Извънредно: Огнен ад в курорт в Турция,  пълен с българи"}
{"url": "https://www.faktor.bg/bg/articles/novini/balgariya/poroy-navodni-slanchev-bryag-kurortat-potana-v-kal-i-marsotiya", "text": "Пороен дъжд тази сутрин превърна улици на курорта „Слънчев бряг” в гребни канали. За половин час интензивен дъжд крайбрежната алея стана езеро. На кадрите се вижда как някои от летовниците се забавляват с надуваеми лодки. От ръководството на курорта обясниха, че „Слънчев бряг” няма дъждовна канализация, и това се случва при всеки по-силен дъжд.  Така карането на лодка по улиците на курорта е сред топ атракциите, признават туристи с чувство за хумор.", "date": "2018.07.28", "title": "Порой наводни „Слънчев бряг”, курортът потъна в кал  и мърсотия"}
{"url": "https://www.faktor.bg/bg/articles/novini/balgariya/deputat-ot-gerb-se-gavri-s-chervenite-ako-prodalzhat-da-piyat-bira-i-da-hapvat-kebapcheta-v-bsp-shte-se-izkarat-i-250-000", "text": "Това обедняване на българите, за което говори госпожа Нинова, си е нейна измислица и не почива на факти. И за това говорят точно тези, които фалираха 20 банки, фалираха и КТБ. Това е стара подривна тактика на Българската социалистическа, да не кажа Българска капиталистическа партия, тъй като там има много милионери. Така депутатът от ГЕРБ Александър Иванов отговори в предаването \"Офанзива\" по Канал 3 на словесните атаки на социалистите към управляващите по време на събора им на Бузлуджа днес. Икономистът се усъмни и в информацията на социалистите, че на събора е имало над 70 000 души. \"БСП по техни данни преброиха 70 000 на поляна, която, както каза един техен пиар бе полупълна, и която побира 30 000 човека. Ако продължат да пият бира и да хапват кебапчета, ще станат и 250 хиляди\", изтъкна Александър Иванов. Според Александър Иванов на лидера на БСП Корнелия Нинова не й отива да си играе със страховете на хората. \"Ако това управление си замине, евентуално предизвиквайки го чрез преврат, а не чрез честни избори, кой ще дойде - БСП и ДПС? Да си говорят каквото искат, но да не се заиграват със страховете на хората. Но няма проблем - демократичните избори минаха и те ги загубиха за пореден път\", посочи икономистът. Той коментира специално и програмния документ на БСП \"Визия за България\". \"Наричайки го документ, по този начин го хвалите. Защото в него няма нито една калкулация, таблица с ясни разчети, и това ми говори малко като - \"ние да вземем властта, да раздаваме на калпак колкото стигне, пък после друг ще го плати\", обобщи депутатът на ГЕРБ. \"Ако събера пет души от улицата и си кажат мнението за бъдещето на България, със сигурност ще кажат по-добри неща. Каква програма е това, срам ме е да го нарека документ - това са преразкази с разсъждения на слаби автори. Връщат ни в плановата икономика. Те ли ще кажат на хората къде да инвестират? Това е най-нисша форма, тук няма и социалистическа аналогия в това, което искат да направят. Нямат елемент, по който нормален икономист да направи разчет кое колко ще струва. Те не казват сметката за това, което искат да предложат\", посочи Александър Иванов. Той оцени от 5 плюс до отличен 5,50 свършеното досега от управляващите. Като грешки депутатът от ГЕРБ посочи недобрата комуникация по някои политики. \"Със сигурност могат да се изброят много грешки\", отчете той. По повод разногласията между Волен Сидеров и Валери Симеонов, предизвикали опасения от разпадане на управляващата коалиция, депутатът от ГЕРБ увери, че коалицията е \"абсолютно стабилна\" и обясни защо: \"Имаме ясни приоритети и ги изпълняваме. Когато икономическият ръст стига рекордни нива, когато получаваме висок рейтинг от \"Стандард енд Пуърс\", изброи Иванов.", "date": "2018.07.28", "title": "Депутат от ГЕРБ иронизира червените: Ако продължат да пият бира и да хапват кебапчета, в БСП ще се изкарат и 250 000"}
{"url": "https://www.faktor.bg/bg/articles/novini/balgariya/klon-se-stovari-varhu-mayki-s-detski-kolichki-v-burgas", "text": "Клон от изсъхнало дърво се стовари върху майки с детски колички в Бургас. При удара едната количка била обърната и бебето паднало на земята. За щастие то е добре. Майката се отървала само с леки наранявания. От общината съобщиха за Нова телевизия, че отдавна има издадена заповед за премахване на дърветата по тази улица, тъй като са стари и опасни, но екологични организации обжалвали заповедта в съда. Клонът паднал върху преминаващите млади жени по обед при тихо и слънчево време. На улицата излезли и хора от близките търговски обекти. Разказаха, че се чул силен трясък, а след това видели обърнатата количка. Майката получила лека травма на ръката. Работещи в района разказват, че това не е първият случай на паднали клони по тази част от пешеходната зона и дори предоставиха снимки. От общината съобщиха, че имат издадена заповед за премахване на част от дърветата, някои от които са на по 50 години и са опасни. Заповедта им обаче била атакувана в съда от природозащитници. Въпреки това пострадалата майка смята да търси обезщетение от общината.", "date": "2018.07.28", "title": "Клон се стовари върху майки с детски колички в Бургас"}
{"url": "https://www.faktor.bg/bg/articles/novini/balgariya/bsp-nadu-dvoyno-i-troyno-broya-na-gostite-na-buzludzha-malchat-za-dve-zhertvi", "text": "БСП пак разтегна локума за посещаемостта на традиционния събор на Бузлуджа. Според лидери на левицата, съборът е бил посетен от над 60 хил. социалисти и симпатизанти на партията. Други активисти на столетницата пък раздуват цифрите тройно. Източници на Faktor.bg от Стара Загора са категорични, че според статистика на МВР до митичния връх са се качили 463 автобуса и около 900 автомобила. Грубо пресметнато това прави около 30 хиляди ентусиасти. „Позитано отново се опитаха да изкарат изключителна масовост, но реалните цифри са доста по-скромни. Отделен въпрос е, че много от посетителите са пенсионери от малки селища, които са се качили на върха не заради идеологически пристрастия, а защото общинските организации на столетницата събират безплатно мераклии. Организаторите на събора крият на този етап и черната статистика - една възрастна жена е починала след като е блъсната от автобус в района на Бузлуджа, който е участвал в превоза, а освен това един автобусен шофьор  е починал в следствие на инфаркт.", "date": "2018.07.28", "title": "БСП наду двойно и тройно броя на гостите на Бузлуджа, мълчат за две жертви"}
{"url": "https://www.faktor.bg/bg/articles/novini/balgariya/zashto-malchite-kleti-levichari-ruhna-opornata-vi-tochka", "text": "Клети, клети левичари, бяхте толкова шумни, оревахте света с клетви срещу Тръмп, че бил човек на Путин, който иска да разбие ЕС и да разтури НАТО. И какво стана сега, САЩ и ЕС се споразумяха за премахване на голяма част от митата, за увеличаване на вноса на газ от САЩ и за укрепване на НАТО, чрез увеличаване на разходите за отбрана. Всичко това е   Защо мълчите, клети левичари, да не ви хакнаха медиите, защо не ликувате, нали милеете за Европа и НАТО, нали сте срещу режима в Москва или всичко това е било лицемерие и може би мозъците ви зациклиха в опитите да родят поредната конспиративна теория. Знам каква драма за вас е рухването на опорната ви точка - \"Тръмп е човек на Путин\". Когато ти рухне единствената опорна точка - имаш   Затова за вас няма значение обстоятелството, че с тази опорна точка всъщност вие обслужвате режима в Кремъл. Абсурдно е да обясняваш, че човекът, който не може да оправи собствената си държава управлява света като дърпа конците на най-големите световни лидери. Теорията за великите кремълски господари, които дърпат конците по света, беше основната пропагандна теза на СССР и с нея трябваше да се респектира тълпата, за да се компенсира несъстоятелността на социалистическата система. Но няма нищо чудно - и тогава левичарите си партнираха добре с Москва или както пише в Стария завет \"...и няма нищо ново под слънцето.\"", "date": "2018.07.28", "title": "Защо мълчите клети левичари – рухна опорната ви точка"}
{"url": "https://www.faktor.bg/bg/articles/ikonomika/biznes/radosvet-radev-lipsata-na-reglament-e-po-losha-dori-ot-lobistka-popravka", "text": "Бизнесът ни видя всичко за 30 години. Това заяви новият председател на Българската стопанска камара (БСК) Радосвет Радев за сутрешния блок на БНТ. Радев даде първото си телевизионно интервю. Той коментира актуалните теми по проблемите на бизнеса, предизвикателствата пред работодателите и възможностите за сътрудничество със синдикалните организации. „В крайна сметка българският предприемач осъзнава, че това е като наркотик, наркоза и ще се удави, ако свикне да се справя само с европейски средства“, посочи той. По думите му под 13% от българския бизнес участва в оперативни програми и поръчки. „Ако има нещо по-лошо от една лобистка поправка, това е липсата на регламент. Предприемачите в България са видели всичко за тези 30 години, помислете си само. Аз казвам, че са видели толкова, колкото традиционните пазари виждат за 200 години. И това, което винаги е пречело, е липсата на регламент“, смята още Радосвет Радев.", "date": "2018.07.28", "title": "Радосвет Радев: Липсата на регламент е по-лоша дори от лобистка поправка"}
{"url": "https://www.faktor.bg/bg/articles/sport/sportnata-federatsiya-po-koloezdene-se-okaza-filial-na-bsp-no-se-izdarzha-ot-darzhavata", "text": "Вчера, на площад “Възраждане” в Габрово бе даден старт на колоездачното състезание “Бузлуджа 2018”, организирано от НС на БСП. В него участват колоездачните клубове от Габрово, Казанлък и други. Миналата година Корнелия Нинова награди победителите във велопохода, а вчера бе на откриването на проявата. Тази година състезанието е посветено на паметта на един от най-големите колоездачни деятели през последните години - Васил Дянков. Ще бъде връчена награда, посветена на името му,  за най-млад състезател, пише  Награждаването ще е в четири категории - до 18 години, от 18 до 35 години, от 35 до 50 г. и над 50 години. На победителите от всички категории ще бъдат връчени награди. Детайлите около събитието се оказаха изключително интересни и пораждат интересни въпроси, свързани с организацията. Във фейсбуук страницата на проявата отбелязват, че “Състезанието се провежда със съдействието на НС на БСП.” В наредбата за провеждане на спортното събитие, качена на сайта на Българския колоездачен съюз, пише, че състезанието не просто се случва със съдействието на партията, но и е организирано от нея. Нещо повече - надпреварата е включена в програмата на социалистите за празненствата на Бузлуджа този уикенд. Отново на страницата на “Бузлуджа 2018” става ясно, че заявки за участие могат да бъдат изпращани и на info@tourofbulgaria.com - имейл към домейна на Международната обиколка на България - най-голямото колоездачно събитие в страната, организирано от Българския колоездачен съюз и Българския олимпийски комитет. Колоездачното състезание е включено и в календара на съюза. До момента не е ясно как и защо събитие, финансирано от политическа партия е в календара на спортна федерация, която би трябвало да получава пари от държавата за дейността си. Интересно е всъщност какъв е статутът на БСП в проявата - спонсор или организатор? Друг любопитен момент е свързан именно с имейла за записване. Практиката в състезания, които не са организирани от БКС, е да осигуряват само съдии за сметка на организатора. Тук обаче и записването става през адрес, свързан с най-голямото събитие, провеждано от съюза.", "date": "2018.07.28", "title": "Спортната федерация по колоездене се оказа филиал на БСП, но се издържа от държавата"}
{"url": "https://www.faktor.bg/bg/articles/sport/rusnatsite-ostavat-bez-flag-na-mezhdunarodni-sastezaniya", "text": "Международната асоциация на лекоатлетическите федерации (ИААФ) удължи отстраняването на руската федерация за неспазване на допинг правилата. Наказанието беше наложено през ноември 2015 година и оттогава руските атлети, които са допуснати до международни състезания, се появяват под неутрален флаг, пише \"Блиц\". Това ще продължи поне до декември, когато ще се проведе ново заседание на съвета на ИААФ в Монако. Към днешна дата руската федерация не е отговорила на два основни критерия - признаване на резултатите на разследването на комисията на световната антидопингова агенция под ръководството на Ричърд Макларън за антидопинговите нарушения в Русия, а също така местната антидопингова агенция (РУСАДА) все още не е с напълно възстановена дейност.", "date": "2018.07.28", "title": "Руснаците остават без флаг на международни състезания"}
{"url": "https://www.faktor.bg/bg/articles/layf-stayl/pod-trelite-na-bregovich-ninova-shtraka-s-prasti-i-karshi-gyobetsi-video", "text": "Изпълнение на босненеца Горан Брегович въодушеви, превъзбуди  и разкърши лидера на БСП Корнелия Нинова по време на днешния събор на Бузлуджа. Любителска камера е заснела червената опозиционерка, как щрака изкусно  с пръсти, кърши гьобеци и подскача на песента \"Месечина\". Видеото бе публикувано от политолога Антон Тодоров. „Корнела на Бузлуджа днес - политическата чалга в действие: \"Ласмаги, джасмаги, дискотеки, маратони, шоколади, марципани, биберони, макарони, касфони, масфони, тонколони, монколони, акордеони, макордеони\", коментира поведението на Нинова Антон Тодоров.", "date": "2018.07.28", "title": "Под трелите на Брегович Нинова щрака с пръсти и кърши гьобеци (видео)"}
{"url": "https://www.faktor.bg/bg/articles/ikonomika/siderov-brani-shuma-po-kurortite-turisticheskiyat-bransh-gubi-ot-proverkite", "text": "Туристическият бранш губи приходи от непрекъснатите проверки за шума. Това заяви лидерът на \"Атака\" Волен Сидеров след среща с представители на бизнеса във Варна. От бранша са казали още, че проверките се извършват от много институции едновременно, което плаши клиентите. Според Сидеров, някои от засегнатите се страхуват да застанат пред медии, за да не им пратят проверки и да ги затворят. \"Часът за прекратяване на музиката също според тях не е подходящ. И аз мисля, че 23 ч е прекалено рано за нощни заведения, говорим за специално музикални, където отиваш да се веселиш. То в 10 ч се стъмва през лятото. 23 ч тъкмо започва животът. Или да се изтегли за по-късен час, или да се мисли за вариант зони - парти зони, по-тих туризъм. Не всичко да е под един знаменател\", изтъкна Сидеров.", "date": "2018.07.28", "title": "Сидеров брани шума по курортите: Туристическият бранш губи от проверките"}
{"url": "https://www.faktor.bg/bg/articles/novini/balgariya/borisov-i-glavniyat-sekretar-na-mvr-otkriha-renoviranite-sgradi-na-rayonnoto-upravlenie-i-pozharnata-v-novi-pazar", "text": "Министър-председателят Бойко Борисов разгледа днес сградите на пожарната и на полицията в Нови пазар, реновирани по Оперативна програма \"Региони в растеж\". На кратката церемония по символичното им откриване присъстваха също главният секретар на МВР главен комисар Младен Маринов, директорът на ОДМВР – Шумен старши комисар Ялчън Расим и директорът на РД \"Пожарна безопасност и защита на населението\" - Шумен комисар Иван Иванов, съобщават от пресцентъра на МВР. Условията на работа са едно от основните неща, които мотивират служителите и правят по-лесна и резултатна работата им. От нас и ръководството на ОДМВР - Шумен се иска добра организация и планиране на работата, за да може хората да се чувстват сигурни и спокойни, посочи главен комисар Маринов, след като направи оглед на реновираната сграда на полицейското управление Ремонтът и обновяването на сградите на полицейското управление и районната пожарна служба са осъществени по проекти по Оперативна програма \"Региони в растеж\" На сградата на полицейското управление е ремонтиран покривът, изградена е външна рампа, топлоизолационна система, монтирана е нова дограма, извършен е цялостен ремонт по стените и таваните. Подменени са настилките по подовете и са ремонтирани всички санитарни помещения. Водопроводната инсталация е сменена, осветителните тела са подменени с енергоспестяващи. Изградена е пожароизвестителна инсталация, подменени са всички вътрешни врати. Стартът на санирането на районната пожарна служба беше даден през месец октомври 2017 година. Поставени са топлоизолация, нова отоплителна система, осветление, подменена е дограмата. Извършено е конструктивно укрепване на сградата, подменени са ВиК и ел. системите. Пожарната служба в Нови пазар обслужва територия от близо 600 000 кв. м в две общини – Нови пазар и Каспичан, в които живеят 28 000 души. На територията, която обслужва, са разположени близо 13 000 хектара гори, важни пътни артерии, както и НИАР- Мадара и НИАР- Плиска.", "date": "2018.07.28", "title": "Борисов и главният секретар на МВР откриха реновираните сгради на районното управление и пожарната в Нови пазар"}
{"url": "https://www.faktor.bg/bg/articles/gerb-bsp-ot-krasta-nagore-sa-konservatori-ot-krasta-nadolu-sa-sotsialisti", "text": "БСП вече води активен задгробен живот и претенцията й да се добере до властта трябва да се приема като заплаха номер 1 за страната.  Това обявиха днес на извънредна прескоонференция от партия ГЕРБ. Тя бе предизвикана като отговор на лъжите, отправени от БСП от събора на Бузлуджа. Това, което БСП предлага, е див популизъм. Те хапват и пийват, това е останало от БСП, кобяви Антон Тодоров.  Александър Симеонов пък коментира и приетата наскоро от столетницата „Визия за България”: Не виждам как ние ще останем членове на ЕС с този документ, този сборник от есета от БСП. Тази програма не съдържа нито една скала, таблица или графика. Без никаква конкретика те се опитват да дадат мъглявата си визия за българската икономика. Искат да се заиграят с управлението без никаква икономическа обосновка. Тяхно управление преди доведе 1 долар да струва 3000 лева. Те са способни да превърнат и 1 евро в 3000 лева. Къде са им разчетите и къде са техните финансисти? Депутатът Тома Биков пък акцентира, че днес обществото е станало свидетел на една тежка тирада от нападки и обиди. Това не може да ни притеснява, защото подобно говорене разделя обществото и прави единството невъзможно. Не знам дали от БСП си дават сметка за това. Това е симптом за криза в БСП, те са в период, в който се опитват да сменят политическия си пол - от социалисти да станат консерватори. Когато ние имаме празник, не излизаме да си излеем негативната енергия върху някого. 1 милион и 100 души от народа са от ГЕРБ, ГЕРБ не сме ние тримата. Нашите избиратели също имат нерви и ние непрестанно се опитваме да ги успокояваме.  Няма да има червена вълна, ще следват студени и топли вълни в БСП. Днес се говореше за задкулисие, престъпници и други подобни безсмислици. Когато имаш офшорки, не е ли това ограбване на бъдещето и задкулисие. Бедните в България са намалели с половин милион. Ние ще влезем в челен сблъсък с тях по тази тема. Не мога да разбера с какви очи Корнелия Нинова говори за приватизация. Очакваме до есента прокуратурата да реагира относно сигнала на Елена Йончева. Един от кметовете на Сопот беше изгонен, неговият заместник също, в Провадия е същото положението. Заради наши сигнали в Русе трябваше да връщат пари и да се обясняват. Доколкото разбрах БСП е идеологически кентавър, каза още Антон Тодоров. Ние имаме своя програма за следващите години, след това ще се явим с нови предложение. Ако БСП искат да станат консервативни, трябва да си сменят още веднъж името. Въпросът е да решат какви искат да са - от кръста нагоре са консерватори, от кръста надолу са социалисти, допълни с ирония Тома Биков.", "date": "2018.07.28", "title": "ГЕРБ: БСП от кръста нагоре са консерватори, от кръста надолу са социалисти(видео)"}
{"url": "https://www.faktor.bg/bg/articles/novini/svyat/putin-si-prizna-futbolat-izobshto-ne-mi-e-lyubim-sport", "text": "Футболът не е любимият спорт на Владимир Путин и със сигурност не е в топ 3. Това станa ясно на среща с руския национален отбор по футбол в Кремъл, на която играчите от \"сборная\" бяха наградени за достойното си представяне на Мондиала това лято. Една от звездите на тима Артьом Дзюба предизвика Путин като му пожела скоро да замени кънките за хокей с футболни обувки и да поиграе с националния тим. Путин се измъкна като каза, че след кънките ще трябва да се откаже от кимоното и ските, по-любими му от футбола, но подчерта, че обича всякакви спортове. \"За разлика от вас аз не съм професионалист, което ми позволява да обичам еднакво всички спортове. И футбола разбира се\", коментира Путин.", "date": "2018.07.28", "title": "Путин си призна: Футболът изобщо не ми е любим спорт"}
{"url": "https://www.faktor.bg/bg/articles/novini/svyat/orban-ne-iskam-es-upravlyavan-ot-frantsiya", "text": "Не искам ЕС, управляван от Франция. Това заяви унгарският премиер Виктор Орбан, цитиран от Bild. Според Орбан изборите за европейски парламент през 2019 г. ще са решаващи. Според него те може да решат развитието на Европа. „Мисля, че не сме се сблъсквали с толкова решаващи избори. Преди всичко германците трябва да бъдат бдителни. Има френска концепция, която предполага френско лидерство, платено с германски пари. Аз отхвърлям това и не мисля, че искам ЕС под френско ръководство. Европейците трябва да бъдат изслушани и да изчакаме резултатите от изборите, преди да взимаме решителни решения за имиграцията и бюджета“, заяви Орбан. Орбан постоянно се сблъсква с Европейската комисия, заради своята политика, насочена към ограничаването на имигрантския поток към страната му. Според ЕК Унгария и страни като Полша се отклоняват от европейските ценности.", "date": "2018.07.28", "title": "Орбан: Не искам ЕС, управляван от Франция"}
{"url": "https://www.faktor.bg/bg/articles/novini/balgariya/neka-im-e-zle-chinovnitsi-pochivat-za-5-leva-na-vecher-narodat-sreshtu-50-leva", "text": "В почивна база на Министерството на регионалното развитие и благоустройството (МРРБ) чиновници може да спят за 5 лв. на човек на вечер, а в базите на МВР средните цени на нощувка са 7,50 лв. на човек. Това става ясно от доклад на Световната банка за почивните станции на българските институции, представен от Института за пазарна икономика, пише \"Труд\". Изследването обхваща 115 обекта с представителни и социални функции, почивни станции и обекти за обучение. Според доклада, 83% от имотите генерират загуби, които са средно 230 хил. лв. на съоръжение през 2016 г. За проверените 115 бази това са 22 млн. лв. загуба за малко над 10 хил. легла. Резиденция “Евксиноград” на Министерски съвет има годишна загуба от 700 хил. лв., а почивната станция на МВР “Лазур” в Несебър е отчела загуба от 600 хил. лв. през 2016 г. Сред причините за това е, че храната се предлага без надценка или на загуба. Много от обектите са достъпни за външни посетители, които плащат от 15% до 100% над стандартната цена за служителите. Въпреки това обаче, цените за външни посетители са по-ниски от пазарните и не покриват разходите по експлоатацията на обектите. Така ведомствата на практика субсидират почивките и на външни гости на обектите. Докладът съдържа редица препоръки за подобряване на управлението на имотите. Но основният извод е, че държавата трябва да се оттегли от управлението на ведомствени почивни бази. Повечето служители в администрацията подкрепят почивните станции. Но според ИПИ тази социална придобивка от комунизма може да се трансформира в заплата и всеки служител да избира дали да отиде на почивка в страната или в чужбина.", "date": "2018.07.28", "title": "Нека им е зле: Чиновници почиват за 5 лева на вечер! Народът - срещу 50 лева."}
{"url": "https://www.faktor.bg/bg/articles/shizefreniya-na-buzludzha-rusorobite-na-pozitano-ne-sa-istinskite-naslednitsi-na-rusofoba-blagoev", "text": "Днес българските социалисти – горди наследници на българските комунисти, се събраха отново на традиционния събор на Бузлуджа, за да почетат създаването на партията от Димитър Благоев, но и за да засвидетелстват отново, че са верни последователи на заветите на Дядото. Всъщност обаче това е един от най-позорните митове, който повече от столетие крепи БКП/БСП. Навремето комунистите, а сега и социалистите никога са нямали смелостта и доблестта да признаят, че партията на Благоев няма нищо общо с тяхната болшевишко-терористична формация. Най-силното доказателство за това ни е завещал самият Благоев. Няма как негови наследници да бъдат руско-съветско-болшевиките от „Позитано”. Дядото и неговата партия са били осъзнати русофоби, тоест докато партията на Нинова е патологично русофилска, русоробска, просталинска, пропутинска. Позицията на Благоев за превземащото България русофилство е ясна и категорична:  И още:", "date": "2018.07.28", "title": "Шизофрения на Бузлуджа – русоробите на „Позитано” не са истинските наследници на  Благоев"}
{"url": "https://www.faktor.bg/bg/articles/novini/svyat/daily-mail-ordi-migranti-ot-afrika-nahluvat-v-evropa-i-nikoy-ne-mozhe-da-gi-spre", "text": "Видео, на което добре се вижда как нелегални мигранти от африкански страни се изсипват на испанското крайбрежие и след това хаотично се разбягват на всички страни, публикува Daily Mail в Youtube. На кадрите се вижда как група от 30 души в надувна лодка приближават плажа на испанския пристанищен град Алхесирас.  След като мигрантите излизат на брега, те се разбягват на всички страни в гората край плажа, за да не може да ги хване бреговата охрана. Британското издание отбелязва, че само през последната седмица по този начин на испанското крайбрежие са се изсипали над 1600 мигранти. Отбелязва се, че мигрантите започвата пътя си от Мароко и пресичат Гибралтарския пролив с надувни лодки.  Алхесирас сега е станал основен пункт, през който мигрантите приникват в Европа, след като министърът на вътрешните работи на Италия Матео Салвини забрани на кораби с мигранти да хвърлят котва в италиански пристанища.", "date": "2018.07.28", "title": "Daily Mail: Орди мигранти от Африка нахлуват в Европа и никой не може да ги спре"}
{"url": "https://www.faktor.bg/bg/articles/novini/svyat/neizvesten-nahlu-v-letishteto-v-myunhen-terminal-2-e-zatvoren", "text": "Германската полиция затвори Терминал 2 на летището в Мюнхен, след като неизвестен е успял да проникне в охраняваната зона, съобщи ДПА. Това е второто най-натоварено летище в Германия. Все още не са съобщени подробности за случая. Има информации за забавени и отменени полети. Пред летището има струпване на хора. Чака се повече информации за извънредната ситуация.", "date": "2018.07.28", "title": "Неизвестен нахлу в летището в Мюнхен, Терминал 2 е затворен"}
{"url": "https://www.faktor.bg/bg/articles/novini/balgariya/pochitat-s-panihida-101-godini-ot-smartta-na-gen-ivan-kolev", "text": "Утре, 29 юли в София с панихида ще бъде почетена 101-годишнина от смъртта на героя на Добруджа – ген. Иван Колев. Възпоменанието се организира от „Сите българе”, от 10 часа, в парцел №48, зад храма на Централни софийски гробища. Великият войн, спасил България от руско робство ни е оставил свещен завет, който трябва да помним:  Поклон!", "date": "2018.07.28", "title": "Почитат с панихида 101 години от смъртта на ген. Иван Колев"}
{"url": "https://www.faktor.bg/bg/articles/novini/svyat/puchdemon-tova-ne-e-krayat-shte-patuvam-do-poslednoto-katche-na-zemyata-za-da-zashtitavam-kauzata-na-kataluniya", "text": "Бившият каталунски премиер сепаратист Карлес Пучдемон се върна днес в Белгия, след като бе освободен от Германия, предадоха АФП и ТАСС. Той заяви в Брюксел, че ще продължи да се бори \"за справедливата кауза на каталунския народ\". През октомври м.г. Пучдемон избяга от Испания в Белгия, след като регионалният парламент на Каталуния прие едностранна декларация за независимост. През март, на връщане с кола от Финландия към Белгия, бившият премиер бе задържан в Германия по силата на европейска заповед за арест, издадена от испанското правителство. Този месец испанските власти отмениха заповедта за арест и му разрешиха да се върне в Белгия, отбелязва ДПА. В Брюксел Пучдемон даде обща пресконференция с настоящия каталунски лидер Ким Тора, предаде АФП. \"Това не е краят на пътуването. Ще пътувам до последното кътче на нашия континент, за да защитавам справедливата кауза на каталунския народ, каузата на демокрацията, каузата на свободата, каузата на самоопределянето\", каза на английски Пучдемон на конференцията, провела се в сградата на делегацията на Каталуния към ЕС. От своя страна Ким Тора обеща \"още поражения за Испания, ако тя продължава по пътя на репресията срещу каталунските сепаратисти. Девет каталунски лидери са сега в ареста в Испания заради бунт. По въпроса за диалога, който тече с испанското социалистическо правителство на Педро Санчес, Ким Тора призова Мадрид да \"превърне този диалог във факти\". След пресконференцията Пучдемон се срещна с членове на каталунското правителство и бивши министри в изгнание.", "date": "2018.07.28", "title": "Пучдемон: Това не е краят! Ще пътувам до последното кътче на земята, за да защитавам каузата на Каталуния"}
{"url": "https://www.faktor.bg/bg/articles/novini/svyat/the-national-interest-kitay-izprevari-rusiya-po-dvigateli-za-podvodnitsi", "text": "Китай вече разполага с подводници с въздухонезависими (анаеробни) двигатели, чиято разработка Русия още не е завършила за своите бъдещи подводници от проект 677 „Лада”, пише в The National Interest Дейв Маджумдар.   Маджумдар отбелязва, че макар „Русия да е най-технологичната сложна заплаха в контекста на подводната война”, Китай става още по-опасен за САЩ. Експертът припомня, че този месец китайска подводница с въздухонезависим двигател подобри рекорда за продължителност на автономното плаване и дълбочина на потапяне.   Въздухонезависимият двигател позволява на подводницата да плава без необходимост да се издига на повърхността.", "date": "2018.07.28", "title": "The National Interest: Китай изпревари Русия по двигатели за подводници"}
{"url": "https://www.faktor.bg/bg/articles/novini/svyat/-doyche-vele-ruski-hakeri-sa-udarili-germanski-medii", "text": "Властите в Германия обвиниха руски хакери, че атакуват местни медии, съобщи „Дойче Веле“. Атаки са били извършени срещу каналите ZDF и WDR. Смята се, че атаката е била извършена от групата „Пясъчен червей“. Все още не е ясно какво е целяла атаката и дали е била открадната информация. В миналото групата е атакувала администрацията на НАТО, западни телекоми и украински енергийни компании. В момента се разследват последствията от атаката. Медиите извършват вътрешни проверки.", "date": "2018.07.28", "title": "\"Дойче Веле\": Руски хакери са ударили германски медии"}
{"url": "https://www.faktor.bg/bg/articles/novini/balgariya/dailymail-bokova-predostavila-diplomaticheski-imunitet-za-edin-dolar-na-izdirvan-ot-interpol-perach-na-pari", "text": "ООН е изправена пред тежки въпроси, след като стана ясно, че международната организация е назначила издирвано лице, заподозряно  в пране на пари. Става дума за специален съветник, който е назначен на още по-специален „едно-доларов договор“, който му предоставя дипломатически имунитет, пише dailymail. Става дума за за специалния съветник Мохамед Оулд Буаматоу. Той е получил от ЮНЕСКО „договор за един долар“, който му дава дипломатически имунитет, въпреки че е в „червения списък“ на Интерпол.  Бизнесменът е обвинен в пране на пари, укриване на данъци и корупция в неговата Западно Африканския родина Мавритания. Той обаче отрича обвиненията. През същия месец, в който беше обвинен в корупция от мавританските власти, които издадоха и международна заповед за задържането му, той бил назначен от културният бранш на ООН- ЮНЕСКО.  Става ясно, че спорният бивш генерален директор на ЮНЕСКО Ирина Бокова му е предоставила специалния договора, противно на съвета на нейните старши помощници, разкрива dailymail.  Бокова лично е подписала неговия едно-доларов договор на 7 август 2017- след като мавританският режим го обвинява в корупция. Това е станало през последните три месеца, в които тя управлява организацията. Чрез този договор Буамату е получил статут на „съветник“ към ЮНЕСКО, срещу символичното заплащане от един долар. Договорът му дава дипломатически статут и до известна степен въпреки че ЮНЕСКО е заявило, че няма да спре полицейско дело.  Ирина Бокова е връчила договора въпреки че  високопоставени служители, включително помощник-генералният директор Ерик Фалт, са се противопоставили на това.  Издирваният Буамату бизнесмен от Западна Африка, с акции във водеща банка, телефонна компания и националната авиокомпания. Той също така е политически противник на президента Мохамед Улд Абдел Азис, който е  негов братовчед. Миналата година режимът го е обвинил във финансиране на група сенатори, които водели политически бунт.  Парижкият адвокат на г-н Буамату, Уилям Бурдън, каза, че клиентът му е невинен по всички обвинения, които според него са изфабрикувани от  политическите му противници. Той потвърди, че има заповед за арест от Интерпол, но заяви, че международната полицейска агенция е просто действала по искане на мавританското правителство.  Говорител на ЮНЕСКО заяви, че „не коментира отделни случаи, особено по отношение на договори, подписани от предишният ръководен екип.“ Той допълни, че дипломатическият имунитет в такива договори са бил предоставяни в интерес на ЮНЕСКО, а не на личността, и  това не дава право на никой да не спазва законите и полицейските разпоредби.  Faktor.bg припомня, че преди няколко месеца гръмна скандал, че  Ирина Бокова е била дискретно назначена за специална съветничка на Одре Азуле от 01 юнуари 2018 г., без за този факт да са в течение представителите на страните-членки на Юнеско. Договорът й е също срещу възнаграждение от 1 долар, но дава дипломатически имунитет на Бокова, която е обвинявана за редица нарушения. Дипломатически източници коментират, че явно постовете в ЮНЕСКО се използват, за да осигуряват имунитет и специален статут на съмнителни лица.", "date": "2018.07.28", "title": "Dailymail: Бокова предоставила дипломатически имунитет за един долар на издирван от Интерпол перач на пари"}
{"url": "https://www.faktor.bg/bg/articles/novini/balgariya/psihichno-bolen-izhvarli-roditelite-si-i-se-barikadira-v-doma-si", "text": "Агресивен психично болен мъж вдигна на крак полицията в София в ранните часове на съботния ден, предава bTV. Той изгонил родителите си и се барикадира в семейното жилище до пл. „Славейков”. Появи се информация, че мъжът е въоръжен. На мястото бяха изпратени полицаи и спецотряд за борба с тероризма. Сградата беше евакуирана. Психолози преговаряха с мъжа и в крайна сметка беше решено родителите му да пренощуват другаде, а той да бъде оставен да се успокои през нощта. В резултат и полицейските сили се изтеглиха. Към 9 ч. тази сутрин в района имаше само един полицейски бус. Според неофициална информация мъжът и преди се е държал агресивно.", "date": "2018.07.28", "title": "Психично болен изхвърли родителите си и се барикадира в дома си"}
{"url": "https://www.faktor.bg/bg/articles/novini/balgariya/elena-yoncheva-pripyava-na-buzludzha-starata-pesen-na-nov-glas-kumgeyt-e-vav-vsyaka-balgarska-obshtina", "text": "Кумгейт не е само с Хасково, Кумгейт е във всяка българска община. Това заяви по време на традиционния митинг на БСП на Бузлуджа Елена Йончева. „Българските общини се превърнаха във феодални владения. Днес ние сме поставени на колене с наведена глава“, заяви тя. По думите й ГЕРБ са \"унищожили  и сводобата на медиите, което е едно постижение на демокрацията\". Според нея всяка година чуждестранните инвестиции намаляват. Тя смята още, че страната тъне в разруха на българските институции. „Ние не искаме само да свалим правителстовото, ние искаме нещо много повече“, отсече Йончева.", "date": "2018.07.28", "title": "Елена Йончева припява на Бузлуджа старата песен на нов глас: Кумгейт е във всяка българска община"}
{"url": "https://www.faktor.bg/bg/articles/novini/balgariya/stanishev-se-slozhi-na-ninova-pobeda-na-bsp-bi-dovela-do-promyanata-ot-koyato-balgariya-ima-nuzhda", "text": "Всеки нов ден на управление на това правителство е пагубен за България. Така започна словото си на Историческа поляна Сергей Станишев, който взе участие в традиционния събор на левицата. „Управление от скандал в скандал, от криза в криза. ГЕРБ се провалиха в две основни европейски политики – създаването на равни условия за икономическата активност на хората, която единствено дава силен растеж“, посочи той. „И второ – в социалната защита – за децата, за групите в неравностойно положение, за младите, за възрастните, дори за работещите българи. Предсрочните избори са спасителни за България. Само те могат да дадат нова перспектива на страната. Затова БСП трябва да работи, за да предизвика и спечели предсрочни парламентарни избори“, допълни Станишев.  БСП даде силна заявка с „Визия за България“, смята той. „Защото страната има нужда от сериозен разговор за политики, перспектива и бъдеще, а не да затъва от една кръчмарска свада в друга. Но, за да промени България, БСП се нуждае от партньори и съюзници“, заяви Станишев.  „Европа се променя, но духат различни ветрове. Ние не искаме да ни сполети съдбата на държавите от Вишеградската четворка, на които ЕС оряза фондовете с една четвърт за следващия програмен период. Независимо кога са следващите парламентарни избори, голям тест за всяка политическа сила ще бъдат предстоящите евроизбори. Победа на БСП би довела до промяната, от която България и нейните граждани имат нужда“, посочи Станишев.", "date": "2018.07.28", "title": "Станишев се сложи на Нинова: Победа на БСП би довела до промяната, от която България има нужда"}
{"url": "https://www.faktor.bg/bg/articles/novini/balgariya/borisov-popilya-sabora-na-sotsialistite-dayte-im-da-si-hapnat-da-si-piynat-te-obichat-mnogo-zlini-napraviha-na-balgariya-no-da-ne-im-razvalyame-praznika", "text": "Над 20 милиона лева са влезли в Нови пазар за последните няколко години. Трябва максимум бързо да развием инфраструктурата. Това заяви пред журналисти министър-председателят Бойко Борисов.Премиерът днес откри ремонтирани жилищни и обществени сгради в Нови пазар. Той даде пример с полицията и общински сгради, които не са пипани за ремонт от десетилетия. „Поне сега знам за 3-4 проекта, които се работят“, обясни премиерът, като припомни, че наскоро е открит завод в града. „Винарната промишленост се развива“, посочи Борисов, и уточни, че до една-две години доста неща ще се направят за населеното място. Той заяви, че зависи от други фактори дали финансирането в областта ще продължи. А ако това не се случи, хората ще се върнат в застой“, смята министър-председателят. По думите му ако искаме да вдигнем БВП на страната и да върнем хората в България, трябва да се положат усилия максимално бързо да се промени визията на страната. Борисов заяви, че вчера е минал да провери „Хемус“ и обясни, че нащата вървят доста бързо. По повод въпроса с майките на децата с увреждания премиерът заяви, че се среща с тях и говори всеки ден. „Това са една част от хората, други пък имат други изисквания и желания. Накрая кой каквото и да говори, става въпрос за много пари“, увери Борисов. По повод днешния събор на левицата премиерът изрази мнение, че не е свършено нищо революционно. „Дайте им да си хапнат, да си пийнат, те обичат. Много злини са направили на България за десетилетия, но да не им разваляме празника“, коментира премиерът.", "date": "2018.07.28", "title": "Борисов попиля събора на социалистите: Дайте им да си хапнат, да си пийнат, те обичат. Много злини направиха на България, но да не им разваляме празника"}
{"url": "https://www.faktor.bg/bg/articles/novini/svyat/putin-dokolko-rusiya-shte-izpolzva-dolara-zavisi-ot-politikata-na-finansovite-vlasti-na-sasht", "text": "Руският президент Владимир Путин заявил, че Русия не възнамерява да извършва „резки движения” и да се отказва от долара, обаче степента на неговото използване в разплащанията ще зависи от политиката на финансовите власти на САЩ.   Изказването е направено на пресконференция след срещата на ръководителите на БРИКС, съобщи Nation News. То звучи доста миролюбиво и е косвено потвърждение, че Русия е готова за изглаждане на отношенията с Щатите.", "date": "2018.07.28", "title": "Путин: Доколко Русия ще използва долара зависи от политиката на финансовите власти на САЩ"}
{"url": "https://www.faktor.bg/bg/articles/novini/balgariya/ninova-pak-go-udari-na-div-populizam-na-buzludzha-ni-sabra-gnevat-ni-che-po-ulitsite-umirat-hora-zashtoto-bolnitsite-sa-zakriti", "text": "Най-големият бич в България е бедността и неравенствата. Това заяви лидерът на БСП Корнелия Нинова по време на традиционния митинг на левицата, който се проведе днес на Бузлуджа. „Днес ни събра болката, че сме най-бедни в Европа и гневът ни, че по улиците умират хора, защото болниците са закрити“, заяви социалистът. По думите й налице е крещяща несправедливост. „Държавата ни се управлява от шайка, тази шайка пороби народа си, тази шайка си създаде правила и закони, които се оказаха безнаказани“, отсече Нинова. Според нея всеки, който не е съгласен и критикува, е посочван за враг. „На всеки такъв му се затваря устата. Народе, посегнаха на най-святото ни, на правото ни да мислим свободно, да говорим свободно, да имаме различно мнение и да бъдем хора с достойнство“, посочи тя. Десетки хиляди социалисти от цялата страна се събраха на Историческата поляна под връх Бузлуджа. Днес се провежда традиционният събор на левицата под наслов „За по-добър живот – нашата кауза е България“. Днешният събор е най-многобройният от 2005 г. насам. Между 20 и 50 000 социалисти се събраха на поляната. На върха са и млади социалисти от  Словения, Сърбия, Черна гора и     Румъния.", "date": "2018.07.28", "title": "Нинова пак го удари на див популизъм: На Бузлуджа ни събра гневът ни, че по улиците умират хора, защото болниците са закрити"}
{"url": "https://www.faktor.bg/bg/articles/novini/balgariya/pak-gaf-s-yunion-ivkoni-avtobus-s-31-dushi-avarira-vav-frantsiya", "text": "Българи, прибиращи се от Испания и Франция, се оказаха в сложна ситуация в ранните часове на тази сутрин, след като автобусът им аварира на френска територия. От превозвача посочиха, че отстраняват проблема и до няколко часа пътуването трябва да продължи, съобщава bTV.    Аварията е станала на магистрала около 4:30 ч. местно време. В автобуса е имало двама шофьори и 29 пътници, сред които и малки деца.   „Намираме се в безизходица, няма реакция от транспортната фирма и никакъв начин за връзка”, оплака се една от пътуващите – Ирена Тодорова, като изпрати и видео от зазоряване, на което се вижда отбитата от пътя машина.    По думите й след час чакане се наложило да се обаждат на 112 и да искат помощ от френските власти.   По-късно управителят на „Юнион-Ивкони” Георги Атанасов каза, че хората са придвижени на безопасно място – в заведение заедно с част от екипажа. По думите му автобусът се ремонтира на място и по обед българско време би трябвало да тръгне към нашата страна заедно с пътниците.   „Големият проблем, който се е получил, е, че пътната помощ е поискала парите да бъдат в брой. Затова са се забавили колегите, иначе досега е щял да бъде отстранен проблемът”, посочи той.   Според Тодорова, обаче, цялата работа по извеждането на хората била свършена от френската страна след подадения сигнал. Така пътниците се оказали в база на пътната помощ. По думите й е имало предложение френски автобус да извози сънародниците ни до София, но от българската фирма отказали.   Пътничката допълни, че возилото е било в лошо състояние и на задните седалки е имало течове от покрива. Тя посочи, че след прибирането си заедно с останалите хора ще си търси правата. П", "date": "2018.07.28", "title": "Пак гаф с \"Юнион-Ивкони\":  Автобус с 31 души аварира във Франция"}
{"url": "https://www.faktor.bg/bg/articles/novini/svyat/deyli-meyl-obama-e-razreshila-grant-ot-200-000-dolara-na-grupirovka-kontrolirana-ot-al-kayda", "text": "Администрацията на Барак Обама е разрешила грант от 200 000 долара на групировка, контролирана от „Ал Кайда“. Парите са били дадени, въпреки че хората на тогавашния американски президент знаели, че Агенцията за Ислямска помощ (Islamic Relief Agency – ISRA) се е занимавала с терористична дейност, съобщава „Дейли Мейл“.    Скандалната финансова инжекция беше разкрита от Близкоизточния форум и за нея беше съобщено в „National Review”.   Агенцията за ислямска помощ е основана през 2004 година за финансиране на терористична дейност. Тя имала доказани връзки с Осама бин Ладен. Тя е базирана в Судан. Сумата от 200 000 долара е част от по-голямо дарение, насочено към евангелистка благотворителна организация в африканската държава. Цялото дарение възлиза на 723 404 долара, а въпросните 200 000 са били предвидени директно за ISRA.   Парите били дадени на благотворителната организация “World Vision”, „за да се осигури хуманитарна помощ, включително спешни хранителни доставки, вода, медикаменти, хигиенно обслужване на хората, напуснали домовете си заради продължаващия конфликт в Судан“.   Сумата е отпусната от Американската агенция за международно развитие, която по-късно нарежда на “World Vision” да прекрати всякакви взаимоотношения с ислямската организация. Това се случило през ноември 2014 година.  През февруари 2015 се получава потвърждение, че ISRA е в списък със забранени организации.   “World Vision“ писали писмо на Обама, в което настоявали да си получат парите и през май 2015 е разрешено отпускането на 125 000 долара. Благотворителната организация се аргументира, че ISRA заплашвала да предприеме съдебни мерки, а негласно американците се страхували, че групировката ще застраши действията на САЩ в Судан.   „Служителите в администрацията на Обама съзнателно са одобрили трансфера на пари на данъкоплатците към групировка, свързана с „Ал Кайда“ - не някоя малка и неизвестна организация, а голяма международна мрежа и присъства често в новинарските заглавия“, пише “National Review”.   „Още по учудващо е, че чиновниците са оторизирали изрично отпускането на най-малко 115 000 от този грант дори след като са разбрали, че той е бил предназначен за терористична организация“, добавят от там.   От Американската агенция за международно развитие заявиха, че оттогава преразглеждат внимателно политиките си и че всичко това е станало по времето на мандата на Барак Обама.", "date": "2018.07.28", "title": "\"Дейли Мейл\":   Обама е разрешила грант от 200 000 долара на групировка, контролирана от „Ал Кайда“"}
{"url": "https://www.faktor.bg/bg/articles/novini/balgariya/stanishev-se-izkazva-dnes-na-buzludzha", "text": "Днес в местността Историческа поляна под връх Бузлуджа ще се проведе традиционният събор на левицата. Началото на първата художествена част от програмата ще бъде дадено в 10.00 часа с изпълнителите Дани Милев, Владимир Димов, Елица Камбурова, Николай Манолов. В 10:30 часа ще бъдат поднесени венци и цветя на паметника на Хаджи Димитър, на барелефа на основоположниците на партията и на паметника на партизаните от Габровско-Севлиевския отряд. В 11:30 часа ще бъде дадено начало на националния политически митинг. От името на домакините, събралите се ще приветстват Кристина Сидорова, народен представител от ПГ на левицата от Габрово и Румяна Друмева, председател на ОбС БСП-Казанлък. По време на митинга от трибуната ще се изказват председателят на БСП Корнелия Нинова, президентът на ПЕС Сергей Станишев, председателят на младежите в БСП Николай Бериевски, народният представител Елена Йончева, председателят на ОбС на БСП-Ямбол Катя Георгиева, председателят на Национален синдикат „Защита” Красимир Митов. По време на митинга ще бъдат връчени наградите „Георги Кирков” и „Димитър Благоев” от Корнелия Нинова. Членове на ИБ на НС на БСП и народни представители от ПГ на \"БСП за България\" ще се срещнат с участници в Националния събор от общините и областите. В 12:45 часа ще започне втората част на художествената програма, с която се слага и край на събитието, концертът на Горан Брегович.", "date": "2018.07.28", "title": "Станишев се изказва днес на Бузлуджа"}
{"url": "https://www.faktor.bg/bg/articles/novini/svyat/vselenskiyat-patriarh-shte-priznae-nezavisimata-kievska-patriarshiya", "text": "Вселенският патриарх Вартоломей потвърди в послание до украинския президент Петро Порошенко намерението да се предостави автокефалия на Украинската православна църква (Киевска патриаршия), предаде ТАСС. \"Признавайки голямата отговорност на първопрестолната Вселенска патриаршия, която никога не се е съгласявала с незаконни и неканонични ситуации, които са разклащали естественото функциониране на Православната църква, и в тези отговорни времена тя пое инициативата да възстанови единството на православните вярващи в Украйна с крайната цел да дари на украинската църква автокефалия\", се казва в изявление на украинското президентство, в което се цитира посланието на патриарх Вартоломей. Ситуацията с православното вероизповедание в бившата съветска република е сложна заради дълбокия разкол, който вече е и по геополитическа линия. Има Украинска православна църква на подчинение на Московската патриаршия. Тя се управлява от митрополит Онуфрий, който определя прозападната ориентация на страната като „трагедия” и който не е изразявал позиции във връзка с конфликта с Русия в Донбас. Съществуват и две непризнати структури - Киевската патриаршия и Украинската автокефална православна църква. Още от 1991 г. украинските власти нееднократно предприемат опити да създадат църква, която да е отделна от Московската патриаршия.  През април тази година Порошенко изпрати лично писмо до патриарх Вартоломей с молба да предостави автокефалност. На 22 април Синодът на Вселенската патриаршия разгледа молбата на украинския президент и прие решение да обсъди въпроса с църквите в православния свят. Украинската православна църква (Московска патриаршия) не смята за \"нещо извънредно\" изявлението на патриарх Вартоломей за намерение да се предостави автокефалия на непризнатата Киевска патриаршия, съобщи заместник-ръководителят на Отдела за външноцърковни връзки на УПЦ (МП) протойерей Николай Данилевич.  Според него автокефалността преминава през край на разкола.", "date": "2018.07.28", "title": "Вселенският патриарх ще признае независимата Киевска патриаршия"}
{"url": "https://www.faktor.bg/bg/articles/novini/balgariya/mvr-stenata-na-yazovir-studena-ne-e-propukana", "text": "Множество сигнали за компрометиране и пропукване на язовирната стена на язовир „Студена“ бяха получени вчера Това става ясно от извънредно съобщение на пресцентъра на Областната дирекция на МВР в Перник.   От Областната дирекция на МВР заявяват, че всички тези слухове са абсолютно неоснователни. Направена е съвместна проверка с участието на полицията, пожарната, общината, областната администрация, ВиК и ДАНС.   Резултатите показват, че всичко е наред и няма никакви проблеми. Обемът на язовира е в допустимите граници и се изпуска съобразно нормативните изисквания. От полицията са предприети мерки за установяване авторите на фалшивите сигнали.   Специалисти са проверили стената на язовир „Студена” край Перник заради подаден сигнал на тел. 112, съобщиха и от общинския пресцентър.   На спешния номер е съобщено, че поради извършваните в язовира ремонтни дейности стената ще се откъсне и ще предизвика наводнения. Сигналът е бил анонимен, като било уточнено, че такива слухове се носят в село Студена.", "date": "2018.07.28", "title": "МВР: Стената на язовир \"Студена\" не е пропукана"}
{"url": "https://www.faktor.bg/bg/articles/novini/balgariya/kiril-dobrev-bsp-raboti-za-predsrochni-izbori", "text": "БСП работи за предсрочни парламентарни избори. БСП е партията, която може да наложи новия морал. Това заяви за сутрешния блок на Нова телевизия зам.-председателят на левицата Кирил Добрев. По думите му тези, които не са свързани с идеята, не могат да разберат какво е чувството да се съберат днес на Бузлуджа, където ще се проведе традиционния събор на опозицията. „На нашите хора след толкова години управление на ГЕРБ им е нужно самочувствие“, обясни той. Според Добрев БСП ще работи за предсрочни избори за една различна България, които ще спечели. „Управлението на държавата зависи от водещата, голямата партия, управлението на държавата е в ръцете на премиера“, смято политикът, като допълни, че през последния политически сезон сле били свидетели на купища лобистки закони.", "date": "2018.07.28", "title": "Кирил Добрев: БСП работи за предсрочни избори"}
{"url": "https://www.faktor.bg/bg/articles/novini/balgariya/svlachishta-blokirat-patya-do-rilskiya-manastir", "text": "Свлачища затварят пътя до Рилския манастир от около три месеца. Това пречи на туристи да стигнат до Светата обител. Маршрутът е почти блокиран. Двете срутища се намират на около стотина метра едно от друго. За момента теренът е мокър и не могат да се започнат дейности по укрепване. „Видно е с просто око, че пътят е опасен, цяло чудо е, че до този момент няма сериозен инцидент. Алармирали сме всички институции, които отговарят“, заяви игуменът на манастира пред Нова телевизия. Посетителите се притесняват за трасето, като обясняват, че трябва да има пътни полицаи по улицата. „Няма видимост и от двете страни, понякога се получават задръствания, може да стане и непоправимото“, обясни още отецът.", "date": "2018.07.28", "title": "Свлачища блокират пътя до Рилския манастир"}
{"url": "https://www.faktor.bg/bg/articles/novini/svyat/-bild-erdogan-planira-istoricheska-darzhavna-vizita-v-germaniya", "text": "Турският президент Реджеп Ердоган ще отиде на държавна визита в Германия, вероятно към края на септември. Това съобщава в днешното си издание вестник \"Билд\", цитирайки правителствени източници в Берлин и Анкара, предаде Ройтерс. Това ще бъде първата официална визита на Ердоган в Германия от 2014 г., както и първата, откакто стана президент. Плановете за визитата са отражение на усилията да се възстановят отношенията между Германия и Турция. Те се влошиха при поредица спорове заради строгите мерки на турските власти след неуспешния преврат през 2016 г. и задържането от тях на германски граждани и журналисти. Държавните визити включват приемане от германския президент с военни почести и официален държавен банкет. Засега няма коментар нито от турското, нито от германското правителство.  През януари бившият германски министър на външните работи Зигмар Габриел заяви, че с колегата си Мевлют Чавушоглу са се съгласили да направят всичко възможно да бъдат подобрени отношенията между двете държави, които са съюзници в НАТО и търговски партньори. През февруари беше освободен германският журналист от турски произход Дениз Юджел, който работи за издателя на \"Билд\". В продължение на година той беше задържан по обвинения в престъпления срещу националната сигурност на Турция. Пускането му на свобода премахна един от основните проблеми в отношенията между двете съюзнически държави, но германските власти остават дълбоко обезпокоени заради влошаващото се досие на Турция по отношение на правата на човека и свободите, отбелязва Ройтерс. Тази седмица в Югоизточна Турция беше арестуван още един германски гражданин, обвинен в разпространение на пропаганда в полза на турски екстремисти, предаде в сряда държавната Анадолска агенция.", "date": "2018.07.28", "title": "\"Билд\": Ердоган планира историческа държавна визита в Германия"}
{"url": "https://www.faktor.bg/bg/articles/novini/balgariya/mareshki-karakachanov-e-zhalka-istoriya-govori-v-piyanski-stil", "text": "Малката коалиция дори не знам колко дълбоко е изкопала дупката в дъното. Защото дъното беше достигнато още с формирането на тази коалиция. Това заяви за сутрешния блок на Нова телевизия лидерът на \"Воля\" Веселин Марешки. Думите му са по повод политическите скандали, с които Обединените патриоти завършиха последния сезон.   „Изложиха се максимално, изложиха се и пред българския народ. Тези случки от последните дни показват още веднъж нашата теза“, обясни Марешки, като допълни, че партията ще внесе като законопроект, че коалиции не трябва да участват в предизборни кампании. „Всяка партия трябва да излезе със собствена физиономия“, смята той. Относно задочната война с вицепремиера Красимир Каракачанов Марешки обясни, че думите на министъра са жалка история в пиянски стил. „Заради такива като него наистина продажбата на хапчета върви добре“, заключи Марешки. По думите му корупцията е първото нещо, с което ще се бори \"Воля\". „Няма как да се борим за роля на корупционни политици и лобисти. Най-лобистките неща идват от ВМРО“, смята Марешки. Според него когато в малката коалиция има проблем, третият партньор ВМРО „типично като в джендър идеологията“ решава проблема с перце. По повод наложеното вето от президента Румен Радев на разпоредби от Закона за допълнение на Закона за приватизация и следприватизационен контрол лидерът на \"Воля\" попита защо държавният глава не обели и дума  за награждаването с орден „Стара планина“ на Динев.", "date": "2018.07.28", "title": "Марешки: Каракачанов е жалка история, говори в пиянски стил"}
{"url": "https://www.faktor.bg/bg/articles/novini/balgariya/premestiha-96-lalugera-zaradi-yazovir-luda-yana", "text": "96 лалугера, открити на дъното на строящия се по проект на Министерството на регионалното развитие и благоустройството язовир „Луда Яна“, са преместени. Това съобщиха от пресцентъра на Министерството на регионалното развитие и благоустройството. Смяната на местообитанието им се наложи, тъй като досегашното попадаше в границите на строителната площадка на новия воден обект за питейни нужди. След планираното за 2019 г. завършване на язовира обитаваното досега от животните място ще се намира под вода. Колонията е преместена от екип от учени на Института по биоразнообразие и екосистемни изследвания и от Българска академия на науките на подходящо място в рамките на защитена зона от Европейската екологична мрежа Натура 2000, в района на Панагюрски колонии. Новият дом ще осигури всички необходими условия за оцеляване на лалугерите в дългосрочен план. За временни укрития на животните до пълната им адаптация на място бяха изкопани дупки, които да послужат за временни укрития. Последващият мониторинг показва, че те се приспособяват успешно. Язовир „Луда Яна“ се изгражда в рамките на финансирания от Световна банка „Проект за развитие на общинската инфраструктура“. Той ще бъде с обем 20 млн. куб. м, а стената му ще е висока 50 м. Към него ще бъдат изградени модерна пречиствателна станция за питейни води, довеждащи водопроводи и др. съоръжения. С пускането на язовира в експлоатация ще се осигури непрекъснатост на водоподаването и 45 000 души от Панагюрище, селата Оборище, Поибрене, Попинци, Баня, Бъта, Левски, Елшица, както и мина „Радка” и площадките на „Оптикоелектрон” и „Асарел” ще получават чиста питейна вода.", "date": "2018.07.28", "title": "Преместиха 96 лалугера заради язовир „Луда Яна“"}
{"url": "https://www.faktor.bg/bg/articles/novini/svyat/tramp-iska-da-sazhivi-ideyata-za-arabsko-nato", "text": "Правителството на президента Тръмп придвижва напред тихомълком плана да се създаде нов съюз в сферата на сигурността и политиката заедно с шестте страни от Залива, Египет и Йордания. Една от целите му е да се противодейства на иранската експанзия в региона. Това заявиха американски и арабски официални източници, цитирани от Ройтерс.  Белият дом иска отделните страни да си сътрудничат по-задълбочено в противоракетната отбрана, военното обучение, борбата с тероризма и дипломатическите отношения, заявиха четирима източници. Този план да се изгради нещо, което представители от Белия дом и Близкия изток нарекоха \"арабско НАТО\" от сунитски съюзници, вероятно ще повиши напрежението между САЩ и шиитски Иран. Двете страни са в остър конфликт, откакто Доналд Тръмп стана президент, отбелязва Ройтерс. Надеждите на правителството в САЩ са тази идея, която временно беше известна под името Близкоизточен стратегически съюз, да може да бъде обсъдена на среща на върха, която като начало е насрочена за 12-13 октомври във Вашингтон, заявиха няколко източници.  Белият дом потвърди, че работи по идеята за съюза \"заедно с регионалните партньори в момента, както и през последните няколко месеца\". Саудитски представители лансираха идеята за пакт за сигурност миналата година, преди Доналд Тръмп да посети Саудитска Арабия, където обяви голяма оръжейна сделка. Но по предложението не е имало по-нататъшно развитие, заяви американски източник. Източници от някои от включените арабски страни също казаха, че знаят за новите усилия да се задейства планът. Представители на други потенциални участници не отговориха на запитванията за коментар. Високопоставен ирански източник заяви пред Ройтерс, че \"под предлог да се осигури стабилност в Близкия изток американците и регионалните им съюзници разпалват напрежение в региона\". Той заяви, че този подход няма да има друг резултат, освен да \"задълбочи пропастта между Иран, регионалните му съюзници и подкрепяните от САЩ арабски страни\".", "date": "2018.07.28", "title": "Тръмп иска да съживи идеята за \"арабско НАТО\""}
{"url": "https://www.faktor.bg/bg/articles/novini/svyat/gaf-tehnologiya-za-litsevo-razpoznavane-obarka-28-amerikanski-kongresmeni-s-prestapnitsi", "text": "Технология за лицево разпознаване, продавана от компанията „Амазон“ на програмисти, погрешно е идентифицирала 28 членове на американския Конгрес като хора, заподозрени от полицията, заяви Американският съюз за граждански свободи (АСГС), който е установил това при своя проверка. \"Амазон\" каза в отговор, че не е съгласна с настройките на своята технология за лицево разпознаване при проверката.  Въпреки това заключенията подчертават рисковете, които може да заплашват хората, ако полицията използва технологията по определени начини с цел залавяне на престъпници. От май АСГС и други организации за граждански права настояват \"Амазон\" да спре да продава на правителства достъп до могъщия софтуер за разпознаване на образи Организациите изтъкнаха използването на технологията от правоприлагащите органи в американските щати Орегън и Флорида и предупредиха, че тя може да се употребява несправедливо срещу имигранти и хора, които не са с бял цвят на кожата. Тяхната активност предизвика обществени дебати. Президентът на компанията \"Майкрософт\", която е конкурент на \"Амазон\", призова по-рано този месец Конгреса да проучи възможни регулации. Трима демократи, идентифицирани при проверката на АСГС - Едуард Марки, Луис Гутиерес и Марк Десолние, изпратиха писмо до главния изпълнителен директор на \"Амазон\" Джеф Безос, в което изразиха тревога и поискаха информация за точността на технологията и употребата й от правоприлагащите органи.", "date": "2018.07.28", "title": "Гаф! Технология за лицево разпознаване обърка 28 американски конгресмени с престъпници"}
{"url": "https://www.faktor.bg/bg/articles/novini/balgariya/slantse-do-obed-posle-dazhd-i-gradushki", "text": "Днес преди обед над по-голямата част от страната ще преобладава слънчево време, след това обаче отново ще се развива купесто-дъждовна облачност и на много места ще има краткотрайни, в отделни райони интензивни валежи, придружени с гръмотевици и временни усилвания на вятъра, съобщават от НИМХ-БАН. Ще има условия за градушки. Максималните температури ще са между 28° и 33°, в София - около 28°. По Черноморието преди обед ще е слънчево. Около и след обед ще се развива купесто-дъждовна облачност и на много места ще превали и прегърми. Ще е почти тихо. Максимални температури: 28°-31°. Температурата на морската вода е 25°-27°. Вълнението на морето ще бъде 1-2 бала. В планините ще е преобладава слънчево време. Около и след обед ще се развива купесто-дъждовна облачност и ще има краткотрайни валежи с гръмотевици, на отделни места ще са интензивни. Ще духа слаб до умерен вятър от северсеверозапад. Максимална температура на височина 1200 метра около 22°, на 2000 метра – около 16°.", "date": "2018.07.28", "title": "Слънце до обед, после – дъжд и градушки"}
