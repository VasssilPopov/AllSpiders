{"url": "http://www.faktor.bg/bg/articles/borisov-vrashtame-se-na-masata-na-pregovorite-predstoi-nova-sreshta-do-kraya-na-yuni", "text": "Още веднъж да благодаря на Доналд Туск, Жан-Клод Юнкер и президента Ердоган за конструктивната среща. Това беше една среща, заредена с голямо напрежение, очакванията бяха да няма толкова конструктивна позиция. Но аз съм благодарен и на тримата, че можахме да говорим за това, което ни обединява по темите, които касаят и България, и Европа. Поставихме всички теми, включително и за тракийските бежанци, които са важни за България. Надявам се да чистим едно по една темите в нашите следващи срещи. Това каза в аванс на пресконференцията, която дадоха европейските лидери Доналд Турск и Жан-Клод Юнкер, турският президент Ердоган и българският премиер. Надявам се, че името на Варна научиха в цял свят. Да завърша с благодарността към Еродаган, че удържа на обещанието да удържи бежанците на границата. Надявам се българите да го оценяват, и благодарение на добри взаимоотношения между двете страни  да няма този бежански натиск. Благодарен съм на всички европейски колеги за участието в тази среща. С всички останали теми – тези, които поставиха българската опозицията и президентът Радев –  за тракийските българи, за намесата в изборите и религиозните институции, Възродителния процес и последствията, пенсиите на изселниците, културните паметници, запознах президента Ердаган. Още веднъж мисля, че постигнахме голяма част от целите. Следващият транш за Турция от ЕС се осигурява, споразумението за бежанците ще продължи. И най-важната цел, която си бе поставила България – да бъдем сигурна граница на Шенген, бе изпълнена, подчерта Борисов.  Най-сетне – вече се връщаме на масата на преговорите, всеки със своите претенции и мотиви, но този канал на диалог трябва да продължи да работи. Надявам се, но първо да видим какъв ще бъде напредъка, до края на председателството да работим в тази посока за нова среща. Дори и труден да е този диалог. Мирът е най-трудното нещо за постигане, но аз мисля, че много от целта сме постигнали, въпреки компромиса, защото въпреки скептицизма и критиките на срещата във Варна всички европейски лидери я подкрепиха, изтъкна още българският премиер.", "date": "2018.03.26", "title": "Борисов: Връщаме се на масата на преговорите, надявам се на нова среща до края на юни"}
{"url": "http://www.faktor.bg/bg/articles/hora-na-tramp-zaplashvat-porno-aktrisata-stormi-daniel-na-vseki-chas", "text": "Адвокатът на порно актрисата Сторми Даниълс заяви в понеделник, че неговата клиентка е получила заплахи близо час, след като тя наруши своето мълчание относно предполагаемата си секс забежка с президента на САЩ Доналд Тръмп. Даниълс каза в неделя вечер в прочутото предаване \"60 минути” на CBS, че към нея се е доближил мъж на паркинг в Лас Вегас, след като тя се съгласила да продаде историята си за 15 000 долара през 2011 г. \"Един мъж дойде до мен и ми каза: \"Остави Тръмп на мира. Забрави за случката.\" И след това се наведе, погледна дъщеря ми и каза:\"Какво красиво малко момиченце! Ще е толкова жалко ако нещо се случи на майка й”,\" каза Сторми Даниълс, чието истинско име е Стефани Клифърд. Когато бе попитан в студионо на CBS дали Даниълс се притеснява за живота си, нейният адвокат Майкъл Авенати отговори \"Абсолютно! Тя получава заплахи за живота си почти всеки час. Сега ние нямаме нищо, което да ни обвързва с адвокатите на господин Тръмп, за да бъдем точни, но клиентката ми определено е изплашена за собствената си безопасност, както и за безопасността на семейството си.” По време на обиколки в сутрешните тв блокове Авенати каза пред CNN, че е \"доста очевидно”, че заплахата в Лас Вегас е дошла от \"някой свързан с организацията на Тръмп”. Адвокатът на Тръмп - Майкъл Коен, който плати на Даниълс 130 000 долара по силата на споразумение за поверителност от 2016 година, съобщава, че е изпратил предупредително писмо за незабавно прекратяване на курса на действия късно в неделя, след като дългоочакваното интервю пред CBS излезе. Попитан за писмото, Авенати отговаря: \"Това е човек, който има минало, свързано с агресивно поведение и тактики за сплашване. Този човек се опитва да стъпче малките хора.” \"Ако тя не казва истината, нека президентът да излезе и да я нарече лъжкиня”, каза той по-късно пред NBC. \"Нека президентът да излезе и да каже пред всички, че нищо не се е случило. Имало е причина да плати 130 хиляди долара.”", "date": "2018.03.26", "title": "Порно актрисата Сторми Даниел подложена на тормоз от хора на Тръмп"}
{"url": "http://www.faktor.bg/bg/articles/i-ispaniya-goni-ruski-diplomati-te-veche-sa-uvedomeni-da-napusnat-stranata", "text": "Испания ще изгони двама руски дипломати в отговор на атаката с бойно отровно вещество в Англия, за която британското правителство обвинява Москва. Това се казва в съобщение на външното министерство в Мадрид, разпространено днес и цитирано от Ройтерс и Асошиейтед прес. Норвегия също каза, че ще изгони руски дипломат заради \"аферата Скрипал\". Според испанското външнополитическо ведомство атаката срещу Сергей Скрипал и дъщеря му на 4 март е факт \"с огромна тежест и представлява сериозна заплаха за нашата колективна сигурност и международното право\". В разпратеното по имейл съобщение до медиите не се посочва кои дипломати ще бъдат експулсирани, но се отбелязва, че те вече са уведомени да напуснат страната, предава БТА. САЩ и над десет европейски страни вече обявиха координирано изгонване на руски дипломати заради атаката с нервнопаралитично вещество в английския град Солсбъри. АП изброява и другите страни, съобщили днес, че гонят определен брой руски дипломати: САЩ (60), Великобритания (22), Канада (4; отказани 3 кандидатури за нов дипломатически персонал), Украйна (13), Германия, Франция и Полша (по 4), Чехия и Литва (по 3), Испания, Холандия, Дания, Италия и Албания (по 2), Швеция, Хърватия, Румъния, Финландия, Естония и Латвия (по 1). Освен това Белият дом каза, че предстои да бъде закрито руското консулство в Сиатъл.", "date": "2018.03.26", "title": "И Испания гони дипломати: \"Атаката срещу Скрипал е факт с огромна тежест\""}
{"url": "http://www.faktor.bg/bg/articles/siderov-rakovodeniyat-ot-premyanov-sayuz-na-trakiyskite-druzhestva-e-iztsyalo-v-ratsete-na-bsp", "text": "Съюзът на тракийските дружества, който обединява бежанците от Източна и Западна Тракия от 2013 година, с председател Красимир Премянов, е изцяло в ръцете на БСП. В момента тези дружества са именно техен сателит”. Това заяви лидерът на „Атака“ и председател на ПГ на „Обединени патриоти” Волен Сидеров по повод декларацията на БСП, в която се иска Борисов да напомни на Ердоган за имотите на тракийските българи и да поиска извинение от Турция.   По време на предаването „Неделник“ на телевизия „Алфа“ водещите припомниха, със снимки и видеа, за протестите на партия „Атака“ през годините срещу Турция. Риторичният въпрос на Сидеров бе именно къде беше БСП през всички тези години, когато „Атака“ протестираше срещу посещенията на турски държавници.   „Представителите на БСП в тогавашното управление насочиха цялата жандрамерия и полиция, за да смачкат националистите, когато протестираха срещу Турция. Сега изведнъж лицемерката Корнелия Нинова излиза и се бори за тракийските имоти. Няма как да й повярваме”, отсече Сидеров.   БСП никога не са защитавали нито тракийски имоти, нито АЕЦ „Белене”. „През 2013 година, излъченият от БСП министър-председател, Пламен Орешарски беше този, който след посещението на американския сенатор Джон Маккейн каза, че спираме Южен поток. Външният министър, отново от БСП, Кристиан Вигинен пък узакони фашистката хунта в Украйна. Тази, която взе властта с кървав преврат. Всички тези факти са грехове на БСП, затова не приемам, че сега от партията, която краде темите на „Атака“, ще измъти нещо в чуждо гнездо. БСП разчитат на късата памет, но именно затова е партия Атака, която от ефира на Телевизия Алфа, непрекъснато припомня на хората истината”, завърши категорично Сидеров.", "date": "2018.03.26", "title": "Сидеров: Ръководеният от Премянов Съюз на тракийските дружества е изцяло в ръцете на БСП!"}
{"url": "http://www.faktor.bg/bg/articles/tusk-i-yunker-kam-turskiya-prezident-priyatelyu-erdogan", "text": "С \"приятелю Ердоган\" се обърнаха в началото на вечерята към турския президент председателят на Европейския съвет Доналд Туск и шефът на Европейската комисия Жан-Клод Юнкер, предаде \"24 часа\". И двамата обясниха, че разговорите във Варна между ЕС и Турция дори били закъснели. Вечерята, на която домакин е българският премиер Бойко Борисов, започна преди малко. Първата повдигната тема е била споразумението за мигрантите, като Реджеп Ердоган още в началото настоя ЕС да спазва ангажиментите си. В Турция вече има бежанци, които имат своите деца родени в страната, обясни турският президент.", "date": "2018.03.26", "title": "Туск и Юнкер към турския президент: Приятелю Ердоган"}
{"url": "http://www.faktor.bg/bg/articles/donald-tusk-po-temata-za-bezhantsite-es-i-turtsiya-ostavat-mnogo-blizki-partnyori", "text": "Нека първо да благодаря на премиера Бойко Борисов. Срещата, на която той е домакин, е от изключително значение. Миналата година на нашата среща в Брюксел ние се съгласихме да активизираме диалога по различни теми. Днес успяхме да разгледаме много от темите и да заложим параметри за в бъдеще, заяви на извънредната пресконференция председателят на Съвета на ЕС Доналд Туск след срещата във Варна.  По темата за бежанците ЕС и Турция остават много близки партньори и искам да изразя нашата висока оценка за изключителната работа от страна на Турция по отнешенине на миграция и за това, че са домакини, дали са приют на толковма много бежанци - близо 3 милиона и че полагат необходимите допълнителни усилия за живота на тези бежанци. Ние също от своя страна поддържаме ангажимент да подкрепяме тези усилия.  Турция трябва да поема по пътя на поддържане на демократичните стандарти. Ние разбираме, че Турция пострада много от опита за преврат и последващите събития, които се случиха, но ние искаме да окуражим Турция да работи със Съвета на Европа и да не бъдат уронвани човешките права. Европейският съюз също остава да помогне в това отношение. Добрите двустранни отношения между Турция и държавите членки на ЕС са също важен аспект, който е част от процеса на присъединяване. Все още съществуват някои притеснения по отношение на последни действия в Егейско море, но също и по отношение на задържане на някои граждани на ЕС. По отношение на Кипър тя има право да проучва своите ресурси, това е важно и по линия на успешното обединяване на Кипър, за да може да се постигнат добри ввнзаимоотношения между Къпир и Турция, но и между Гърция и Турция. Говорихме и за вълната тероризъм, за темите за чуждестранните бойци  и други теми от общ интерес. Изразихме някои опасения от действията на Турция в Сирия и по-конкретно в Африн. Насилие и разселване в една вече трудна обстановка смятаме, че трябва да бъде спряно и затова разчитаме на Турция да управлява добре своите действия и да се предостави необходимата хуманитарна поскрепа. В някои области има трудности в нашите взаимоотношения, но в други са добри и искаме да изразим нашата готовност да продължим този диалог и сътрудничество. Оставам твърдо ангажиран за подпомагане на този процес.", "date": "2018.03.26", "title": "Доналд Туск: По темата за бежанците ЕС и Турция остават много близки партньори"}
{"url": "http://www.faktor.bg/bg/articles/novini/balgariya/erdogan-ot-evksinograd-loshiyat-period-v-otnosheniyata-mezhdu-es-i-turtsiya-ostavat-v-minaloto", "text": "За мен бе чест  да бъда гост на тази среща, която осигури моят домакин,  Бойко Борисов. Надявам се, че периодът на лоши отношения между ЕС и Турция остават в миналото. Ние искаме част по скоро да направим стъпката и да станем член на ЕС, набелязахме и стъпките за подобряване на тези отношения. Това обяви от Евксиноград президентът на Турция Реджеп Ердоган, по време на пресконференция, след работната среща с европейските лидер Жан Клод Юнкер, Доналд Туск и българския премиер Борисов. Турция изпълнява ангажиментите си в борбата срещу тероризма, 1,800 млн. евро сме получили от ЕС като помощ за бежанците, а имахме обещание за 3 млрд. евро. Надяваме се, че това обещание ще бъде изпълнено, за да подобрим живота на бежанците сирийци. Към този този момент в Турция те са над 3,5 млн. души. Очакваме и легализиране на визовия режим за нашите граждани в ЕС, те трябва да не бъдат обект на дискриминация. Турция е цел за много терористични организации, с които ние се борим в своите, но и извън своите граници, това остава проблем за държавата ни. Ние днес предадохме на ЕС информация, за това което правим, вярваме, че ще анализират тази информация. Подкрепяме да има диалог, но тази стъпка не е достатъчна, трябва да има и конкретни мерки, посочи Ердоган.  Той се обърна към страните от ЕС – елате, заедно да работим за проблемите на Балканите, за Сирия, за Йерусалим, за просперираща Европа.", "date": "2018.03.26", "title": "Ердоган от Евксиноград: Лошият период в отношенията между ЕС и Турция остават в миналото"}
{"url": "http://www.faktor.bg/bg/articles/zhan-klod-yunker-turtsiya-ne-tryabva-da-ima-samnenie-za-trite-miliarda-ot-es-angazhimentat-shte-bade-spazen", "text": "Бих искал да благодаря на моя приятел Бойко Борисов, че ни посрещна във Върна. За втори път идвам тук. Първия път небето беше синьо, имаше една невероятна гледка към Черно море. Този път има мъгла, дъжд, но знам къде се намира Черно море. Много съм щастлив, че успявам да допринеса за климата на доверие между ЕС и Турция.  Споделяме много икономически и стратегически общи неща. Турският народ е един велик народ, към когото изпитвам голямо уважение и възхищение. Ние искаме Турция да бъде истински стратегически партньор на ЕС. Затова ние трябва да поддържаме един искрен и честен диалог, за да задълбочим това, което ни сближава и да намерим решение за това, което ни разделя. Никога не говорим за общите неща, които могат да ни обединят, а предимно за различията.  С нашите турски приятели имаме много общи интереси и много предизвикателства, на които трябва да оттговорим заедно. Ние споделяме геостратегически интереси, свързани със сигурността и в енергийното снабдяване. Никога не говорим за това, че сме работили заедно и Европа дава своя финансов принос за своя проект, даден от Еевропейската банка за развитие. Вярвам, че първото осигуряване на газ ще дойде от Турция през 2018 г. и в Европа от 2020 г.  Ние също срещнахме общи предизвикатества в борбата с тероризма. Това е съвместно задължение, което засяга както Турция, така и ЕС в еднаква степен. Единствено обединени ще успеем да се спраим с това ужасно бедствие - тероризма. Бих искал намесата в Сирия да става съобразно международното право. Това е изискване, което налагаме ние и трябва да го наложим на нашите приятели. По отношение на миграцията всичко не е идеално, но споразумението се оказва много ефикасно. Много бежанци, идващи от Турция към Европа, намаляха. И това е заслуга на Турската република, която успя да подслони на своята територия много милиони, идващи от Сирия. И когато трябва да дадем пример за международната солидарност, Турция го прави. За което можем да й благодарим много. Трябва да кажа, че резултатите са видими и с бежанците. ЕС даде своя ангажимент да даде три милиарда евро между 2016 и 2017 и през март м.г. Допълнителният транш започна и нашите държави членки са съгласни с това. Но трябва да напомня на нашите турски приятели, че има правила. Ние похарчихме 1,8 милиарда евро и бяха специално в деня, в който тези проекти трябваше да бъдат приложени. Не трябва да има съмнение по отношение на ЕС за тези 3 милиарда. Анжгажиментът ще бъде спазен.", "date": "2018.03.26", "title": "Турция не трябва да има съмнение за ангажимента на ЕС към нея , увери Юнкер"}
{"url": "http://www.faktor.bg/bg/articles/mihail-konstantinov-dokato-tezi-3-5-bezhantsi-sa-v-turtsiya-vinagi-shte-ima-zaplahi-za-balgariya-i-za-es", "text": "Тази среща е пробив, виждаме обаче трима участници само – ЕС, България и Турция, но виждаме и големите отсъстващи – кюрдите, САЩ и Русия. Това са факторите, от които зависи изхода от ситуацията – втвърдените отношения между Турция, ЕС и САЩ. Така лаконично коментира предстоящата среща във Варна проф. Михаил Константинов в ефира на БНТ. Ердоган говори различни неща, нека не се отнасяме към това толкова сериозно. Той има проблем с вътрешната си публика – селото е зад него, но има нужда и от подкрепата от града. Той спечели Африн, но кюрдите успяха да се оттеглят, посочи професорът.  Да вземе едни пари от ЕС- и ще ги вземе, и увеличаване на визовия режим – това са двете цели, които иска да постигне Ердоган на срещата във Варна, посочи проф. Константинов. Но ако искаме да решим проблема с бежанците, трябва да се оправи ситуацията в Сирия. Докато там продължава войната, няма да бъде решен бежанския проблем. Тези 3.5 млн. бежанци трябва да се върнат в Сирия, докато са в Турция – те винаги ще бъдат сериозен проблем. В Сирия невинни няма – трябва да решим какъв е конфликтът, кого подкрепя ЕС, кого подкрепя САЩ и Русия, затова говоря за тези важни отсъстващи от срещата във Варна, категоричен бе математикът.  Според него проблемът е НАТО не само да осигури южния фланг, но и да го предпази да не влезе в конфликт със себе си. Трябва да се реши проблемът със Сирия, Кипър и кюрдите, които са огромна сила, тя е въоръжена, подкрепя се от САЩ и частично от Русия.", "date": "2018.03.26", "title": "Михаил Константинов: Докато тези 3.5 милиона бежанци са в Турция, винаги ще има заплахи за България и за ЕС"}
{"url": "http://www.faktor.bg/bg/articles/sofiya-potvardi-che-nyama-da-goni-ruski-diplomati", "text": "България не е вземала решение за експулсиране на руски дипломати заради случая „Скрипал“. Това съобщиха за Агенция „Фокус“ от МВнР. Още в събота се появи информация в британския печат, според която България ще изгони руски дипломати от страната ни, припомня „Фокус“. Тогава от Министерството на външните работи заявиха, че София няма такива планове за момента. По-рано днес председателят на Европейския съвет Доналд Туск обяви във Варна, че 14 страни от ЕС ще изгонят руски дипломати заради скандала с бившия руски шпионин Сергей Скрипал и дъщеря му, подложени на въздействието на нервно-паралитичен газ в британския град Солсбъри на 4 март. Според британските власти използваното вещество е разработено в Русия и Москва е замесена в инцидента. Руските власти категорично отрекоха и посочиха, че нито в Съветския съюз, нито в Русия е имало програми за разработване на такова вещество.", "date": "2018.03.26", "title": "София потвърди, че няма да гони руски дипломати"}
{"url": "http://www.faktor.bg/bg/articles/novini/balgariya/angel-kunchev-ima-usloviya-za-epidemiya-ot-morbili-u-nas", "text": "Главният държавен здравен инспектор Ангел Кунчев посочи, че има условия за епидемия от морбили у нас. Той заяви, че в Европа има нарастване на случаите в последните години – за 2015-а са 4000, 2016-а - 5000, 2017-а – 15 000 случая. Най-много са били в Румъния и Италия - по 5000 случая. Малко по-малко са в Гърция, около 1000 в Сърбия. \"Има реална заплаха непрекъснато\", добави Кунчев и уточни, че случаят, довел до епидемията в Столипиново миналата година също е бил внесен от Германия.  \"Последният случай миналата седмица е от Италия – майка и дете - и двамата са болни. Майката е в тежко състояние и се лекуват в Инфекциозната болница\", уточни инспекторът. Преди дни Европарламентът предупреди за опасен спад във ваксинациите. Данните на ЕП посочват, че всяка година ваксинирането предотвратява 2,5 млн. смъртни случаи, а за периода 2008 до 2015 година е имало 21 хил. случаи на предотвратими болести. Кунчев коментира още, че най-малките деца – до 1 годинка, са обхванати средно на 93-95%. По думите му групата на антиваксинарите е много активна и много гласовита, но реално около 500 са децата, чиито родители с подпис са отказали ваксини.  \"Епидемията от морбили беше регистрирана в Пловдив през март месец миналата година. За кратко време в града имаше 146 случая, предимно в ромския квартал Столипиново. 9-месечно бебе почина от тежкото протичане на болестта, а останалите бяха приети в Инфекциозната клиника. Първо заболя една жена, която е пътувала до Германия точно в този период, когато имаше регистрирани случаи. Поради това, че детето и се разболява в детско отделение, същата поради инкубационен период в началото не се разбира, че е болна, тя се разболява и след няколко дни заболява и детето й. То е едва на няколко месеца и не е имунизирано. Майка и дете, контактували с тях също се разболяват и така случаите нарастват лавинообразно. Най-засегната беше групата на децата до годинка, които не са имунизирани\", заяви Маргарита Бачурова, главен инспектор отдел противоепидемичен контрол към РЗИ-Пловдив. По нареждане на здравната инспекция спешно се издирват децата без ваксини, които се оказват над 500. Здравният инспектор заяви, че в голямата епидемия от морбили миналата година 91% от всички разболели се са неимунизирани, а другите са с недовършени имунизации. По повод веществото тиомерзал, което основно се посочва като опасно във ваксините, той заяви, че в България не се прилага на деца до 1 година. Черногорска заяви, че не бива здравните власти си затварят очите за несложени, но вписани ваксини и трябва да дадат аргументи за ползите от ваксини, а не паника. По повод налагането на глоби за неимунизирани деца, Кунчев заяви, че никога не се разчита на това. По думите му около 100 са наложените санкции. Той уточни, че се разчита да се обясни на майката да не се страхува и да й се даде информация.", "date": "2018.03.26", "title": "Ангел Кунчев: Има условия за епидемия от морбили у нас"}
{"url": "http://www.faktor.bg/bg/articles/otbelyazvame-mezhdunarodniya-den-na-teatara", "text": "Датата е избрана през 1961 г. на IХ конгрес на Международния театрален институт към ЮНЕСКО и е свързана с откриването на сезона на Театъра на нациите в Париж през 1962 г. Автор на първото послание за Деня на театъра през 1962 г. е големият френски творец Жан Кокто - поет, писател, дизайнер, художник, скулптор, сценарист, актьор и режисьор. Оттогава всяка година на Международния ден на театъра световноизвестна личност поднася на всички почитатели на изкуството размислите си за театъра и живота на сцената и извън нея. Посланието се чете преди представленията в стотици театрални зали по света и се разпространява чрез средствата за масова информация. Международният ден на театъра се отбелязва с редица културни прояви и театрални събития. На 27 март от 19:00 ч. в Народния театър \"Иван Вазов\" ще се състои официалната церемония по връчването на наградите ИКАР. В годината на първото българско европредседателство Националните награди ИКАР се провеждат под мотото на Европейския съюз \"Единни в многообразието\". От 44 години на този ден Съюзът на артистите в България организира връчването на награди за сценично изкуство ИКАР. Наградите се връчват в рамките на Софийския театрален салон, който е част от Календара на културните събития на Столична община.", "date": "2018.03.26", "title": "Отбелязваме международния ден на театъра"}
{"url": "http://www.faktor.bg/bg/articles/darzhavata-otpuska-5-mln-lv-za-domakinstva-na-turniri", "text": "Точно 4 705 000 лв. отпуска държавата за домакинства на състезания и турнири в различни спортове през 2018 г. Това става ясно от справка, предоставена от Министерството на младежта и спорта, съобщи bTV. В тази сметка не са включени сумите, предвидени за световното първенство по волейбол и за различни надпревари по мотокрос. Въпросните средства са одобрени директно от Министерски съвет и възлизат съответно на близо 9 млн. лв. (общо за периода 2016-2018 г.) и на 1 662 455 лв. Федерацията по художествена гимнастика е единствената, одобрена за организирането на две събития. За световното първенство са предвидени 1 260 000 лв., а за Световната купа този уикенд - 120 000 лв. Централата по ски получава 900 000 лв. за вече проведената Световна купа по сноуборд в Банско, а гребането - 600 000 лв. за световно първенство. На тениса са отпуснати 500 000 лв. за турнира в София. Той обаче е категоризиран като Световна купа за мъже, вероятно заради специфични изисквания в наредбата. Двеста и петдесет хиляди лева ще получи федерацията по бокс за ученически шампионат - европейско първенство за юноши и девойки до 14 години. Световното по кану-каяк до 23 г. ще бъде финансирано с 200 000 лв., а европейското по джудо до 21 г. - със 150 000 лв.  Федерацията по таекуондо ще организира европейско първенство за всички възрастови групи в дисциплините спаринг и пумсе с държавна подкрепа от 400 000 лв. Финансирани от ММС домакинства през 2018 г. Българска федерация по ски Световна купа по сноуборд за мъже и жени 900 000 лв. Българска федерация по тенис Световна купа за мъже 500 000 лв. Българска федерация по ориентиране ЕП по ски ориентиране за мъже, жени, юн. и девойки до 17 г., СП по ски ориентиране за младежи и девойки до 20 г., СК по ски ориентиране за мъже и жени 90 000 лв. Българска федерация по художествена гимнастика Световно първенство за жени 1 260 000 лв. Българска федерация по конен спорт Световна купа за мъже и жени 40 000 лв. Българска федерация по кану-каяк Световно първенство за юноши и младежи до 23 г. 200 000 лв. Федерация спорт за хора със зрителни увреждания Световно отборно първенство-шахмат 20 000 лв. Българска федерация по гребане Световно първенство за мъже и жени 600 000 лв. Българска федерация по художествена гимнастика Световна купа за жени 120 000 лв. Българска федерация по джудо Европейско първенство за младежи до 21 г. 150 000 лв. Българска федерация по катерене и алпинизъм Европейска купа по спортно катерене за юноши и девойки 15 000 лв. Българска федерация по канадска борба Европейско първенство за мъже, жени, юноши и девойки и хора с увреждания 50 000 лв. Български национален аероклуб Световно първенство по парашутизъм за мъже, жени, юноши и девойки 50 000 лв. Българска федерация по бокс Европейско първенство за юноши и девойки до 14 години 250 000 лв. Българска федерация по тенис на маса СК по тенис на маса за мъже, жени, младежи и девойки 30 000 лв. Българска федерация за пожароприложен спорт СП по пожароприложен спорт за юноши и девойки 30 000 лв. Българска федерация по таекуон-до ВТФ ЕП за всички възрастови групи в дисциплините спаринг и пумсе 400 000 лв.", "date": "2018.03.26", "title": "Държавата отпуска 5 млн. лв. за домакинства на турнири в различни спортове"}
{"url": "http://www.faktor.bg/bg/articles/v-plovdiv-eksperti-obsazhdat-problemite-v-kulturnoto-nasledstvo", "text": "Повече от 200 международни експерти са в Пловдив, където участват в конференцията \"Културното наследство: За една устойчива Европа\", съобщава БНТ. Форумът е част от календара на Българското европредседателство. Кулминацията на двудневната дискусия е тази вечер, когато е церемонията по връчването на Знака на европейското наследство. Архитектурно-историческият резерват „Старинен Пловдив\" е българската номинация за знака на Европейското културно наследство. Затова и посещението на делегатите започна от Стария град. Мокрият калдъръм не създаде трудности на Мартина Нейп, която идва за първи път в Пловдив. Тя е от Шенген, населеното място станало по-известно със споразумението за премахване на вътрешния граничен контрол, отколкото с произвежданото там хубаво вино. Всичко обичайно е култура. Това е нещо, което свързва хората и, разбира се, показва различията - уникалността. Дава представа колко богати сме всички заедно. Европейския съюз всъщност, това сме всички ние, посочи Мартина Нейп. Подходът за консервиране и опазване на историческото наследство в Пловдив впечатли и ръководителя на отдела за култура и креативност в Европейската комисия. Пловдив ще е Европейска столица на културата следващата година. Тук за първи път извън Брюксел ще връчим „Знака на европейското наследство\" на девет нови забележителни места, коментира Мишел Мание, директор на дирекция „Култура и креативност\" към ЕК. Съхраняването на историческото наследство е в основата на нашата обща политика - подчерта еврокомисарят по образованието, културата младежта и спорта. Тибор Наврачич - еврокомисар по образованието, културата, младежта и спорта, отбеляза, че Комисията подкрепя проекти, в които се използват съвременни технологии. Например лазерното сканиране, което картографира исторически сгради, разрушени от земетресения. Данните могат да се използват по-късно за пълната им реконструкция. Възможностите на дигиталните технологии за опазване на културно наследство в риск ще бъдат във фокуса на конференцията.", "date": "2018.03.26", "title": "В Пловдив експерти обсъждат проблемите в архитектурното наследство"}
{"url": "http://www.faktor.bg/bg/articles/ikonomika/karolev-uskoryavaneto-na-rasta-v-zaplatite-e-seriozno-v-poslednite-4-godini", "text": "България отново попадна на дъното на европейска класация. Според последни данни на Евростат българската минимална заплата е най-ниската в целия Европейски съюз, а почасовото заплащане у нас е над 4 пъти по-малко от страните в общността. Каква е картината ако съпоставим данните за възнаграждения с цените на основните продукти? Според икономиста от КНСБ Любен Томев не чуваме нищо ново от Евростат, а именно, че България от край време си е била на дъното на подобни класации.   \"Може да сме последни, но тенденцията не е такава, каквато изглежда. Наблюдаваме подобрение на покупателната способност на българина в последно време. Средната работна заплата е доста рискова и не може да се направи точна финансова картина на доходите на българина\", твърди Томев в \"България сутрин\" на Bulgaria ON AIR.. Той е на мнение, че в последно време частният сектор плаща повече, защото иначе няма кой да работи и цялата квалифицирана работна ръка се изнася към европейските пазари. По думите на икономиста Владимир Каролев тенденцията е България след 2000 година да настига средноевропейските доходи. \"Ускоряването на ръста в заплатите е сериозно в последните 4 години. Ясно е, че скоро няма да стигнем европейските доходи, но въпросът е дали вървим в правилната посока. Според мен се движим добре\", отбеляза икономистът пред Bulgaria ON AIR. Каролев е категоричен, че минималната работна заплата е крайно ниска за столицата, но в същото време тези пари за хората от някое село са предостатъчни. \"Има 6 държави, в които няма МРЗ. Една от тях е Швейцария. Не е водещ фактор стойността ѝ за състоянието на финансовия ни пазар. По-добре е да се направи диференцирана заплата, защото доста често на хората се плаща на ръка. Реално качване на доходите има, но са нужни по-добри технологии и по-добро образование\", завърши Владимир Каролев.", "date": "2018.03.26", "title": "Каролев: Ускоряването на ръста в заплатите е сериозно в последните 4 години"}
{"url": "http://www.faktor.bg/bg/articles/vks-opravda-zlatko-baretata-ne-e-bil-rakovoditel-na-prestapna-grupa-ne-e-targuval-s-narkotitsi", "text": "Златомир Иванов - Златко Баретата не е бил ръководител на организирана престъпна група и не е търгувал с наркотици в периода от 2011 и 2013 г. в София и по Черноморието. Това е изводът на Върховните касационни съдии в окончателната присъда по процеса срещу Баретата и още 9 други, сред които и нашумелия в последно време Ивайло Борисов - Ториното. Ториното също е оправдан напълно по решението на ВКС. Златомир Иванов е оправдан и по обвинението за отнемане на чуждо имущество - мерцедеса, с който се яви в Съдебната палата, когато срещу него бе извършено покушение. Припомняме, в края на януари 2013 година на стълбите на Съдебната палата в центъра на София бе стреляно срещу Баретата от таванските помещения на кооперация. Тогава Златомир Иванов се яви в съда, за да обжалва присъдата си от 17 години затвор като ръководител на ОПГ и подбудител на убийството на Румен Стефанов - Алфа. Собственикът на автомобила пред съда заяви, че е предоставил доброволно на Баретата автомобила, въпреки че преди това пред полицаите е дал показания, че возилото му е било иззето с насилие. Освен Златко Баретата и Ивайло Борисов - Ториното по делото за организирана престъпна група бяха съдени още 7 наркодилъри. Стефан Грозданов, Петър Цветанов, Тодор Цветанов, Тихомир Стоянов, Кристиян Лалев, Добромир Добрев и Галин Лазаров получават с решението на ВКС присъди от различен срок - от глоба в размер на 1000 лв. до 5 години лишаване от свобода.. Златомир Иванов, Ивайло Борисов, Златко Гочев, Тихомир Стоянов и Галин Лазаров са оправдани напълно по обвинението за участие в организирана престъпна група.", "date": "2018.03.26", "title": "ВКС оправда Златко Баретата, не е бос на престъпна група, не е търгувал с наркотици"}
{"url": "http://www.faktor.bg/bg/articles/obshtestvo/sgradi-v-stolichniya-lozenets-osamnaha-izrisuvani-s-komunisticheski-simvoli", "text": "Сгради в столичния кв. „Лозенец” осъмнаха в неделя изрисувани с множество комунистически символи. За това алармира нашият читател Илиян Илиев, който ни е изпратил снимки, които илюстрират уличната вандалщина. Става дума за няколко фасади на блокове и огради по улица „Милин Камък”, точно срещу Стопанската гимназия, и в близост до 120-то и 35-то училища. Вандалите са изрисували комунистическия символ сърп и чук, като на някои места са придружени от немската дума \"aufbau\". Според речника тя означава строеж, структура, промяна в структурата и т.н. Смятам този акт за много провокативен и показателен, тъй като живущите в долната част на квартал „Лозенец” са известни със своите демократични възгледи, което се отразява винаги по време на избори.  Плашеща е нарастващата агресивност и пълна безнаказаност на хората, които проповядват и/или реализират действия напомнящи началото на подривна и терористична дейност. Тъй като нашите предшественици вече са изживели този процес, мисля че не би трябвало ние да оставим това да ни се случи отново, след като знаем какви са горчивите последици от проповядваната комунистическа идеология, която днес официално е забранена със закон в България. Случващото се по софийските улици трябва да стигнат до повече граждани, защото само в обединението на смислените хора България би имала шанс някой ден да стане истинска суверенна, демократична и модерна европейска държава, предупреждава читателят на Faktor.bg Илиян Илиев.", "date": "2018.03.26", "title": "Сгради в столичния „Лозенец” осъмнаха изрисувани с комунистически символи"}
{"url": "http://www.faktor.bg/bg/articles/shte-uspee-li-es-da-sazdade-evroprokuratura-za-razsledvane-na-koruptsionni-shemi-za-milioni", "text": "Дискусията около бъдещето на новата европрокуратура се обсъжда вече втори час на конференцията за създаване на Службата на европейския прокурор, организирана съвместно от Европейската комисия и Българското председателство на Съвета на ЕС, предаде БНТ. На форума, който се провежда в Бояна, присъстват над 90 участници от различни държави членки. Изявления направиха министърът на правосъдието Цецка Цачева, главният прокурор Сотир Цацаров и министърът на правосъдието на Люксембург Феликс Браз. По всичко личи, че предстои един изключително тромав и сложен юридически процес. Новата европрокуратура трябва да заработи на 1 ноември 2020 г., седалището ще е в Люксембург. Какви ще са накратко основните ползи: Ще могат да се правят по-бързи и ефективни разследвания за източване на еврофондове. Също така обменът на информация между службите ще стане по-бърз. Не на последно място предимство ще могат да се правят по-лесни запори и арести на територията на ЕС. \"България винаги е споделяла необходимостта от институционални мерки на европейско равнище за ефективно наказателно преследване на измамите и другите престъпления, засягащи финансовите интереси на ЕС\", заяви Цецка Цачева. По думите на Феликс Браз, министър на правосъдието на Люксембург, пропрокуратурата е носител на нова идея в борбата с трансграничната престъпност. \"Към този орган има големи очаквания. Надяваме се чрез тази прокуратура да се ускорят делата срещу организираната престъпност и финансирането на тероризма. Изключително важно е да осигурим независимостта на тази институция, която ще работи в сътрудничество с националните прокуратури и съда на Европа.\" До 2020 г. трябва да бъде избран главен прокурор на ЕС. Също така трябва да бъде избрана и квотата от делегирани прокурори. Стана ясно по време на срещата, че трябва да се проведат редица обучения. Бюджетът на новата институция ще бъде малко над 5 млн. евро.", "date": "2018.03.26", "title": "Ще успее ли ЕС да създаде европрокуратура за разследване на корупционни схеми за милиони?"}
{"url": "http://www.faktor.bg/bg/articles/obshtestvo/ulitsata/neplateni-smetki-blokirat-lechenieto-na-detsa-v-chuzhbina", "text": "Спират операции на деца в чужбина и разместват дати, за които те са планирани, защото Фондът за лечение на деца не е заплатил хонорарите на преводачите си, съобщава \"Дарик\". Заради забавените плащания някои от преводачите вече отказвали да осъществяват комуникация между родителите на болни деца и лекарите зад граница.   За това информира Пенка Георгиева от обществения съвет на фонда. Тя добави, че се е стигнало до момента родителите да вадят пари от джоба си и да плащат на преводачи, за да може планираните операции на техните деца да бъдат извършени.", "date": "2018.03.26", "title": "Неплатени сметки блокират лечението на деца в чужбина"}
{"url": "http://www.faktor.bg/bg/articles/tova-e-zalata-kadeto-shte-razgovaryat-liderite-na-es-s-erdogan", "text": "Трескава подготовка кипи в двореца \"Евксиноград\" край Варна. Залата, в която ще се проведе историческата среща между турския президент Реджеп Ердоган, председателя на ЕС Доналд Туск, председателя на ЕК Жан - Клод Юнкер и премиера Борисов, вече е готова. Опънат е и червения килим пред резиденцията, знамената са поставени и се очакват да пристигнат важните гости.   Това става ясно от снимки, изпратени от Правителствена иформационна служба, часове преди началото на срещата. Заради идването на Ердоган у нас са предприети невиждани мерки за сигурност. Колите, които влизат в града се проверяват и записват, а към подходите за Евксиноград се пропускат само обозначени автомобили с предварително издадени пропуски.   Морската ни столица буквално е блокирана и ще остане така през целия ден. Командирована е полиция и жандармерия от цялата страна, за да гарантира сигурността. Пак по същата причина тотален хаос е настанал и покрай организацията на мероприятието. До момента не е ясно в колко часа ще бъдат пропускани родните и чужди медии и журналисти от цял свят се лутат хаотично край Евксиноград в пълно неведение кога ще бъдат допуснати до резиденцията и какви проверки трябва да минат. До момента няма официално съобщение за програмата на срещата и цари хаос и неизвестност.   Ердоган пристига с 30-членна делегация, 2 самолета, 30 автомобила и двама готвачи. Той ще прекара около 2 часа в България, но въпреки това му е заделен етаж от цял хотел. Туск ще прекара нощта в Слънчевото бунгало в резиденцията, докато Юнкер няма да пренощува у нас.   Маршрутите на всички лидери се пазят в тайна и до час ще бъде спряно придвижването на автомобили и обществен транспорт в района на резиденцията и части от Варна. Не се знае обаче точно кои, тъй като все още не се издава откъде ще пристигнат лидерите.", "date": "2018.03.26", "title": "Ето залата за историческата среща между  турския президент,  председателя на ЕС , председателя на ЕК и премиера на България"}
{"url": "http://www.faktor.bg/bg/articles/gartsiya-zove-es-varnete-turtsiya-na-patya-na-zakona-i-razuma", "text": "Атина призова ЕС да упражни политически и дипломатически натиск върху Турция, за да прекрати незаконната си дейност в Егейско и Средиземно море, пише Ekathimerini, цитирано от \"Фокус\". Коментирайки днешната среща на високо равнище във Варна между председателите на ЕК и на Съвета на Европа Жан-Клод Юнкер и Доналд Туск заедно с президента на Турция Реджеп Тайип Ердоган, прессекретарят на гръцкото правителство Димитрис Цанакополус заяви, че провокациите на Турция и нейната агресивна риторите подкопават регионалната стабилност. „Турция трябва да се завърне на пътя на закона и разума и мисля, че това ще бъде целта на Юнкер във Варна. Ние очакваме да видим и позицията на Ердоган\", допълни той. „За нас е важно ЕС да упражни политически и дипломатически натиск върху Турция, за да може тя да промени поведението си и повече да не причинява проблеми в региона\", допълни Цанакополус. „Важно е Европа да представи единна и решителна позиция\", заключи той.", "date": "2018.03.26", "title": "Гърция към ЕС: Върнете Турция на пътя на закона и разума"}
{"url": "http://www.faktor.bg/bg/articles/georgi-parvanov-dano-na-sreshtata-vav-varna-da-nyama-zamitane-na-bokluka-pod-kilimcheto", "text": "Фактът на провеждането на срещата Европейски съюз /ЕС/ - Турция е позитивен - ролята на българската дипломация и на премиера трябва да се подчертае. Това заяви в Плевен Георги Първанов /президент на България 2002-2012 година/, предаде БТА. Той уточни, че оттук нататък идват повече въпроси отколкото отговори.  По думите му \"първият въпрос, който възниква е възродената османистка концепция във външната политика на Турция, лично на президента Ердоган\". Надявам се, ако не сега, в рамките на активния диалог между нашия премиер и президента Ердоган да бъдат поставени важни български въпроси - освен това да бъдат снети османските претенции към български територии, другото е да се намери начин да се решат залежалите от десетилетия имуществени проблеми на тракийските бежанци, добави Първанов.  Той посочи, че със свои колеги в предишни периоди е поставял, включително и на г-н Ердоган, тези въпроси, с надежда, че ще има обезщетяване на тракийските бежанци на техните потомци. Първанов припомни, че са били създали смесена комисия за обобщаване на документите по темата.  В заключение Георги Първанов заяви, че очаква на този етап на срещата да се обсъждат повече отношенията ЕС и Турция, които, по думите му, никак не са безпроблемни. Надявам се добрият диалог да бъде запазен, но без замитане на боклука под килимчето, както се казва, заяви той. Попитан дали е повече оптимист за изхода от срещата във Варна, Първанов каза, че \"политикът трябва да бъде оптимист по длъжностна характеристика\".  \"Самият факт, че се провежда такъв разговор, е позитивен. Има различни сценарии. Не очаквам да се загърбят проблемите, да се пренебрегнат, и да се проведе една чисто протоколна среща. По-скоро това би било един тежък разговор между европейските лидери и президента Ердоган, в който не би трябвало да се избегне нито един от реалните проблеми. А дали ще има движение по всеки един от тях е трудно да се каже. Достатъчно е да има воля на този етап. Иска ми се в този активен диалог, в който министър-председателят Борисов има своя роля, да се намери начин да се поставят българските въпроси, свързани с нашата сигурност, с въпроса на тракийци и други.  Първанов коментира пред журналистите и други външно политически теми.  Днес той бе гост на библиотеката на читалище \"Съгласие 1869\", на която подари своя трилогия - сборник с написаното от него по време на двата му мандата като президент на България. От своя страна екипът на библиотеката му подари книги издадени от читалището.", "date": "2018.03.26", "title": "Георги Първанов: Не очаквам във Варна да се проведе една чисто протоколна среща, ще има тежки разговори"}
{"url": "http://www.faktor.bg/bg/articles/prezidentat-poiska-borisov-da-pita-erdogan-za-namesata-na-turtsiya-v-izborniya-protses-i-religioznite-dela-u-nas", "text": "Държавният глава Румен Радев обяви, че очаква България да не остава само в ролята на домакин на срещата ЕС-Турция, която се провежда във Варна днес. \"Надявам се премиерът да постави въпроса за ненамеса на Турция в нашите вътрешни работи, в изборния процес, в религиозните ни дела, а също така и за обезщетенията на тракийските бежанци. Важно е също така европейските лидери да разберат, че проблемите на България са и европейски проблеми и е нормално ние да очакваме от тях да отстояват българския интерес\", каза Радев пред журналисти, цитиран от \"Фокус\". На въпрос дали позицията, която страната ни ще отстоява по време на срещата, е била съгласувана с него, Радев отговори: \"Не. Не е съгласувана, но аз съм изказал публично своите съображения. Всички тези, които са в защита на българския интерес, имат моята подкрепа. Това е важна среща\", Във връзка с предстоящата среща между него и турския президент Реджеп Тайип Ердоган в рамките на срещата на НАТО държавният глава коментира: \"Отговорих на г-н Ердоган за неговото предложение да направим тази среща в рамките на срещата на върха на НАТО през юли месец. Надявам се той да приеме това предложение. Разбира се, темата ще бъде нашите двустранни отношения\".", "date": "2018.03.26", "title": "Президентът поиска Борисов да пита Ердоган меси ли се Турция в изборния процес и религиозните дела у нас"}
{"url": "http://www.faktor.bg/bg/articles/erdogan-izrazi-spetsialna-blagodarnost-kam-borisov-za-domakinstvoto-na-sreshtata-na-varha-es", "text": "Турският президент Реджеп Тайип Ердоган изрази специална благодарност на министър-председателя Бойко Борисов за домакинството на срещата на върха ЕС-Турция, която ще се състои тази вечер във Варна. Ердоган направи това изявление пред журналисти, преди да отпътува за участие в срещата от летище Ататюрк в Истанбул. Той подчерта, че \"с премиера на съседна приятелска България Борисов ще обсъдим въпроси, които са от интерес на двата народа, както и от регионален интерес\".  Ердоган заяви, че очаква решенията от срещата във Варна да активизират по-нататъшните връзки на Турция с ЕС, подчертавайки,че това ще бъде петата поредна с представителите на Брюксел.  \"Европейското членство е стратегическа цел на Турция\", подчерта Ердоган. Той посочи,че връзките на Турция с Европа имат дълбоки корени. \"Но ние ще припомним на нашите събеседници, че вече нямаме търпение да понасяме двойния стандарт. Ще изразя пред европейските лидери очакването да се премахнат изкуствените пречки в преговорния процес за еврокандидатурата на Турция. Ние няма да допуснем среди, чиито злонамерени намерения добре познаваме, да отнемат правото, което Турция е заслужила да бъде приета за член на ЕС\", каза Ердоган.  Турският президент заяви, че ще поиска от европейските представители да изпълнят дадените обещания. Мигрантското споразумение от 18 март 2016 г. и конкретните стъпки, които предстои да бъдат предприети, ще бъдат предмет на обсъждане. \"Турция е изпълнила това, което обеща по мигрантското споразумение и в това отношение е много по-напред от други европейски държави. Визовата либерализация за турските граждани също ще бъде предмет на срещата, съобщи Ердоган като заяви, че ЕС не е изпълнил дадените обещания\".  Той допълни, че ще поиска да бъдат направени конкретни стъпки по мигрантското споразумение и изплащането на обещаните три млрд. долата на турската страна. По думите на Ердоган актуализацията на митническото споразумение, отварянето на нови преговорни глави и сътрудничеството в борбата срещу терора ще бъдат темите, които той ще постави на срещата и ще поиска да бъдат предприети конкретни стъпки по тяхното разрешаване.  Тази вечер в 21:00 часа в резиденция Евксиноград край Варна ще започне срещата на върха ЕС-Турция. В нея ще участват висшите представители на Брюксел Жан-Клод Юнкер, Доналд Туск и Бойко Борисов от една страна, и турският президент Ердоган от друга. Предвижда се срещата да премине под формата на вечеря, която се планира да продължи два часа, но е възможно и да бъде удължена. Предвижда се след срещата да се състои пресконференция. Ердоган ще се придружава от външния министър Мевлют Чавушоглу, министъра по европейските въпроси и главен преговарящ Йомер Челик,министъра на енергетиката и природните ресурси Берат Албайрак, министърът на икономиката Нихат Зейбекчи и министърът на търговията Бюлент Тюфекчи.  Група отговорни служители и представители на водещи медии придружават Ердоган. Засега повече от сигурно е, че турският държавен глава ще се върне още тази вечер, коментират медиите. Медиите съобщиха също, че във Варна се подготвят протести срещу Ердоган.", "date": "2018.03.26", "title": "Ердоган: С премиера на съседна приятелска България ще обсъдим въпроси в интерес на двата народа, както и от регионален интерес"}
{"url": "http://www.faktor.bg/bg/articles/novini/svyat/pochina-sazdatelyat-na-finansovata-piramida-mmm-v-rusiya", "text": "Създателят на най-голямата финансова пирамида в Русия Сергей Мавроди почина в московска болница на 63 години, съобщава fakty.ictv.ua. Според изданието той е бил хоспитализиран тази нощ, след като припаднал на автобусна спирка и се наложило случаен минувач да му окаже първа помощ. Приживе Мавроди се оплаквал от сърдечна слабост и болки в областта на сърцето.  Мавроди създаде компанията \"МММ\" през 1992 г. Тя бързо набира популярност сред милиони руснаци и в крайна сметка става най-голямата финансова пирамида в историята на Русия. Типично за подобни схеми, нейните членове получават доходи от вноските на новопостъпилите, а когато потокът от клиенти секнал, плащанията спрели. Според различни оценки, броят на ужилените от МММ достига 10-15 милиона души.  През 1994 година Мавроди е избран за депутат от руския парламент. Тогава той обяснява, че се отказва от привилегиите като народен представител - заплати и автомобил. Мавроди обяснява, че е станал депутат само заради депутатския имунитет. Две години преди президентските избори през 1996 г. той е лишен от мандат. През 2007 г. Мавроди е осъден на четири години и половина затвор за измама. Но той не лежи, тъй като целият този срок е излежан от него още по време на предварителното производство, докато се е водело разследването срещу него.", "date": "2018.03.26", "title": "Почина създателят на финансовата пирамида \"МММ\" в Русия"}
{"url": "http://www.faktor.bg/bg/articles/polski-ministerski-sluzhitel-shpioniral-za-rusiya-po-gazoprovoda-severen-potok-2-planiran-da-svarzhe-rusiya-i-germaniya-zaobikalyayki-polsha", "text": "Полското контраразузнаване обяви, че е задържан министерски служител по обвинение, че е дал на Русия сведения за полската позиция по газопровода \"Северен поток-2\", който е планиран да свърже Русия и Германия, заобикаляйки Полша, предадоха Франс прес и ТАСС. \"По информация на контраразузнаването Марек В. е бил в контакт с офицери от тайните служби на Руската федерация и им е предавал сведения за важни инвестиции от гледна точка на интересите на Република Полша\", по-специално за \"Северен поток-2\", заяви Станислав Жарин, прессекретар на полския министър координатор на специалните служби. Според полски медии чиновникът е работел в министерството на енергетиката. Жарин заяви, че той работел по проекти от стратегическо значение за полските енергийни инфраструктури и по молби за европейски субсидии за диверсифициране на доставките на природен газ, които в момента до голяма степен се извършват от руската компания \"Газпром\". Марек В. бил задържан на 23 март и е в предварителния арест за три месеца. Той може да получи до 10 години затвор. Полша е твърдо против проекта \"Северен поток-2\", който е планиран да минава през Балтийско море и така да заобикаля териториите на Украйна и Полша, през които минава в момента руският природен газ. Според Варшава този проект е политически и цели да увеличи средствата за натиск на Москва над Източна Европа, отбелязва АФП.", "date": "2018.03.26", "title": "Полски чиновник предал на Русия важни секретни данни за газопровода \"Северен поток-2\""}
{"url": "http://www.faktor.bg/bg/articles/avstriya-kategorichno-protiv-pregovori-s-ankara-ne-iska-turtsiya-v-es", "text": "В навечерието на срещата на върха ЕС-Турция тази вечер във Варна австрийският канцлер Себастиан Курц призова за спиране на всякакви преговори за присъединяването на Турция към евросъюза.  \"Условията за присъединяване не са изпълнени и поради тази причина предприсъединителните преговори трябва да бъдат прекратени с Турция\", каза Курц пред германското издание \"Ди Велт\", цитиран от БГНЕС.  Според него в тази връзка трябва да бъдат преразгледани \"финансовите параметри на предприсъединителната помощ, която бе предвидена на стойност от 4.45 млрд. евро за период от 2014 до 2020 г.\"  \"Турция остава значим стратегически партньор за ЕС, с когото трябва да има сътрудничество в рамките на програмата за съседите\", поясни австрийският канцлер. Той остро осъди и турската операция в Сирия, на която са жертва кюрдите. Гърция също изрази критичното си отношение към политиката на Ердоган, като призова ЕС да върне Турция на пътя на закона и разума.", "date": "2018.03.26", "title": "Австрия категорично против преговори с Анкара, не иска Турция в ЕС"}
{"url": "http://www.faktor.bg/bg/articles/borisov-i-tusk-obsadiha-ochakvaniyata-si-ot-sreshtata-es-turtsiya", "text": "Премиерът Бойко Борисов и председателят на Европейския съвет Доналд Туск обсъдиха очакванията от лидерската среща ЕС – Турция. В разговор, който предшества работната вечеря днес, двамата подчертаха важността на срещата с президента на Турция Реджеп Тайп Ердоган.  „Както неведнъж съм заявявал, за България е важно да има добри отношения със своя съсед. Добрите отношения са важни и за ЕС заради овладяването на миграционния поток, който създаде много проблеми на Съюза през последните години“, посочи българският министър-председател.  Борисов подчерта, че България е заинтересована от нормализирането на диалога между Анкара и Брюксел и ще се опита да допринесе за постигане на разбирателство, което разрешава, а не създава проблеми. Идеята ти за тази среща като възможност да бъде възстановен диалогът с Турция е чудесна и се цени високо от всички, с които съм обсъждал темата, каза на премиера Борисов председателят на Европейския съвет Доналд Туск.  Той посочи, че са натрупани много въпроси, които трябва да бъдат обсъдени, и най-добрият начин за разрешаването им е диалогът.", "date": "2018.03.26", "title": "Преди работната вечеря днес Борисов и Туск подчертаха важността на срещата с президента на Турция"}
{"url": "http://www.faktor.bg/bg/articles/erdogan-katsna-vav-varna-posreshtna-go-lichno-premiera-borisov", "text": "Българският министър-председател Бойко Борисов посрещна турския президент Реджеп Тайип Ердоган в резиденция \"Евксиноград\", в която ще се състои изключително важната среща на върха на ЕС и Турция. В срещата ще вземат участие и висшите представители на Брюксел Жан-Клод Юнкер и Доналд Туск. Началото й е планирано за 19 часа и ще продължи най- малко два часа, а след това Бойко Борисов, Доналд Туск и Жан-Клод Юнкер ще дадат съвместна пресконференция. Двата самолета с делегацията на Ердоган кацнаха на летище \"Варна\" малко преди 15:00 часа днес. Заради срещата мерките за сигурност в града са изключително високи. Преди заминаването си турския президент направи изявление на летище Ататюрк в Истанбул, на което изрази специална благодарност на министър- председателя Бойко Борисов за домакинството и подчерта подчерта, че \"с премиера на съседна приятелска България Борисов ще обсъдим въпроси, които са от интерес на двата народа, както и от регионален интерес\"", "date": "2018.03.26", "title": "Ердоган кацна във Варна, посрещна го лично Борисов"}
{"url": "http://www.faktor.bg/bg/articles/sasht-germaniya-frantsiya-i-oshte-nad-10-strani-gonyat-ruski-diplomati", "text": "Международният натиск върху Кремъл след отравянето на бившия шпионин Сергей Скрипал във Великобритания рязко се засили, след като водещи западни страни и голяма част от съседките на Русия координирано обявиха изпратени от Москва дипломати за персона нон грата, съобщават световните агенции. Председателят на Европейския съвет Доналд Туск обяви, че подобни решения са взели общо 14 страни членки на ЕС. Сред тях на този етап не е известно да е България, след като последователно премиерът Бойко Борисов и заместникът му в ГЕРБ Цветан Цветанов обявиха, че ще прибегнат до крайната мярка само при ясни доказателства за заплаха за националната сигурност. Американският президент Доналд Тръмп разпореди изгонването на 60 служители на руската мисия и затваряне на консулството в Сиатъл. Германското външно министерство обяви, че иска четирима руски дипломати да напуснат страната. Толкова ще си заминат и от Франция. Чехия, чиито управляващи са смятани за по-благоразположени към Русия, също иска трима руски дипломати да си тръгнат от нейната територия. Холандия експулсира двама руснаци - също колкото и Дания. Канада ще изгони четирима дипломати и няма да позволи влизането на нейна територия на други трима. Държавите в пряка близост до Русия също реагираха – Украйна (13 изгонени), Полша (4), Латвия (1), Естония (1), Литва (3). Подобни мерки обикновено са свързани с гоненето на недекларирани служители на външното разузнаване. Москва обяви, че ще реагира реципрочно, т.е. ще изгони също толкова дипломати от своя територия. Това вече стана с 23 британски граждани след експулсирането на точно толкова руски.", "date": "2018.03.26", "title": "Международният натиск върху Кремъл става все по-координиран и рязко се засилва"}
{"url": "http://www.faktor.bg/bg/articles/prokuraturata-se-samosezira-za-intsidenta-s-izostavenite-kone", "text": "Районна прокуратура Кюстендил се е самосезирала по публикации в медии за изоставеното стадо коне в планината Осогово, в резултат на което се стигна до трагичен инцидент, в който около 70 животни са починали от студ и глад, а останалите 30 в момента бедстват в много тежко състояние. За проверката съобщават от пресцентъра на разследващия орган и се ангажират да предоставят своевременно информация за резултатите. Междувременно от Министерството на земеделието съобщават, че екип от ветеринарни специалисти от Областната дирекция по безопасност на храните - Кюстендил, също отива на място, за да окаже помощ на бедстващите коне. Прокуратурата е възложила спешна проверка на органите на полицията, както и на Българската агенция по безопасност на храните. Целта е да се прецени за наличие на престъпление за проявена жестокост към гръбначни животни, от което е причинена смъртта им (по чл. 325б от Наказателния кодекс). Предмет на проверка е и информацията, че стадото коне е било отглеждано от собственика Петър Пищалов със средства, отпуснати по програми на Европейския съюз. Ще бъде разследван начинът на получаване на средствата, както и разходването и отчитането им. Трима експерти от областната дирекция по безопасност на храните трябва да проверят на място състоянието на конете, дали имат чипове за идентификация, както и дали собственикът на конете е получил средства по линия на ПРСР. Експертите ще окажат пълно съдействие за подобряване на състоянието на конете, заявяват от пресцентъра на министерство на земеделието.", "date": "2018.03.26", "title": "Прокуратурата се самосезира за  жестокостта към изоставените коне, \"отглеждани\" със средства на ЕС"}
{"url": "http://www.faktor.bg/bg/articles/obshtestvo/emigranti/poveche-ot-1/2-ot-balgarite-smyatat-che-migrantite-ne-mogat-da-se-integrirat", "text": "Повече от половината българи (54.6%) смятат, че мигрантите не могат да се интегрират заради културните и религиозни различия между тях и местните общности в страната. В същото време през 2017 г. са намалели преките контакти на населението с бежанци или хора, търсещи закриласпрямо 2013 г., когато темата беще една от обществено значимите. Това сочи проучване за нагласите на хората у нас, извършено по поръчка на  Представителството на Върховния комисариат на ООН за бежанците (ВКБООН) в България през декември 2017 г сред 1000 души от София, Пловдив, Хасково и Видин. От онези анкетирани, които са на мнение, че бежанците могат да се интегрират успешно в обществото ни (45.4%), по-голямата част смятат, че това е възможно само с помощта на местните хора. Според 9% мигрантите могат да се интегрират сами, без ничия помощ. 88 на сто от участниците в проучването очакват бежанците да се самоиздържат, 85 процента очакват те да приемат местния начин на живот (85%), а 74% смятат, че мигрантите трябва да имат професионални умения. На мнение, че бежанците трябва да говорят български език, са 59%, а според 50% е необходимо те да имат и добро образование. Българите са готови да подкрепят интеграцията на бежанците, като им помагат да се запознаят с местния начин на живот, съдействат им в общуването и изучаването на български език. 55.2% от респондентите биха се ангажирали с дейности за интегрирането на бежанците в местната общност. 30.6% биха им помогнали да научат български език, а 24.6% биха им съдействали да намерят работа. Когато стане въпрос обаче за това дали са съгласни мигрант да им стане шеф или да сключи брак с член на семейството, негативното отношение надхвърля 60 процента. Малък обаче е делът на местните, които биха предприели действия против заселването на бежанци в мястото, където живеят. 16.4% от респондентите биха организирали протест срещу бежанците, в случай че се заселят в мястото, където живеят, а 10.4% биха ги изгонили. Намаляват и преките контакти на местното население с бежанци. Ако през 2013 г. 81 на сто от хората са казали, че никога не са общували с мигрант, сега процентът е по-голям – 93.2 на сто. Днес 54 процента от запитаните са попадали на новини или истории за бежанци, докато през 2013 г. делят им е бил 84%. Проучването на ВКБООН сочи още, че липсва разбиране за това кои лица се нуждаят от закрила. Като цяло българите възприемат всеки, който идва в страната извън Европейския съюз, като нелегален мигрант, без ясно да осъзнават разликата между мигрантите и хората, търсещи закрила. Проучването потвърждава няколко общи стереотипа към бежанците, наблюдавани в последно време, които могат да бъдат разпределени в следните групи: Потвърждават се и стереотипи относно страховете на местното население от различията в културните обичаи и религиозните вярвания. Основните опасения на хората у нас са, че бежанците биха могли да извършат престъпления (60%), да разпространят своите културни обичаи и религиозни вярвания (48%) и да разпространят болести (39%). Опасения по отношение на личната сигурност, загубата на работни места и заразяване с болести са били най-разпространени през 2013 г. в началото на засиления мигрантски поток. През 2017 г. водещите са опасенията за сигурността, различията в културата и религията. По-голямата част от населението (55,5%) смята, че по време на процеса на предоставяне на закрила държавата трябва да осигури само подслон и храна на хората, търсещи закрила, докато 46,5% са на мнение, че те не трябва да получават повече права и финансова подкрепа. В сравнение с 2013-та година налице е значително увеличение на дела на хората, които смятат, че хората, търсещи закрила трябва да бъдат задържани по време на процеса на предоставяне на закрила – от 59% през 2013 г. на 76,8% през 2017 г. Забелязва се и намаляване на дела на хората, които смятат, че трябва да се предоставя финансова подкрепа от правителството и възможност да работят – от 77% през 2013 г. на 62,5% през 2017 г.  (източник: Медиапул.бг)", "date": "2018.03.26", "title": "Повече от 1/2 от българите смятат, че мигрантите не могат да се интегрират"}
{"url": "http://www.faktor.bg/bg/articles/obshtestvo/zakon-i-red/sadyat-spas-vasilev-za-izmama-sas-samoletni-bileti", "text": "Софийска районна прокуратура внесе обвинителен акт срещу Спас Василев, добил известност в социалните мрежи с името \"Александър Николов\", за извършена от него измама с предмет самолетни билети. По случая е образувано досъдебно производство под ръководството и надзора на СРП. В хода на производството на Василев е повдигнато обвинение, като му е определена мярка за неотклонение \"задържане под стража\". Разследването е приключено, като на 26 март 2018 г. е внесен обвинителен акт срещу Василев. Предстои делото срещу Василев да бъде насрочено за разглеждане в Софийски районен съд. В Софийска районна прокуратура се водят още две досъдебни производства срещу Василев, отново за извършени от него измами, пострадали от които деяния са множество лица. По тези дела разследването продължава, като се събират доказателства, необходими за разкриване на обективната истина.", "date": "2018.03.26", "title": "Съдят Спас Василев за измама със самолетни билети"}
{"url": "http://www.faktor.bg/bg/articles/opasnost-ot-svlichane-na-zemna-masa-po-patya-radomir-pernik", "text": "Движението по път I-6 Радомир - Перник при км 72 се осъществява в една лента поради опасност от свличане на земна маса. Трафикът се извършва в изпреварващата лента в платното Радомир-Перник и се регулира с пътни знаци. Движението по път ІІІ-8681 Рудозем - Смилян, при км 6 се осъществява в една лента, поради свличане на скална маса. Участъкът е сигнализиран с пътни знаци.", "date": "2018.03.26", "title": "Опасност от свличане на земна маса по пътя Радомир-Перник"}
{"url": "http://www.faktor.bg/bg/articles/politika/hlyab-i-pasti/el-petro-provalenoto-taynoto-finansovo-orazhie-na-kremal-i-putin-sreshtu-sanktsiite-na-sasht", "text": "Когато е подписал забраната на американски граждани да извършват операции с криптовалутата El petro, президентът Доналд Тръмп, вероятно, не е разбрал, че е \"пресякъл пътя на Русия\". Официално забраната се отнася до Венецуела и към плана да създаде първата в света емитирана от държавата криптовалута, петро, която започна да се продава във вторник. На всъщност, петро е плод на задкулисното сътрудничество, полускрито съвместно предприятие, между руски и венецуилски представители на властите и бизнеса, целта на което е да намали ефективността на американските санкции. Новата криптовалута, вид електронни пари, които уж се осигуряват с нефтените запаси на Венецуела, беше пусната в обръщение на церемония в президентския дворец в Каракас. На първия ред седяха двамата руски съветници на президента Николас Мадуро - Денис Дружков и Фьодор Богородски, на които той благодари за помощта му в борбата с американския империализъм. И двамата имат близки връзки с Кремъл, както и с руски олигарси и крупни руски бизнесмени. Но те не са най-високопоставените руснаци, участващи в проекта \"петро\". Според представител на една от руските банки, които работят с криптовалути, венецуелският проект е бил ръководен и контролиран от висши съветници в Кремъл, а президентът  за него през миналата година. \"Хора, близки до Путин са му казали, че така може да избегне санкциите на САЩ и това даде начало на много събития\", разказа пред нас банкерът, който държи да остане анонимен. Макар и не толкова амбициозен, колкото намесата на Русия в президентските избори на САЩ през 2016 година, проектът с криптовалутата е още едно потвърждение на изобретателността на Путин в борбата с това, което съветниците му в Кремъл наричат \"хегемония на САЩ в световната политика\".   Използването на криптовалутата може и, в крайна сметка, поне теоретично, ще намали възможностите на САЩ да контролират изходящите и входящите парични потоци в страни, които са подложени на санкции и, по този начин да нанесат ущърб върху ефективността на един от най-мощните инструменти за влияние на Вашингтон в света. В потвърждение на думите на нашия източник, че проектът е санкциониран лично от руския президент е и изказването на един от водещите икономически съветници на Путин, Игор Шувалов, че \"президентът силно се запали по тази технология и я обсъди с редица експерти и съветници\". Една от най-амбициозните идеи е била създаването на   която да имитира основните елементи на биткойна. Но Централната банка на Русия се е възпротивила на тази идея, защото смята, че това би дестабилизирало истинската руска валута. Така че, вместо да подлага на риск рублата, Кремъл подкрепил съюзника си в Латинска Америка в провеждането на собствен експеримент. Венцуела няма какво да губи. За тях това е единствен шанс, казва руският ни източник. \"Работата по организацията в детайли на този експеримент се пада на двамата руски представители  Дружков и Богородски, които се срещнали с Мадуро, за да обсъдят подготовката на проекта \"петро\". Връзката с Русия става още по-очевидна от факта, че ден след срещата с Дружков и Богородски, Мадуро изпраща в Москва Симон Зерпа, министър на финансите, за да информира руското правителство за резултатите. Засега не е ясно извлякла ли е и какви уроци Русия от венецуелския експеримент. Но през последните седмици властите в Москва изглежда са охладнели към идеята за официална крипто-рубла.    Дружков, по-младият от участниците във венецуелския експеримент, е относителен новак в света на криптовалутата. Той основава своята компания Zeus Exchange едва през есента на миналата година. Негов партньор е богатият руски индустриалец и колекционер на произведения на изкуството Сергей Литвин. Той няма опит в работата с криптовалута, но е в съвета на директорите на холдинга \"Стройтрансгаз\", който попадна под ударите на санкциите на САЩ. А \"Стройтрансгаз\" е собственост на близкия до Путин олигарх Генадий Тимченко, който също е в санкционния списък на САЩ. По думите на Литвин, Русия внимателно следи венецуелския експеримент, но твърди, че той и Дружков не са участвали в създаването на \"петро\", а само са извършили \"технически анализ\". Вторият руски партньор в \"петро\" се оказа по-откровен. Бившият директор на няколко големи руски банки Богородски се преселва в Уругвай през 2009 година и става \"неофициален посланик на руската култура в Латинска Америка\". \"Русия от известно време се движи в тази посока, като се опитва да разработи закони, регулиращи криптовалутата. При нас този проект затъна в бюрократични детайли, а Венецуела искаше да го направи бързо. Ние бяхме готови да помогнем\", каза пред нас Богородски.  По думите му, неговата компания Aerotrading е била \"технически партньор\" на Венецуела в този проект, но не е имала никакво отношение към официалните преговори между руското и венецуелското правителства.", "date": "2018.03.26", "title": "El petro –  проваленото тайното финансово оръжие на Кремъл и Путин срещу санкциите на САЩ"}
{"url": "http://www.faktor.bg/bg/articles/novini/balgariya/rumen-radev-balgariya-i-sloveniya-sa-ne-samo-partnyori-i-sayuznitsi-v-ramkite-na-nato-i-es", "text": "За Балканския полуостров и Западните Балкани е от изключителна важност свързаността – транспортна, дигитална, енергийна. Словения и България дават един изключително добър пример в тази насока. Това каза президентът Румен Радев по време на пресконференция след срещата си със словенския си колега Борут Пахор, коментирайки откритата вчера директна авиолиния София – Любляна. Държавният глава Румен подчерта, че директната въздушна връзка между двете столици ще даде нов тласък в туризма, което, според него, е важна предпоставка за развитието на икономическите отношения между двете страни. „Споделихме важни моменти от нашите двустранни отношения. За нас е от съществена важност опитът на Република Словения в постигането на един от най-високите темпове на икономически ръст в ЕС, в осигуряването на висок стандарт и качество на живот на словенските граждани”, подчерта държавният глава. Президентът Радев припомни, че миналата година страната ни е отбелязала 25 години от установяването на двустранните дипломатически отношения между България и Словения. „България и Словения са не само партньори и съюзници в рамките на НАТО и ЕС, ние споделяме сходен исторически опит и традиции. С президента Пахор се обединихме от мнението, че между нашите две страни съществува регулярен и пълноценен политически диалог на различни нива. Той е добрата предпоставка за развитието на нашите отношения във всички останали области – икономика, образование, култура, туризъм и инвестиции. Нашите културни и образователни връзки са солидна основа на нашите отношения”, подчерта президентът Румен Радев.  „България и Словения са от двете страни на крехкия региона, наречен Западни Балкани. Много е важно от тези две страни да има държави, които допринасят за стабилността и сигурността на региона, както и да дават личен пример в положителното развитие на своите двустранни отношения”, допълни още той.  Президентът Румен Радев подчерта, че на срещата между двамата е обсъдено и евентуалното членството ни в Шенген, за котето страната ни получава подкрепа от Словения", "date": "2018.03.26", "title": "Румен Радев: България и Словения са не само партньори и съюзници в рамките на НАТО и ЕС"}
{"url": "http://www.faktor.bg/bg/articles/novini/svyat/afp-boyko-borisov-ochakva-mnogo-trudna-sreshta-s-erdogan", "text": "Турският президент Реджеп Тайип Ердоган ще се срещне във Варна с председателя на Европейската комисия Жан-Клод Юнкер и с председателя на Европейския съвет Доналд Туск, както и с българския министър-председател Бойко Борисов. Очаква се срещата им да е бурна, но при нея да се опитат да разрешат проблемите, затъмняващи отношенията им, предава AFP. Сред темите, които ще бъдат обсъдени са начинът, по който Турция се е справила с последствията от опита за преврат от лятото на 2016 г., турските искания за визова либерализация и отношенията в Егейско и в Източно Средиземно море.  Българският министър-председател Бойко Борисов, чиято страна е поела ротационното председателство на Съвета на ЕС заяви, че очаква „много трудна среща“. Но и двете страни искат да засилят сътрудничеството в сигурността и икономическите отношения. „Срещата във Варна ще предостави площадка за подновяване на диалог между двете страни, дори и да няма истински пробив“, заяви Жана Джабур, професор по политически науки в Париж и автор на книга за турската външна политика.  Юнкер по-рано заяви, че „очаква със смесени чувства срещата на високо равнище заради различията между ЕС и Турция, които са много“. „Но ние ще имаме открит и искрен дебат с Ердоган“, допълни той. Турция се надява да получи визова либерализация за своите граждани в ЕС. „Турция смята това за приоритет“, заяви Джабур, но според нея „би било самозалъгване да се вярва, че ЕС ще предоставят на Турция отстъпки по въпроса“.", "date": "2018.03.26", "title": "AFP: Бойко Борисов очаква „много трудна среща“ с Ердоган"}
{"url": "http://www.faktor.bg/bg/articles/izprashtat-eksperti-pri-izmirashtoto-stado-kone", "text": "Българската агенция по безопасност на храните изпрати екип от експерти в Осоговската планина, където измира стадо коне, съобщиха оттам за Канал 3.  Сутринта за мястото са заминали трима ветеринари на БАБХ, уточниха от агенцията. Експертите ще направят проверка и дали в близост има животновъден обект, какъвто би трябвало да е налице, когато се отглеждат животни.  Резултати от проверката се очакват по-късно днес. Собственикът Петър Пищалов пък твърди, че това са каракачански коне, а не някакви играчки, които били пригодени да живеят в тези условия. Фермерът получава субсидия за отглеждането им, но се оплаква, че тя не стигала за нищо. Той знаел от декември, че конете му са изчезнали и се оправдава, че ги е търсил дни наред, но не ги е открил. Сигналът за бедстващите животни е подаден още вчера на БАБХ от доброволци от Кюстендил, които се натъкнаха на покъртителна гледка от зарязани и умиращи животни насред снега, на поне 1500 метра височина. Стадото е наброявало поне 100 животни, но повечето вече са измрели от глад и изтощение. Гняв и сълзи предизвикаха снимките на доброволците в социалната мрежа, особено историята на една все още жива кобилка, родила мъртво конче. Животното е било толкова изтощено, че не е могло да се възпротиви на гарваните, когато са изкълвали едното му око.", "date": "2018.03.26", "title": "Изпращат експерти при измиращото стадо коне"}
{"url": "http://www.faktor.bg/bg/articles/novini/balgariya/ekspert-tova-koeto-evropa-bi-otkazala-na-turtsiya-putin-shte-go-dade", "text": "Европейският съюз отива на срещата с Турция във Варна с твърда позиция по отношение на Анкара. От друга страна, \"морковът\", който Съюзът би могъл да ѝ даде, е сумата от 1 млрд. евро по споразумението за бежанците от 2016 година, която Турция очаква с нетърпение. Мнението е на френския експерт по геополитически въпроси и международни отношения Мишел Льомьо. В интервю за \"Хоризонт\" и предаването \"Преди всички\" той заяви, че е възможно турският президент да вдигне залога за бежанците, а по думите му, европейците нямат избор и ще трябва да платят на Турция това, което поиска. Тук е шансът на Европейския съюз - да плати на Турция, за да пази неговите граници. Това е и възможност за Ердоган, който би могъл да измъкне още няколко стотин милиона евро \"Турция се позиционира като търговец на килими. Това е част от традицията на турската икономика, но всъщност тя продава на Европа сигурността по нейните граници. През 2015-а и 2016-а близо 800 хиляди имигранти прекосиха Турция и влязоха в Европа. Откакто споразумението през 2016 година е в сила, са влезли само 30 хиляди. За Европа е ясно, че трябва да поддържа добри отношения с Турция. Този един милиард, който трябва да ѝ осигурим според споразумението, е добре дошъл за Ердоган. Позволявам си да предвидя, че сумата ще е по-голяма - милиард и 100 милиона. Просто турците ще завишат сметката\", казва Мишел Льомьо. Запитан дали по този начин Европа отстъпва, френският експерт отбеляза, че това е маневра: \"Европа остава твърда по отношение на достъпа на Кипър и Гърция до газа в Средиземно и Егейско море, като показва повече гъвкавост по отношение на имигрантите. Фактурата от 3 милиарда, каквато е предвидена в споразумението от 2016 година, вероятно ще бъде по-висока - просто ще се даде бакшиш на Турция. Да, това е пазарлък. Турция ясно показа, че иска възнаграждение за опазването на границите. И не само пазарлък, става дума дори за шантаж в известен смисъл. Канцлерът Меркел бе на няколко визити в Турция, европейците приеха сделката през 2016-а. И тази сделка беше положителна за Европа, защото броят на имигрантите намаля значително. Така че Турция си свърши работата и Европа ще е по-благосклонна да спази ангажиментите си\", смята Мишел Льомьо Има граници, до които може да се простира търпението на Европа по отношение на кюрдите Позициите на различните европейски страни по отношение на кюрдите бяха много силни и също толкова солидарни през последните години, подчерта още Мишел Льомьо: \"Фактът, че Турция директно навлиза на сирийска територия, за да атакува кюрдските сепаратисти в Сирия, ни интересува и то пряко. Става дума за нарушаване на суверенитета на друга страна и на правата на кюрдите. Според мен, има граници, до които може да се простира търпението на Европа по отношение на кюрдите. Но истината е, че Ердоган също има нужда от Европа и не може да прекъсне връзките си с нея.\" Льомьо смята, че Турция не може да отиде по-далеч: \"Още повече, че Русия и по-точно Путин твърде много се приближи до Ердоган. Това, което Европа би отказала на Турция, Путин ще й го даде. Русия е притисната и дебне за най-малкия политически или икономически завой на Европа по отношение на Турция. И ако има такъв, тя ще се опита да се възползва от ситуацията, като се приближи икономически и военно до Турция. Да не забравяме също, че Турция е член на НАТО и всички евентуални манипулации от руска страна върху нея са трън в петата на европейските страни.\"", "date": "2018.03.26", "title": "Експерт: Това, което Европа би отказала на Турция, Путин ще ѝ го даде"}
{"url": "http://www.faktor.bg/bg/articles/novini/balgariya/radan-kanev-povedenieto-na-balgarskoto-pravitelstvo-e-zaplaha-za-natsionalnata-sigurnost", "text": "Зам.-председателят на ДСБ Радан Кънев коментира във \"Фейсбук\" ситуацията около идването на Ердоган във Варна за среща с лидерите на ЕС, кризите с Анкара и Москва. Ето какво написа, без редакторска намеса\": \"Поведението на българското правителство в кризите между ЕС и Турция и Русия вади България от консенсуса за общоевропейска политика по сигурността. И съответно представлява сериозна заплаха за ... българската национална сигурност.\"", "date": "2018.03.26", "title": "Радан Кънев:  Поведението на българското правителство е заплаха за националната сигурност"}
{"url": "http://www.faktor.bg/bg/articles/analizator-shte-bade-ogromen-uspeh-ako-vav-varna-ne-stane-skandal-mezhdu-es-i-erdogan", "text": "Огромен успех на срещата във Варна ще бъде да не се стигне до конфликт и тя да протече в спокоен тон. Около това мнение се обединиха журналистът Зорница Илиева и анализаторът Димитър Гърдев в интервю за предаването \"12+3\" kd ?K<.  \"Ако срещата протече в спокоен тон, дори и без резултати, то ще бъде отчетено като възможност да продължи диалогът с Турция в една по-ведра атмосфера, т.е. да се преодолеят тези негативи, които съществуват в момента\", каза Зорница Илиева. Тя отчете, че полза във вътрешен план от срещата ще има както българският премиер Бойко Борисов, така и президентът на Турция Реджеп Таип Ердоган: \"Не можем да отречем, че усилията на България да се осъществи тази среща бяха много настоятелни. Те имат и своето вътрешно измерение, което също не остана скрито от турските медии. В прав текст - част от турските вестници заявяват, че премиерът Бойко Борисов има полза във вътрешен план от организирането на тази среща. Впрочем и самият Ердоган има полза във вътрешен план, защото на него му предстоят много важни избори и той нахъсва не само своя електорат, но и увеличава електората си със слова като \"Ние няма да позволим честта на нацията да бъде поставена на карта\".  Според Зорница Илиева Ердоган успява добре да балансира в противоречията между Русия, САЩ и ЕС:  \"Тази среща се използва от Ердоган да внуши на собствения си народ, че той е на такова ниво, че разговаря с лидерите на ЕС, води телефонни разговори с Макрон, Путин, Тръмп. Т.е. тази стратегическа политика, която води Ердоган за балансиране и която се опитва да наложи – без Турция в Близкия изток, не може да бъде решен нито един конфликт, сега ще проличи на тази среща\".  Анализаторът Димитър Гърдев уточни, че президентът Ердоган е дошъл с доказателства, с видеозаписи и добре подготвена назидателна реч спрямо ЕС:  \"Според неговата версия Турция постоянно е назидавана, обиждана, интересите на Турция не се взимат предвид. Очакванията от тази среща първоначално бяха огромни, но бяха сведени до две – да се продължи диалогът между Турция и ЕС и да се препотвърди споразумението за бежанците и втория транш, който очаква Турция, а и ЕС очаква Турция да изпълнява стриктно поетите задължения. Според мен ще бъде огромен успех, ако не стане някой скандал\".  Според Гърдев е важно на срещата във Варна Евросъюзът да препотвърди получаването на втория транш за бежанците:  \"По отношение на траншовете за бежанците ЕС настояваше тези пари да ги получават организации, които да верифицират, че тези пари наистина са предназначени за бежанците, за образованието на децата, за здравеопазването. Турската държава настояваше да ги получи тя като бенефициент и тя да ги разпределя, но както виждаме в момента се водят военни операции и кой знае къде могат да отидат тези средства. Една от важните точки, която беше пропусната е, че президентът Ердоган трябва да даде обяснения за операцията в Сирия. Изглежда по някакъв начин като намеса, но в края на краищата Турция от една държава, която спираше бежанския поток, а с тези операции срещу кюрдите в Африн, говори се и за продължение към Северен Ирак, може да предизвика нова бежанска вълна, защото само от района на Африн, след като беше завладян, напуснаха 150 хиляди души. /…/ Най-вероятно наистина ще се препотвърди това споразумение за бежанците и от тази гледна точка това е едно добро начало, защото диалогът беше направо прекъснат\".", "date": "2018.03.26", "title": "Анализатори: Ще бъде огромен успех, ако във Варна не стане скандал между ЕС и Ердоган"}
{"url": "http://www.faktor.bg/bg/articles/polsha-i-baltiyskite-strani-privikaha-ruskite-poslanitsi", "text": "Руските посланици в Полша, Литва, Латвия и Естония бяха привикани във външните министерства на тези страни, предаде Ройтерс, позовавайки се на руски агенции. Причина за извикването на посланиците не се дава. Според прессекретарите на посолствата посланиците ще посетят министерствата в ранния следобед.", "date": "2018.03.26", "title": "Полша и балтийските страни привикаха руските посланици"}
{"url": "http://www.faktor.bg/bg/articles/radev-po-povod-odrinskata-epopeya", "text": "Разрушените домове и прекършените съдби на тракийските българи не успяха да изпепелят родовата памет и надеждата, че справедливостта някой ден ще възтържествува. Това каза държавният глава Румен Радев по време на тържествено поклонение по повод Деня на Тракия и отбелязването на 105 години от Одринската епопея в столицата,. \"Преди 105 години на днешния ден, камбаните на храма „Александър Невски\" възвестиха падането на Одрин. Тази славна военна победа бе триумф на българския национален дух, въплътен във войниците и командирите по бойните полета на Тракия. Но тази победа остана в хрониките. Последва я политическо поражение, довело до една от най-големите национални трагедии - преследването, изтреблението и разорението на тракийските българи\", заяви държавният глава. „В този славен ден на Тракия, мястото на всеки български държавник е тук, сред вас. Да поискаме прошка, да почетем жертвите, да ви чуем и заедно да отстояваме правата ви на български граждани\", заяви държавният глава и добави: \"Въпросът за дължимите обезщетения за имотите на тракийските бежанци е част от този ангажимент и той не може да бъде премълчаван от никакви съображения. Това е въпрос на справедливост и национално достойнство. Търсенето на решение за този казус не е анахронизъм, а е част от съвременния европейски прочит на историята. Това е в духа и практиката на днешната международна политика и българското общества\", каза още държавният глава Събитието се проведе пред паметника „Одринска епопея\" в градинката до църквата „Св. Николай Софийски\". В тържественото поклонение взеха участие още вицепремиерът Валери Симеонов, кметът на София Йорданка Фандъкова, лидерът на БСП Корнелия Нинова, лидерът на БСП-София Калоян Паргов, народни представители, общински съветници и десетки граждани.", "date": "2018.03.26", "title": "Радев: Не е анахронизъм въпросът за обезщетения за имотите на тракийските бежанци, а нов прочит на историята"}
{"url": "http://www.faktor.bg/bg/articles/t-donchev-informatsiyata-v-elektronen-i-digitalen-vid-generira-novi-riskove", "text": "Колкото по-голяма част от информацията се прехвърля в електронен и дигитален вид, това води до оптимизиране на ресурсите, увеличаване на темпото на работа, повече конкурентоспособност, по-ефективни администрации, но в същото време прави хората все по-зависими и генерира нови рискове. Това каза вицепремиерът Томислав Дончев на откриването на международната конференция \"Предизвикателства в киберсигурността\" (Cybersecurity Challeges Conference), която се провежда в зала 3 на НДК. Събитието е част от официалната програма на първото Българско председателство на Съвета на Европейския съюз. В конференцията участват над 150 делегати от правителствения сектор, частния бизнес и неправителствени организации от Европа, предаде БТА.       Томислав Дончев цитира думи на изследователя Алвин Тофлър, който преди четвърт век е твърдял, че в информационното общество, за разлика от индустриалното и предишните общества, няма да има конфликт за ресурсите, защото информационните ресурси могат да се споделят и ползват многократно от всички. Според Дончев това е вярно, но когато става дума за чувствителна информация и такава, с която може да се злоупотребява, тогава нещата стоят доста по-сложно.        Вицепремиерът счита, че трябва да се намерят най-правилните политики за по-добра информационна сигурност в сферата на защитата на личното пространство, защитата на държавната информацията и тази, която е важна за нормалния стокооборот. Според него проблемът е как да се намери правилният баланс. \"Аз мога да ескалирам до безкрай мерките за информационна сигурност, но това в един момент ще забави и ще затрудни нормалния търговски оборот\", добави вицепремиерът.", "date": "2018.03.26", "title": "Т. Дончев: Информацията в електронен и дигитален вид генерира нови рискове"}
{"url": "http://www.faktor.bg/bg/articles/novini/svyat/turski-politolog-krayno-vreme-e-es-da-pokazhe-cherven-karton-na-erdogan", "text": "\"Крайно време е Европейският съюз да покаже червен картон на Ердоган\", заяви пред БНР турският политолог Четин Гюрер, който е преследван заради политическите си убеждения и от 2 години живее в Германия.  Той коментира липсата на сериозна позиция на Европейския съюз относно нарушаването на демократичните права и свободи от страна на Анкара. \"Отмествайки поглед от това, което се случва в Турция, Европейският съюз индиректно подкрепя и окуражава Ердоган. Той подкопава устоите на турското общество и въпреки всички престъпления, които извършва режимът срещу опозицията и инакомислещите в Турция, Европейският съюз не намери начин да предприеме някакви мерки. Единственото, което чуваме от Брюксел е, че Европа е притеснена и загрижена. Питам се, няма ли друг израз в речника на Европейския съюз, освен \"загрижени сме\", коментира той.  \"Парите от Европа, предвидени за бежанците, не се харчат за тях, а се инвестират в други проекти. Ердоган ще отиде на срещата на върха ЕС - Турция във Варна, за да си \"изпроси\" остатъка от обещаните пари - тези 3 милиарда за него са изключително важни\", смята политологът. \"Във Варна Ердоган ще настоява да получи цялата сума по сделката за бежанците. Тук обаче е важно да се каже, че парите от Европа, предвидени за бежанците, не се харчат за тях, а се инвестират в други проекти. По данни на турското вътрешно министерство, до края на миналия месец едва 230 000 сирийски бежанци от общо 3,5 милиона в Турция са настанени в бежански центрове. Други 75 000 сирийски бежанци в Турция са бездомни\", твърди Гюрер.  \"Участието на Ердоган в срещата на върха е мотивирано от желанието му да получи легитимност за неговия авторитарен режим. Той иска да покаже на света, че се бори с тероризма, което разбира се, не отговаря на истината. Иска да демонстрира пред света, че се ръководи от демократичните ценности. На фона на военната операция в кюрдския анклав Африн и навлизането на турската армия на територията на Сирия, Ердоган има нужда от легитимация пред света. Защото в противен случай много лесно може да бъде обвинен, че с войната срещу кюрдите в Африн извършва престъпление срещу човечеството\", коментира той.  \"Преговорите за членство на Турция в ЕС трябва да бъдат прекратени\", смята политологът, който е на мнение, че едва след завръщането на Турция към демократично общество, преговорите могат да се възобновят.", "date": "2018.03.26", "title": "Турски политолог: Крайно време е ЕС да покаже червен картон на Ердоган"}
{"url": "http://www.faktor.bg/bg/articles/novini/svyat/time-putin-e-gotov-da-predade-donbas-pod-kontrola-na-vremenna-mezhdunarodna-administratsiya", "text": "Президентът на Русия Владимир Путин \"иска да изглежда миротворец\" и е готов да реши проблема с Донбас, пише американското списание Time. Според източници на изданието в руското Министерство на външните работи, Путин е готов да предаде Донбас под контрола на временна международна администрация.  Според източника на иданието, обаче, той \"не е готов на отстъпки за Крим\". Според Путин, населението на Крим било \"доволно\" от присъединяването на полуострова към Русиа и не е нужно да се променя каквото и да било.", "date": "2018.03.26", "title": "Time: Путин е готов да предаде Донбас под контрола на временна международна администрация"}
{"url": "http://www.faktor.bg/bg/articles/novini/balgariya/nfsb-veche-mesets-bpts-ne-otgovarya-na-priziva-ni-za-kanonizatsiya-na-levski", "text": "\"Измина месец, откакто НФСБ се обърна към Вас с горещата молба да бъде спешно разгледан въпросът с канонизацията като светец на йеродякон Игнатий, познат със светското си име Васил Иванов Кунчев и тачен в паметта на народа ни като Апостола на свободата Васил Левски. До този момент Светият Синод на БПЦ не е наченал процедура по канонизация, не е започнал предварително проучване по нея и не е отговорил официално на нашия призив. Отдаваме това на ангажираността на нашите архиереи и Негово Светейшество патриарх Неофит Български, включително около посещението на руския патриарх, затова си позволяваме смирено да ви напомним за нашата молба\", се казва в писмо на НФСБ изпратено до Светия синод на БПЦ. От писмото става ясно, че БПЦ не е дала никакъв отговор на писмо на партията, изпратено преди месец. \"Канонизацията се подкрепя от мнозинството миряни и много свещенослужители, защото Васил Левски жертва себе си в името на свободата на българите да изповядват нашата Православна Вяра свободно, без гонения, хули и поругание\", се казва още в писмото. От НФСБ припомнят, че Левски вече е възприет в народната памет като светец и че той не е напуснал манастира, \"за да се отдаде на светски удоволствия, а напротив - с аскетичния си живот е доказал връзката си с православната вяра\". От НФСБ искат и среща с партиарх Неофит, за да могат да изложат и допълнителни доводи за канонизацията.", "date": "2018.03.26", "title": "НФСБ: Вече месец БПЦ не отговаря на призива ни за канонизация на Левски"}
{"url": "http://www.faktor.bg/bg/articles/novini/balgariya/rusiya-potvardi-smartta-na-53-ma-dushi-pri-pozhara-v-kemerovo", "text": "Следственият комитет на Русия потвърди смъртта на 53-ма души при избухналия вчера пожар в търговски център в сибирския град Кемерово, предаде ТАСС, като цитира говорителката на федералното следствие Светлана Петренко.     По-рано за 53-ма загинали съобщи оперативният щаб по гасенето на пожара, напомня агенцията, цитирана от БТА.     В болниците на града се лекуват в момента 12 души от пострадалите, настанени там след пожара на четвъртия етаж на мола \"Зимна вишна\". Двама от тях са в тежко състояние, включително едно дете, докладваха днес здравните власти в  региона на Владимир Пучков, оглавяващ министерството на извънредните ситуации (МИС).     Още 30 пострадали са на амбулаторно лечение.     Лечението на тежко пострадалото дете налага екипите периодично да се консултират със специалисти от Москва, уточни директорът на регионалния Център за медицина на катастрофите Сергей Малиновски.     Комисията на Държавната дума по сигурността и борбата с корупцията ще обсъди причините за пожара с представители на МИС, прокуратурата и федералното следствие, съобщи днес за ТАСС първият зам.-председател на парламентарния орган Ернест Валеев. \"Незнайно защо не се правят изводи от по-раншните инциденти\", констатира той и обеща \"анализ защо не работят достатъчно контролните структури или пък проблемът е в друго нещо\".     Трагедията е сигнал за бизнеса и контролно-надзорните органи в Русия, посочи Николай Говорин, зам.-председател на парламентарната комисия по здравеопазването. \"В гонитба на печалба\" бизнесмените \"често (. . .) забравят за основното нещо - за сигурността на хората\", а нормите за сигурност трябва да бъдат приоритет, изтъкна той.     Очевидци вече информираха, че евакуацията от мола не е била организирана, както трябва, има данни за проблеми с оповестяването на посетителите за пожара, каза депутатът.     Най-важно сега е да бъдат подпомогнати семействата на загиналите и пострадалите, заяви днес председателят на Държавната дума Вячеслав Володин, който поднесе съболезнования във връзка с трагедията на опечалените роднини и близки.", "date": "2018.03.26", "title": "Русия потвърди смъртта на 53-ма души при пожара в Кемерово"}
{"url": "http://www.faktor.bg/bg/articles/novini/svyat/shte-ekstradira-li-germaniya-katalunskiya-lider-puchdemon", "text": "Очаква се властите на Шлезвиг-Холщайн да обявят днес дали арестуваният бивш каталунски премиер Карлес Пучдемон ще бъде преместен в ареста за лица, подлежащи на екстрадиция, пише британският в. \"Гардиън\", цитирайки Ралф Дьопер, заместник-прокурор на северната германска провинция.  Изданието припомня, че според европейските правила Германия има 60 дни да реши дали да го върне в Испания. Ако бъде признат за виновен по обвиненията за бунт и подстрекаване към размирици, повдигнати от испанския съд, сепаратисткият лидер може да получи присъда до 25 години затвор. Според германски медии арестът е бил резултат от схемата за споделяне на информация между испанското разузнаване и германската федерална полиция.  Мадрид отмени първоначалната международна заповед за арест, издадена през ноември миналата година, поради опасения, че Белгия няма да екстрадира Пучдемон, за да бъде съден по обвиненията в бунт и подстрекаване към размирици, които не са част от белгийското право, припомня британското издание.  Ако Брюксел беше екстрадирала само по обвинението в злоупотреба с обществени фондове, Испания нямаше да може да му предяви по-сериозните обвинения.  В петък Испания поднови заповедта за арест срещу Пучдемон и петима други сепаратистки лидери. Федералната репулпика обаче може да екстрадира заподозрени само ако престъплението е наказауемо според германския закон, който не включва престъпление като бунт или подстрекаване към размирици.  В германското право съществува престъплението държавна измяна, но то е дефинирано като използването на сила или заплаха със сила за подкопаване на конституционния ред. Едностранното обявяване на независимост в Каталуния беше напълно мирно, макар и забранено според испанските закони. Испанските власти биха могли да претендират, че е имало мълчалива заплаха със сила.  Арестът на Пучдемон в Германия въвлича голямата европейска страна в испанския вътрешен спор, отбелязва в. \"Ню Йорк таймс\".  Каталуния е обхваната от политически размирици след обявяването на независимостта през октомври, последвано от свалянето на регионалното правителство от централната власт. Заплахата от съдебно преследване на Пучдемон и неговите съюзници ги принуди да избягат в европейски страни и сега Европа е на път да се замеси още повече в конфликта.  Предстои да видим дали новата агресивна позиция на Испания ще отслаби или засили сепаратисткото движение, но в Каталуния ефектът от ареста незабавно стана ясен след сблъсъците по улиците на Барселона вчера. Подкрепящият сепаратистите председател на каталунския парламент Роже Торен призова за \"широк фронт\" в защита на индивидуалните и колективни права в Каталуния. След като не можа да попречи на сепаратистките каталунски партии да запазят мнозинството си на изборите за регионален парламент, испанското правителство насочи вниманието си към съдилищата.  Пучдемон обяви в началото на този месец, че се отказва от усилията си да бъде преизбран за президент на Каталуния. Той обаче продължи с усилията си за привличане на международна подкрепа за каузата на каталунските сепаратисти, посещавайки Финландия и Швейцария, за да присъства на конференции, отбелязва в. \"Ню Йорк таймс\", посочвайки, че Пучдемон получи подкрепа от сепаратистки политици в Европа, но не успя да се срещне с лидера на нито едно европейско правителство.  Въпреки това германският журналист и писател Томас Урбан написа във в. \"Зюддойче цайтунг\", че Пучдемон е успял да превърне каталунския конфликт в международен, което не е в интерес на Мадрид.  Освен това твърдата линия на централното испанско правителство рискува да обедини сепаратисткото движение, което преди броени дни не можеше да избере нов лидер, посочва той.  Арестуването на Пучдемон в Германия може да създаде политически проблеми и за германския канцлер Ангела Меркел, която встъпи в длъжност този месец, отбелязва в. \"Ню Йорк таймс\".", "date": "2018.03.26", "title": "Ще екстрадира ли Германия каталунския лидер Пучдемон?"}
{"url": "http://www.faktor.bg/bg/articles/novini/svyat/pornoaktrisa-tvardi-che-e-zaplashvana-za-da-malchi-za-vrazkata-si-s-tramp", "text": "Порнозвездата Сторми Даниълс заяви, че била заплашена, за да мълчи за връзката си с Доналд Тръмп. Актрисата, чието истинско име е Стефани Клифърд, заяви пред телевизия CBS, че заплахата била отправена през 2011 г. Сторми Даниълс твърди, че имала сексуална връзка с Доналд Тръмп през 2006 г. Наскоро стана известно, че дни преди президентските избори през 2016 г. адвокат на президента платил на порнозвездата 130 000 долара, за да мълчи. В началото на март порнозвездата заведе дело срещу президента, тъй като твърди, че никога не е подписвала споразумение да мълчи за интимна връзка между тях. Пред телевизия CBS тя разказа как е била заплашена. „Един мъж се приближи към мен и ми каза: „Остави Тръмп на мира. Забрави тази история”. След това той се наведе към дъщеря ми и каза: „Какво хубаво момиченце. Ще е много неприятно, ако се случи нещо на майка й”, разказа Сторми Даниълс.", "date": "2018.03.26", "title": "Порноактриса твърди, че е заплашвана, за да мълчи за връзката си с Тръмп"}
{"url": "http://www.faktor.bg/bg/articles/novini/balgariya/p-vodenski-erdogan-mnogo-ryadko-darzhi-smetka-za-sayuznicheskite-si-otnosheniya", "text": "\"Трудна среща ще бъде. Все пак е по-добре дипломация и разговори да се водят, отколкото да се говори само по медиите или, не дай си боже, да се стигне до горещи конфликти\", коментира пред бТВ бившият посланик Петър Воденски предстоящата среща ЕС-Турция. \"Въпросът с тракийските българи е поставян многократно. Групата за нерешените въпроси между България и Турция се е събрала за последно при Кристиан Вигенин като външен министър. Ние каним турската страна, тя отказва да се отзове на нашата покана за такива преговори\", обясни Воденски.   \"Съвсем ясно е, че Турция си защитава своите собствени интереси и много рядко държи сметка за съюзническите си отношения. Въпросът е всеки да говори от своята позиция\", каза още той.  По думите на Воденски, Ердоган си \"маркира територии\". \"Тези душевни граници, които той заяви – от Албания до Китай, не са само изявления в страни като Гърция, Кипър, Сирия\", каза Воденски. \"Не само за пред своите партньори, с които ще говори във Варна, но и във вътрешен план, защото му предстоят избори. Очевидно е, че ще опита да защити всички свои позиции – парите за това, че държи бежанците, за продължаване на преговорите за ЕС, за това, че европейските правителства и особено САЩ въоръжават кюрдите в Сирия\", коментира той.", "date": "2018.03.26", "title": "П. Воденски: Ердоган много рядко държи сметка за съюзническите си отношения"}
{"url": "http://www.faktor.bg/bg/articles/novini/balgariya/e-zaharieva-ot-sreshtata-es-turtsiya-balgariya-shte-specheli-sigurnost", "text": "\"От срещата ЕС-Турция България ще спечели сигурност. За нас е важно да продължи действието на споразумението ЕС-Турция за бежанците така, че да няма натиск по българската граница\", коментира пред бТВ министърът на външните работи Екатерина Захариева.  \"Фактът че срещата във Варна се коментира толкова широко в медиите означава, че българските граждани осъзнават колко е важна\", каза Захариева. \"По време на Съвета на външните министри всички колеги поздравиха България за тази среща и подчертаха колко е важна тя за нормализиране на диалога с Турция.  Въпреки обтегнатите отношения с Кипър, с Гърция, всички лидери са възложили голямо доврие на нашия премиер за това тази среща да даде тласък на нормализиране на диалога с Турция\", заяви министър Захариева.   \"Това е среща ЕС-Турция. Това не е двустранна среща. Аз съм убедена, че от БСП го знаят, но подвеждат българските граждани. Всеки път, когато нашият премиер има двустранни срещи, защитава интересите на България\", коментира тя въпроса за обезщетяването на тракийските българи. \"Аз искам да попитам БСП от 1992 година са били в управлението, имали са и президент, защо не са го решили\", отговори Захариева на обвиненията на БСП, че правителството не защитава българския интерес и добави, че всичко това са спекулации, които се опитват да изместят вниманието от успехите на българската външна политика.", "date": "2018.03.26", "title": "Е. Захариева: От срещата ЕС-Турция България ще спечели сигурност"}
{"url": "http://www.faktor.bg/bg/articles/novini/balgariya/ilhan-anday-erdogan-bi-nasochil-3-te-miliona-bezhantsi-kam-evropa-prez-gartsiya-a-ne-prez-balgariya", "text": "Драматизмът на политиците ни около срещата с Ердоган във Варна е в повече. Еуфорията на едните е в повече, властта пък развива твърде пресилени тези как сме твърде зависими от турския президент. Ако се търси добра новина, тя вече е факт, каквото и да стане.   Това заяви пред  „Здравей, България“ на Нова телевизия собственикът на сайта \"24 Родопи\" Илхан Андай в коментар за предстоящата тази вечер среща между председателите на институциите на ЕС, премиера Бойко Борисов и турския президент Реджеп Ердоган.  Ако сметките на Ердоган не излизат, той би играл ва банк с насочването на тези прословути 3 милиона бежанци към Европа, но ще го направи през Гърция, а не през България, смята той. Според Андай категорично с поемането на ангажимент за отпускане на 3 млрд. евро на Турция и вече изплащането на част от тях Европа, включително България, си плаща на Ердоган да не пуска бежанци към Стария континент. Журналистът добави и, че пиарите на БСП не са особено добри, след като се съсредоточават върху \"душевните граници\" на Ердоган, а не върху факта, че в същото изказване той говори за \"потиснати\" хора в Кърджалийско, наред и с други балкански държави. Можеше БСП да поиска от Борисов да пита Ердоган за това, добави Андай. С Турция трудно се преговаря,  коментира в студиото експертът по сигурността Йордан Божилов. По думите му Европа и Ердоган имат различни оценки и различен дневен ред. Според специалиста споразумението с Турция предвижда не само изплащане на „едни пари“, но и връщане на бежанци, които са влезли на европейска територия. „То е доста комплексно“, смята експертът. Йордан Божилов посочи, още, че тази среща ще покаже къде са допирните точни между Европа и Турция. „Те ще настояват да се отделят въпроси, по които те имат интерес. Европа вече е много по-подготвена на посрещане на бежанците“, смята експертът. Срещата във Варна е важна и с това, че се намира консенсус между различни държави по обща политика, смята Божилов.", "date": "2018.03.26", "title": "Илхан Андай: Ердоган би насочил 3-те милиона бежанци към Европа през Гърция, а не през България"}
{"url": "http://www.faktor.bg/bg/articles/novini/balgariya/drakonovskite-merki-za-sigurnost-vav-varna-zaradi-sreshtata-es-erdogan", "text": "Драконовските мерки за сигурност заради пристигането на европейските лидери и турския президент започват още от летището във Варна, предаде Нова телевизия. По-късно около обед ще започне най-видимата подготовка за това, което ще се случи в морската столица. А неофициалната подготовка за срещата е започнала още преди десет дни. По информация на NOVA от толкова време във Варна има хора от турските тайни служби, които работят с българските си колеги, за да гарантират безопасността на Ердоган. Първо в морската ни столица ще пристигне Доналд Туск, а по-късно и Жан-Клод Юнкер. Последен ще пристигне турският президент Ердоган. Той ще пристигне у нас с антураж, пътуващ в два самолета, включващ охрана и дори личен готвач, който да проверява храната му. Очаква се трасетата, по които ще минат гостите до резиденция Евксиноград, да станат ясни в последния момент. От МВР уверяват, че са взети всички мерки за сигурност, но не искат да съобщават точния маршрут. Властите уверяват, че шофьорите няма да бъдат подложени на крайни ситуации. Пропускателният режим ще бъде такъв, че да се осигуря нормална проходимост в града. От ранния следобед се очаква да има патрулни коли, полицаи и регулировчици на основните кръстовища във Варна. Служители на МВР са командировани от цялата страна в морската столица, за да гарантират сигурността. Освен това се готвят и два протеста. Единия е на партия „Възраждане” на площад „Независимост” от 12:00. Освен това „Да, България” и ДСБ организират флашмоб пред катедралата от 12:30, за да изразят позиция срещу реакцията и поведението на Бойко Борисов спрямо турския президент и неговата политика.", "date": "2018.03.26", "title": "Драконовските мерки за сигурност във Варна заради срещата ЕС-Ердоган"}
{"url": "http://www.faktor.bg/bg/articles/novini/svyat/bloomberg-tramp-se-gotvi-da-izgoni-desetki-ruski-diplomatgi-svarzani-s-shpionazh", "text": "Американският президент Доналд Тръмп планира да екстрадира руски дипломаети заради отравянето на Сергей Скрипал на британска територия, съобщава Bloomberg като се позовава на два анонимни източника.  В публикацията на Bloomberg се твърди, че \"президентът Доналд Тръмп се готви да изгони десетки руски дипломати от САЩ\". Източниците на медията обаче са заявили, че \"Тръмп е готов да действа, но преди да предприеме каквото и да били, иска да е убеден, че европейските съюзници ще предприемат същите стъпки спрямо Русия\". Според Reuters президентът все още обмисля подобна стъпка., а действията на Тръмп в много голяма степен ще зависи от това, как ще постъпят най-големите европейски страни.  От своя страна телевизия CNN съобщи, че решението за изгонването на руски дипломати е подкрепена от Съвета за национална сигурност, а британският The Times твърди, че 20 европейски страни са готови да направят същото. Според британският вестник, \"дипломати, свързани с шпионските мрежи на Москва\", ще бъдат изгонени от Франция, Германия, Полша, Ирландия, Холандия, Естония, Литва, Латвия, Чехия, Дания и още 10 държави.", "date": "2018.03.26", "title": "Bloomberg: Тръмп се готви да изгони десетки руски дипломати, свързани с шпионаж"}
{"url": "http://www.faktor.bg/bg/articles/novini/svyat/arestuvaha-lyav-frenski-politik-praznuva-smartta-na-zaginaliya-politsay", "text": "Арестуваха ляв френски политик заради пост в Twitter, съобщи AFP. Полицията във Франция е задържала Стефан Поусие в дома му, заради това, че в социалната мрежа политикът заявил, че ще празнува смъртта на загиналия полицай. Припомняме, загубилият живота си полицаи, беше приет като герой, след като зае мястото на заложници в супермаркет и бе убит от джихадистите. \"Когато е убит полицай си мисля за приятеля ми Реми Фрайс. И този път беше полковник, чудесно, това означава един гласуващ за Макрон по-малко\", написа Поусие.  Той визира убитият с граната от полицията природозащитник през 2014 година. Реми Фрайс протестираше в защита на местен язовир, когато стана жертва на гранатата. Присъдата, която заплашва Поусие за тези постове в мрежата е до седем години затвор и глоба от 100 хиляди евро", "date": "2018.03.26", "title": "Арестуваха ляв френски политик, празнува смъртта на загиналия полицай"}
{"url": "http://www.faktor.bg/bg/articles/novini/balgariya/l-pavlova-osnovna-zadacha-na-sreshtata-es-turtsiya-e-vazstanovyavaneto-na-dialoga-i-doverieto", "text": "\"Основната задача на тази лидерска среща е възстановяването на диалога и доверието между лидерите в Европа - между ЕС и Турция\", коментира пред БНТ министърът на българското европредседателство Лиляна Павлова. По думите ѝ, фокусът безспорно са сигурността и бежанците. \"Изпълнението на споразумението за тяхната интеграция, изпълнението ангажиментите на двете страни и най-вече на Турция интеграцията и оставането в тяхната страна, а от своя страна ангажиментът, който европейските лидери поеха е осигуряването на финансовия ресурс в тази посока\", каза още Павлова. \"Темата за финансирането е безспорна, защото е ясен ангажиментът, който европейските лидери поеха в осигуряването на този ресурс. Първият транш от 3 млрд. е факт. Има необходимост от изясняване каква сума е договаряне, дейност и обхват, но проектите са в изпълнение по отношение на първия транш. За втория е обсъдено, той се разделя на два компонента - хуманитарна и нехуманитарна помощ. Хуманитарната е пряко насочена за бежанците. Това не са средства,която се дава на Турция, а за подкрепа на бежанците чрез Турция\", заяви тя. Павлова уточни, че нехуманитарната помощ касае мерки, дейности , инфраструктура, свързани с образование и здравеопазване.  \"Още когато се договаряше днешната среща, когато получихме мандат, това беше едно голямо усилие и предизвикателство, но се радвам, че получихме мандат за тази среща на лидерите на най-високо ниво тук във Варна. Това е много важна стъпка, защото тя е от интерес както за България, така и за Европа. За нас е изключително важно този диалог, добрият диалог, добросъседските отношения, които има между България и Турция, да бъде пренесен по един много добър начин в отношенията ЕС - Турция. Диалог, който видимо беше затруднен. Надявам се , че днес поставяме условията, създаваме една рамка този диалог да бъде възобновен, възстановен и нормализиран. Освен за България, това е важно и за Европа\", коментира Павлова.", "date": "2018.03.26", "title": "Л. Павлова: Основна задача на срещата ЕС-Турция е възстановяването на диалога и доверието"}
{"url": "http://www.faktor.bg/bg/articles/novini/balgariya/nyuz-in-erdogan-vav-varna-sas-svirepi-namereniya", "text": "\"Ердоган във Варна със свирепи намерения\", под това заглавие Нюз.ин коментира, че турският президент, който днес идва във Варна за среща с ЕС, бил решен \"да опъне още повече въжето с Брюксел\", предаде БТА.     Изданието припомня, че ден преди срещата във Варна Ердоган е отправил ново строго послание към Запада, като в своя реч е казал, че \"няма да приема уроци от Запада, допълвайки, че \"никой няма право да си играе с гордостта и достойнството на турците\", според телевизия Скай.      Очакванията са, че от тактическа гледна точка във Варна Ердоган няма да отстъпи от провокативното си поведение и че възнамерява да използва суров език, за да отговори на критиките на ЕС.      От своя страна, ЕС се опитва да запази открити каналите за диалог с Анкара, знаейки все пак за трудностите, които биха съпътствали разговорите на Брюксел с Анкара.     Нюз.ин цитира председателя на Европейския съвет Доналд Туск, който казал, че срещата във Варна \"няма да е лесна\", след като Турция бе порицана от европейските лидери заради \"нейните незаконни действия\" спрямо Гърция и Кипър.      В. \"Прото тема\" пише, че днес във Варна ще се състои евро-турска среща на върха и че тя се свиква в най-лошата фаза досега на отношенията между ЕС и Турция, както и на отношенията между Атина и Анкара. Изданието смята, че на срещата ще бъдат обсъждани всички теми, разделящи в момента двете страни, но подчертава, че никой не може да предвиди какъв ще е резултатът от нея.      Поведението от последните дни на Ердоган не буди оптимизъм в Брюксел и Атина. Неговите последни изявления за \"Велика Турция\" предизвикаха огромно недоумение в Атина затова накъде върви \"султанът\" и как трябва да се подхожда към него в този критичен момент.        Изданието преценява, че в отговор на Ердоган гръцкият военен министър Панос Каменос в известна степен е надминал строгия тон, поддържан от правителството, като по случай националния празник на Гърция казал, че \"който се осмели да оспори националния й суверенитет ще бъде смазан\".                                 В публикацията се отделя място и на казаното от председателя на Европейската комисия Жан-Клод Юнкер, че идва на тази среща със \"смесени чувства\" и че \"нарастват основните източници на напрежение между Турция и ЕС\". Все пак Юнкер изказва надежда, че на тази среща би могло да се очаква да бъде постигнато \"повече сътрудничество\".      В. \"Катимерини\" преценява, че срещата във Варна е \"трудно уравнение за европейците\" и че на нея ще бъде разисквано актуализирането на споразумението между ЕС и Турция за бежанците, подписано през март 2016 г. Всекидневникът припомня, че ЕС вече е поел ангажимент да предостави още 3 млрд. евро за огромните нужди, пред които са изправени около три милиона бежанци, намиращи се в Турция, в замяна на това миграционните потоци от тази страна към източната част на Егейско море да спаднат.      \"Самият факт, че срещата във Варна става с толкова малко участници, дава възможност за споразумение или за големи напрежения\", казал европейски дипломат.      В. \"Вима\" посочва, че Ердоган идва във Варна с претенции и намерения по отношение на кипърската икономическа зона и че вероятно ще се опита да осигури \"подаръци\" от Европейския съюз.", "date": "2018.03.26", "title": "Нюз.ин: Ердоган във Варна със свирепи намерения"}
{"url": "http://www.faktor.bg/bg/articles/sasht-ne-se-strahuvame-ot-targovska-voyna-s-kitay", "text": "Министъра на финансите на САЩ заяви, че въпреки заплахите за отговор от Китай срещу наложените тарифи върху стоките от него, президентът на САЩ Доналд Тръмп няма планове да отстъпи и не се притеснява от възможността за търговска война, предава Reuters, цитирана от \"Фокус\".  „Ще наложим тарифите. Работим над това. Не се страхуваме от търговска война, както каза президентът, но тя не е наша цел“, заяви финансовият министър  Стивън Мнучин. Той допълни, че САЩ ще могат да постигнат споразумение с Китай по някои въпрос, но допълни, че митата няма да бъдат отменени „докато не получил приемливо споразумение, под което президентът да постави подписа си“. Китай по-рано призова САЩ да „се отдръпнат от ръба“ и заплаши, че в противен случай ще отговори, нанасяйки мита върху вноса на американска земеделска продукция.", "date": "2018.03.26", "title": "САЩ: Не се страхуваме от търговска война с Китай"}
{"url": "http://www.faktor.bg/bg/articles/rumyana-bachvarova-nelepo-e-bsp-da-se-opitva-da-vkara-natsionalni-temi-na-sreshtata-evropeyskite-lideri-s-erdogan-vav-varna", "text": "Нелепо е БСП да се опитва да вкара национални теми за дискусия в този важен европейски контекст. Става въпрос за неразбиране или политическо подвеждане на публиката в страната ни.   Такива теми не могат да бъдат поставяни. Това трябва да е ясно на БСП. Да се поставят в този ултимативен тон е некоректно и нелепо. Това заяви шефката на кабинета на премиера Румяна Бъчварова пред Нова телевизия в коментар на идеите ва КСорнелия Нинова за поставянето пред Ердоган на въпроса за обезщетенията на тракийските българи на предстоящата довечера среща между лидерите на ЕС и Турция при домакинството на Бойко Борисов. Диалогът довечера ще се води от европейските институции. Представете си колко нелепо ли изглеждало България да извади на масата една национална тема.  Темата за обезщетенията на тракийските бежанци стои за разглеждане от времето, когато БСП имаше правителство и вече е поставена на обсъждане в работните групи. Но на такава среща такива теми не могат да бъдат поставяни, категорична бе Бъчварова по повод декларацията на БСП. Тя определи тонът на червените като неуместен в настоящата ситуация. Нелепо ще е България да извади на масата при такава среща една национална тема, която може да се реши в двустранна среща, а не пред лидерите на Европа, коментира тя. \"Нашата задача е да успеем да възстановим диалога между основните фактори в ЕС и Турция. Тук не става въпрос за това как се чувства България - тя за първи път има толкова значима роля в европейската политика\", допълни тя. Ако се възстанови диалогът на европейско ниво, резултатите за всички европейски страни ще е също толкова добър, колкото за нас, обясни шефката на премиерския кабинет. По повод заканата на Ердоган, че Турция няма да отстъпи от исканията си, Бъчварова обясни, че от Брюксел не отричат възможността предвидените суми от два транша от по 3 милиарда да бъдат изплатени възможно най-скоро. Тя приемала изявлението на Ердоган по-скоро като послание към турската публика. Фактът, че всички тези страни се съгласили на тази среща означавал, че инициативата на председателството ни да потърси възстановяване на диалога и подобряване на взаимоотношенията е важна. Много е важно да се запази добрият тон и да се установи взаимно разбиране, каквото към момента не съществува, обясни Бъчварова. Правителството работело отдавна за тази среща, организацията била добра. От Брюксел ме увериха, че самото провеждане на срещата между ЕС и Турция във Варна е голям успех, каза тя.  Ако диалогът протече конструктивно, това ще е голям успех. Не очаквайте конкретни споразумения от тази среща, целите са сближаване на отношенията и един конструктивен диалог, заяви Бъчварова.  Мерките за сигурност във Варна днес са драконовски. МВР до последно ще пази в тайна трасетата, по които висшите гости ще бъдат превозени от летището до Евксиноград. Турският президент Ердоган ще пристигне с два самолета антураж, включително и готвач, и най-вероятно няма да остане да спи в България.", "date": "2018.03.26", "title": "Румяна Бъчварова: Нелепо е БСП да се опитва да вкара национални теми на срещата на европейските лидери с Ердоган"}
{"url": "http://www.faktor.bg/bg/articles/gazeta-ru-sasedite-na-rusiya-se-otkazvat-ot-ruskiya-ezik-ne-iskat-da-go-chuvat", "text": "Съседите на Русия се отказват от руския език, даже не искат да го чуват, пише руското електронно издание “Газета.ru“. В Латвия е приет закон за постепенно преминаване на всички училища на латвийски език. Съгласно новите правила в началните училища не по-малко от половината предмети ще се преподават на латвийски език, а от седми до девети клас 80 процента от предметите трябва да се изучават на местния език. След 10 клас може да се преподава само на латвийски език. Рускоезичното малцинство съставлява 34 процента от населението на Латвия. В Естония и Литва не е такъв строг режима на отхвърляне на руския език, но в Естония на няколко гимназии им е забранено да преподават на руски език.  В Казахстан е приет закон за преминаване към латинската азбука до 2025 година, а в Туркменистан, Узбекистан и Азербайджан отдавна пишат на латиница. В Украйна е забранено преподаването на руски език.", "date": "2018.03.26", "title": "“Газета.ru“: Съседите на Русия се отказват от руския език, не искат да го чуват"}
{"url": "http://www.faktor.bg/bg/articles/novini/balgariya/oblachno-i-dazhdovno-vreme-dnes-1", "text": "Ще има значителна облачност, с превалявания от дъжд, на повече места и по-значителни като количество в Източна България. Ще духа до умерен, в Източна България и силен юг-югоизточен вятър.  Температурите ще се повишат.  Минималните ще са между минус 1 и 4 градуса, по Черноморието 5-7 градуса, максималните от 5-6 градуса в северозападните райони до 14-15 градуса в Източна България и крайните югозападни райони.  Над планините ще има значителна облачност и ще превалява сняг, под 1400 м - дъжд и сняг. Ще духа силен, по билата до бурен югозападен вятър. Максималната температура на височина 1200 ще е около 6 градуса, на 2000 метра - около 0 градуса, съобщават от НИМХ - БАН.", "date": "2018.03.26", "title": "Облачно и дъждовно време днес"}
{"url": "http://www.faktor.bg/bg/articles/novini/svyat/pozhar-v-targovski-tsentar-v-rusiya-37-zaginali-60-v-neizvestnost", "text": "Броят на загиналите при пожара в търговски център в сибирския град Кемерово достигна 48 души. Досега се съобщаваше за 37 загинали, но са открити телата на още 11 човека,  предадоха световните агенции. Ранени са 42 души, а съдбата на 69, 40 от които деца, е неизвестна. От търговския център са евакуирани стотина души. В социалните мрежи се появиха видеоклипове, на които се вижда как посетители на търговския център скачат от прозорците с надеждата да се спасят от пламъците. По първоначални данни огънят е започнал на четвъртия етаж, след което бързо се е разпространил. Там се намирали кино салоните и властите се опасяват, че броят на загиналите може да се увеличи. Съобщава се, че в два от киносалоните покривът се е срутил. Към момента няма данни за причината за пожара. Търговският център е открит през 2013 г. На територията му с площ 23 хиляди квадрати метра има паркинг за 250 автомобила, магазини, зала за боулинг, детски център и кино.", "date": "2018.03.26", "title": "Пожар в търговски център в Русия, 48 загинали, 60 в неизвестност"}
{"url": "http://www.faktor.bg/bg/articles/novini/balgariya/liderite-na-es-se-sreshtat-s-erdogan-vav-varna-dnes", "text": "Тази вечер в резиденция Евксиноград край Варна ще се състои срещата ЕС-Турция.  В срещата ще участват председателите на Европейския съвет и на Европейската комисия Доналд Туск и Жан-Клод Юнкер, президентът на Турция Реджеп Ердоган и българският премиер Бойко Борисов.  Работната вечеря ще даде възможност за обсъждане на въпроси от взаимен интерес и последните събития в Турция, включително в областта на върховенството на закона и основните свободи, се посочва в съобщение на ЕС, цитирано от БТА.  Предвижда се събеседниците да обсъдят как отношенията ЕС-Турция могат да напреднат, на основата на взаимното уважение и общите интереси.  Последната среща ЕС-Турция се състоя на 25 май миналата година в Брюксел. Няколко месеца по-късно Европейският съвет обсъди отношенията с Анкара, като изрази решимост за сътрудничество в областта на миграцията. ЕК получи задачата да оцени необходимостта от ограничаване на предприсъединителните фондове за Турция.  Преди седмица комисията предложи споразумението за миграцията с турската страна да се запази и за него да бъдат осигурени още три милиарда евро. Тези средства са предвидени в помощ за подслоняването на 1,2 милиона сирийски бежанци.", "date": "2018.03.26", "title": "Лидерите на ЕС се срещат с Ердоган във Варна днес"}
{"url": "http://www.faktor.bg/bg/articles/novini/svyat/rumen-radev-shte-uchastva-v-otbelyazvaneto-na-105-godini-ot-odrinskata-epopeya", "text": "Държавният глава Румен Радев ще участва днес от 11.30 ч. в тържественото поклонение по повод Деня на Тракия и отбелязването на 105 години от Одринската епопея, съобщиха от прессекратариата на президента.      Церемонията ще се състои пред столичния паметник \"Одринска епопея\", в градинката до църквата \"Св. Николай Софийски\".", "date": "2018.03.26", "title": "Румен Радев ще участва в отбелязването на 105 години от Одринската епопея"}
{"url": "http://www.faktor.bg/bg/articles/novini/balgariya/andrey-kovachev-s-turtsiya-sme-si-vzaimno-nuzhni", "text": "\"Ние сме съседи с Турция и трябва да имаме добри отношения с тази страна. Ние сме си взаимно нужни. Риториката между Европейския съюз и Турция миналата година беше катастрофа\", коментира пред бТВ евродепутатът от ЕНП/ГЕРБ Андрей Ковачев.  \"Големият проблем на Европа е, че на дело нямаме обща външна политика. Ако не сме лицемери, в нашата визия за Европа трябва да имаме силна външна политика и да не се ангажираме само с хуманитарна помощ\", каза още той.  \"Бежанците, които са на територията на Турция, трябва да останат на територията на Турция, докато приключи войната в Сирия и да участват във възстановяването на родината си\", заяви Ковачев.  По думите му за Македония ще бъде катастрофа, ако не се стигне до някакво решение за името й до края на май месец.  Той съобщи, че се водят преговори за признаване на българска общност в Косово, като в момента върви и подписка.", "date": "2018.03.26", "title": "Андрей Ковачев: С Турция сме си взаимно нужни"}
{"url": "http://www.faktor.bg/bg/articles/novini/svyat/feysbuk-sabirala-godini-nared-telefonni-nomera-i-kontakti-ot-ustroystva-s-android", "text": "След като социалната мрежа Фейсбук публикува вчера извинение в американски и британски вестници за скандала с британската консултанска фирма Кембридж Аналитика, уебсайтът Арс Текника (Ars Technica) съобщи, че потребители проверили какви данни са събирани за тях от Фейсбук и установили имена на контакти, телефонни номера и есемеси, събирани в продължение на две или повече години от устройства с Андроид, предаде Асошиейтед прес.  Фейсбук заяви, че информацията е складирана в обезопасени сървъри и е взимана само със знанието на потребители, които са се съгласили да дадат достъп до нея.  Говорителка на Фейсбук каза, че информацията не е споделяна с приятели или с външни приложения и се използва, \"за да се подобри общуването на хората във Фейсбук\", като им се помогне да се свързват с други хора.  Фейсбук обяви на уебсайта си, че никога не продава данните и не събира съдържанието на есемесите или разговорите.  Но говорителката не отговори на въпроса защо е необходимо да се събира информация за телефонни контакти и есемеси, добавя АП, цитирана от БТА.", "date": "2018.03.26", "title": "Фейсбук събирала години наред телефонни номера и контакти от устройства с Андроид"}
{"url": "http://www.faktor.bg/bg/articles/novini/balgariya/tundzha-kray-elhovo-e-pred-prelivane", "text": "Дунав се покачва до опасни нива край Силистра, а река Тунджа е пред преливане край Елхово.  Прогнозите на Агенцията за проучване и поддържане на реката прогнозата за началото на седмицата са за нови 15 сантиметра.  Нивото днес и утре може да достигне 712 сантиметра. Реката се е понижила около Ново село и Видин.  Спасителните служби в Силистра вече са разпратили писма до всички кметове на населените места, които се намират в близост до водата.  На този етап пряка опасност за населението няма. Междувременно река Тунджа е пред преливане край Елхово. До достигане на критичното ниво остават 20 сантиметра. Водоемът вече заля най-ниските части от града. Не се налага евакуиране на хора.  От кризисния щаб очакват постепенно понижение на речните води.", "date": "2018.03.26", "title": "Тунджа край Елхово е пред преливане"}
