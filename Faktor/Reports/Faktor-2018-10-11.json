{"url": "https://www.faktor.bg/bg/articles/depugat-v-prosvetlenie-dogan-si-ostava-natsionalno-bogatstvo-istoricheska-lichnost", "text": "От последващите събития около убийството на журналистката Виктория Маринова в Русе последва една агресия, за която ние от ДПС алармираме от дълго време. Ние винаги сме поставяли въпроса какво предизвиква тази агресия, кой направи тази агресия официален език в държавата. Тя се пренесе от политиката в детските градини, училищата, на пътя има толкова много случаи, при които шофьори се саморазправят. Самата среда стана агресивна и мисля, че политиците имат съществена роля в това. За съжаление езикът на омразата стана официален в управлението на държавата. Това обяви зам.-председателят на парламентарната група на ДПС Хамид Хамид в предаването „Денят на живо” по Канал 3, като така коментира и декларацията на Движението след убийството на журналистката Виктория Маринова в Русе. Според него и това е част от причините, заради които се разпространи лавинообразно новината за убийството на журналистката и още преди да са се изказали компетентните органи са се появили, че нейното убийство е заради професията ѝ, включително и от най-високо ниво от партньорите в Европейския съюз. Хамид взе отношение и към снимката на Мустафа Карадайъ, Ахмед Доган и американския посланик Ерик Рубин. „През всичките тези години срещу ДПС беше използвана компроматна война за очерняне и сатинизиране на партията, на председателя на партията, но ДПС винаги е била общественозначима партия и ще остане такава. Защото ДПС отстоява своите принципи и не взема конюнктурни решения в тясно партийна полза, а винаги в интерес на гражданите на България и това се оценява от световните сили. Тази снимка събуди такъв интерес заради присъствието на почетния председател на ДПС. Няма нищо странно в това. Въпреки че г-н Доган повече от 5-6 години не е в активната политика, той си остава национално богатство, историческа личност, както се изрази г-н Карадайъ, и неговото мнение се цени от посланиците на големите държави”, каза още Хамид Той коментира и новината от седмицата, свързана с друг депутат от ДПС – Делян Пеевски, който обяви, че се отказва от издателския си бизнес заради липса на решение на Комисията за защита на конкуренция за закупуването на „Телеграф Медиа”, и заяви, че ще прави фондация в защита на свободата на словото, доста безочливо. „Притеснително е, че толкова месеци, мисля, че 5, Комисията за защита на конкуренцията не може да се произнесе по не толкова сложна сделка. По далеч по-сложни сделки Комисията се е произнасяла в много по-кратък срок. А тук колегата Пеевски изрази своите притеснения, че решенията на Комисията се бавят с оглед неговата личност. Това наистина е притеснително. Отделно беше поддета огромна кампания да го очернят, да очернят изданията, които той издава и аз мисля, че това е в основата на неговото решение той да създаде фондация, която да се бори за свободата на словото и срещу фалшивите новини”, каза Хамид, като показа, че мисли всички ни за малоумни. По отношение на властта и протестите той коментира и продължаващото недоволство на родителите на деца с увреждания, които продължават да стоят с палатки пред парламента, въпреки че бе постигната договорка с правителството. „Имаше едно обещание за 150 милиона лева от премиера, но за първи път сме поставени в ситуация, при която протест не може да бъде потушен с даване на средства от бюджета. Виждате, че техните искания са по-различни. Те искат закон – те искат техните проблеми да се уредят веднъж завинаги, а не всяка ситуация да се решава с даване на пари на калпак. Така че не мисля, че тези протести се използват политически. Този въпрос трябва да бъде уреден. Бавят се законопроекти и излишно се политизират”, каза Хамид. „Кризите наистина станаха много, но наблюдаваме в последните месеци правителството и участниците в него да се занимават само със собственото си оцеляване. Когато даден политик се занимава само с това – кризите само задълбочават проблемите, а не ги решават. Това самооцеляване няма как да бъде факт. Краят на тази коалиция е неизбежен”, изтъкна депутатът по отношение на моментната ситуация в политическия живот на страната. Но бе категоричен, че ДПС не поставя условия за участие във властта и не желае това на всяка цена. „Ние казваме, че трябва да се формулира национално съгласие по няколко въпроса и България бързо да се изведе от тази криза. Говорим за ускорено развитие на България, говорим за догонващо развитие на България, защото този ръст, който всеки ден ни се хвърля в очите не е на базата на инвестиции, а е на база на нарастване на потреблението и той не открива работни места. И този ръст не е достатъчен България да догони европейските държави. Страната има нужда от увеличаване на инвестициите, защото те са достигнали 10-годишно дъно”, заяви Хамид Хамид. Наскоро ДПС актуализира управленската си програма, което наведе на мисълта, че партията може би се готви да управлява. „Политиката е динамична дейност и всяка партия, ако иска да бъде актуална, трябва през определен период да актуализира програмата си спрямо настоящите реалности. Иначе в програмата констатирахме ситуацията в държавата по сектори. Изнесохме доклади в отделните сектори и имаме предложения какво да се подобри. Виждаме спешна нужда от подобряване на инвестиционната среда, връщане на доверието на гражданите в институциите и завръщане на нормалността в комуникацията между институциите, което, както констатирахме, липсва. ДПС има ясна програма как това да стане. Това е нашето виждане за управлението на страната, но говорим за национално съгласие за управленска програма на държавата, което трябва да се постигне от всички партии. Това ще предложим и ние мислим, че това съгласие трябва да бъде постигнато преди избори”, каза народният представител, като обясни, че трябва да се изведат национални приоритети, които всички да следват. Днес бе приет на първо четене Закона за вероизповеданията, според който чужди държави вече няма да могат да финансират религиозни институции в България. „Доволни сме, че беше приет законопроекта, не сме доволни от темповете, с които се движеше, защото прекалено много се забави. И се надяваме до окончателното му приемане да не измине още толкова време. Този консенсус беше постигнат при президента на републиката на Консулстативен съвет по национална сигурност. Тогава всички политически лидери се обединиха около мнението, че държавата трябва да поеме нещата в свои ръце”, заяви народният представител. Във връзка с предстоящия вот на недоверие, който БСП ще внесе по тема здравеопазване Хамид коментира: „Здравеопазването е тема, по която може и трябва винаги да се иска вот на недоверие. Още първия вот срещу това правителство – ние от ДПС предложихме да е по тази тема. Така че това не е нова идея, но нас не озадачи, че една от идеите на този вот е, че той е за нещо, което все още не се  е сбъднало – за една идея за реформа на правителството. И това ще бъде прецедент, сигурно ще бъде първият вот, който се внася за идеи, а не за нещо реално”.", "date": "2018.10.11", "title": "Депутат в просветление:  Ахмед Доган остава национално богатство, историческа личност"}
{"url": "https://www.faktor.bg/bg/articles/hasan-ademov-1", "text": "Тази сфера е натоварена с огромен емоционален заряд. Нещата като че ли тръгват по естествения път. Това са първите стъпки. Няма закон, който с магическа пръчка да реши тези проблеми. Надеждата остава. Това заяви председателят на социалната комисия д-р Хасан Адемов в студиото на „Лице в лице“ по bTV. Думите му са по повод решението на Националния съвет за интеграция на хората с увреждания да подкрепи проекта на Закон за хората с увреждания. Наравно с това протестиращите майки на деца с увреждания спаха цяла нощ на палатки на жълтите павета. Според него интеграционните добавки досега бяха обвързани с т.нар. гарантиран минимален доход, който е в размер на 75 лв. Сега се обвързват с надбавките, които са 348 лева. Над 200 лева ще получават тези хора, които са с най-тежки увреждания. „Най-важният елемент от новата политика е, че тя ще е на базата на индивидуална оценка“, обясни д-р Адемов. Той посочи, че нов орган ще прави индивидуалната оценка. До структурирането на новата агенция това ще се извършва от подразделенията на дирекциите по социално подпомагане. „Преди два дни беше приет план за действие с мерки и процедури какво точно трябва да се приеме в социалната рамка.Това, което беше прието, е да се проведе съвет“, обясни председателят на социалната комисия, като заяви, че той вече е факт. В случая обаче става дума за два закона – този за личната помощ и за хората с увреждания. „Обхватът на този закон е за всички хора с увреждания. По действащото законодателство има финансов ресурс за политиките за хората с увреждания“, посочи той, като допълни, че парите са били увеличени. Според новите текстове хората с увреждания ще имат право на асистентска подкрепа от месец септември.", "date": "2018.10.11", "title": "Хасан Адемов: Нов орган ще прави индивидуалната оценка на хората с увреждания"}
{"url": "https://www.faktor.bg/bg/articles/novini/balgariya/prof-a-dimitrov-lazha-e-che-makedonskite-istoritsi-sa-iskali-izklyuchvane-na-samuil-ot-balgarskata-istoriya", "text": "\"Твърдението, че македонски историци са искали изключването на самуиловата държава да бъде изключена от историята на България\", заяви категорично проф. Ангел Димитров, председтел но българска страна на съвместната комисия по исторически и образователни въпроси. \"Ние не водим преговори, историческата наука не допуска компромиси, позициите не могат да се променят заради неции интерес. Разбира се, ние работим в политически контекс, но работата ни е усилие да се помогне да видим Македония като наш партньор, да създадем условия за по-близко разбиране между двата народа\", коментира той. Проф. Димитров заяви, че е липса на политическа култура да се пускат в публичното пространство непроверени факти, а дори откровени неистини. Той съобщи, че комисията предлага на двете правителства двете държави да честват зедно исторически годишнини, свързани с цар Самуил.", "date": "2018.10.11", "title": "Проф. А. Димитров: Лъжа е, че македонските историци са искали изключване на Самуил от българската история"}
{"url": "https://www.faktor.bg/bg/articles/novini/svyat/sastoyanieto-na-kosmonavtite-ot-soyuz-ne-e-savsem-dobro", "text": "Състоянието на космонавтите от авариралия кораб \"Союз МС-10\" \"не е съвсем добро\" и те възможно най-скоро ще бъдат превозени до Москва със специален полет, съобщи ТАСС.  Американският астронавт Ник Хейг и руският космонавт Алексей Овчинин бяха извадени от спасителите от кораба, кацнал аварийно в Казахстан след повреда в ракетата носител. \"Екипажът беше прегледан от лекари. Състоянието им не е съвсем добро\" - каза източник от космодрума Байконур. След като бъдат превозени до Москва, американецът Ник Хейг и руснакът Алексей Овчинин, ще бъдат откарани в Звездното градче. Аварията беше регистрирана в ракетата, с която беше изстрелян космическият кораб, две минути и 45 секунди след старта. За проблема със съвсем спокоен глас съобщи командирът Овчинин по време на излъчването на живо. \"Появи се проблем с двигателя няколко секунди след отделянето на първата степен на ракетата\" - казаха и коментаторите от НАСА, които също излъчваха пряко изстрелването. Автоматичните спасителни системи се задействаха веднага и корабът се спусна балистично на 20 км източно от Жезказган, съобщиха от Роскосмос. Екипажът на Международната космическа станция е информиран за аварията и ще промени работния си план. След аварията веднага е сформирана държавна комисия, която да разследва случилото се с ракетата носител \"Союз-ФГ\". Тя вече пристъпи към работа и изучава телеметричните данни, съобщи Дмитрий Рогозин, ръководител на Роскосмос.", "date": "2018.10.11", "title": "Състоянието на космонавтите от \"Союз\" \"не е съвсем добро\""}
{"url": "https://www.faktor.bg/bg/articles/novini/balgariya/48-ot-balgarite-predpochitat-zimnoto-chasovo-vreme", "text": "48% от българите предпочитат в България да се приеме като постоянно зимното часово време, а 32% искат лятното часово време да се въведе за постоянно у нас. Това показват данни от национално представително проучване на „Екзакта Рисърч Груп”. Проучването е взето в периода 28 септември - 5 октомври сред 1000 пълнолетни българи в 92 населени места. Една пета от интервюираните нямат мнение по въпроса. Най-често без мнение са младите българи на възраст под 30 години. От данните се вижда, че в обществените нагласи има известен превес позицията в подкрепа на зимното часово време като постоянно за страната ни. Привържениците на позицията зимното часово време да бъде постоянно у нас са по-често жени, хора на възраст над 59 години и жители на провинцията. В полза на избора на лятното часово време за постоянно се изказват по-често хора на възраст между 30 и 40 години, високообразовани респонденти и жители на столицата. Профилите на подкрепящите тези две позиции са показателни за това, че съществуват прагматични и рационални аргументи сред определени групи хора. Това предполага да се проведе широка и открита дискусия по въпроса, за да се стигне до оптимален избор. Така ще се даде шанс и на хората без мнение по темата да направят своя избор. Още повече, че въпросът кой вариант ще бъде предпочетен за страната ни не е предрешен.", "date": "2018.10.11", "title": "48% от българите предпочитат зимното часово време​"}
{"url": "https://www.faktor.bg/bg/articles/petar-moskov-ataka-e-kato-tsiganski-orkestar-sviri-za-tozi-koyto-plashta", "text": "Отговорът на сегашната безпътица е силна консервативна десница, защитаваща националния интерес, заяви бившият здравен министър и десен лидер д-р Петър Москов, който заяви  в студиото на „Още от деня“ на БНТ намерението си да направи нов политически проект. С кого е втори въпрос, важното е \"защо\": В момента водим отвлечени външнополитически разговори, права ли е Меркел или е прав Орбан, рушащи доверието в каквото и да било. Раздираме се на прави и криви около разговори за убийства,енергийни носители и всичко останало... Очевидно е нужен рестарт, заяви той. Подкрепям енергията и действията на вицепремиера Валери Симеонов, изненадващо каза Москов.. Не виждам никаква причина \"Обединените патриоти\" да бъдат нито разбивани, нито събирани, категоричен е политикът. \"Атака\" е като цигански оркестър, закаквото й платят, за това свири- от Миле Китич до Джо Кокър. В случая са им платили за това. Обикновено е фалшиво и винаги ешум, обяасни той Мисля, че това, което се предлага от управляващите в момента в здравеопазването е лош ход, декларация за отказ от държавна политика в сектора. Това заяви  д-р Петър Москов.  Повтори, че e нужна  „патриотична, консервативна десница“. Бившият здравен министър изтъкна, че подобна политическа програма за реформа в здравеопазването се прокарва в началото на мандата, а не по средата му. Той добави, че предложенията прехвърлят отговорността от държавата към частни фондове и пациенти.  По думите му, ако се приеме идеята за частни фондове, няма да има пряка връзка между внесените в тях пари и услугата, от която пациентите могат да се възползват - няма индивидуално натрупване по подобие на пенсионната система.  Вие плащате риска и осигуреността от риска да се разболеете в календарната година, за която сте си платили, коментира Москов.", "date": "2018.10.11", "title": "Петър Москов: \"Атака\"е като цигански оркестър, свири каквото платят"}
{"url": "https://www.faktor.bg/bg/articles/novini/balgariya/mashinist-skochi-ot-vlak-i-zagina", "text": "Движението на влакове по направлението София – Кулата е спряно заради трагичен инцидент.  Малко след 16.00 часа пом.-машинистът на влак, пътуващ по линия Кулата – София, е скочил от локомотива и е загинал на място.  Инцидентът е станал в тунел край благоевградското село Бело поле. Оказана е първа помощ на машиниста на композицията, който е колабирал. Следователи извършват оглед на мястото, а пътниците се извозват с автобуси.", "date": "2018.10.11", "title": "Машинист скочи от влак и загина"}
{"url": "https://www.faktor.bg/bg/articles/novini/svyat/egipetski-voenen-sad-izdade-17-smartni-prisadi-za-karvavi-atentati-v-tsarkvi", "text": "Египетски военен трибунал в Александрия осъди на смърт 17 души за атентати срещу църкви през 2016 и 2017 г., отнели живота на общо 74 души, съобщиха източници от съдебната власт и силите за сигурност, цитирани от Франс прес. Освен това, според същите източници, 19 души са осъдени на доживотен затвор, а 10 са получили присъди между 10 и 15 години зад решетките. Атентатите бяха извършени в Кайро през декември 2016 г. и в Танта и Александрия през април 2017 г. През април 2017 г. на Цветница в египетските градове Танта и Александрия бяха извършени атентати в християнски храмове. Тогава загинаха 45 души, а над 120 бяха ранени. След това в страната беше въведен режим на извънредно положение, който действа и досега, припомня ТАСС. Всички църкви и други места, свързани с религиозни култове, са под засилена полицейска охрана. На 11 декември 2016 г. мощен взрив проехтя в църквата \"Св. Петър\" на територията на коптския религиозен комплекс в столичния район Абасия. Жертва на нападението станаха 29 души, а около 50 пострадаха. На храма, построен в началото на миналия век над гробницата на министър-председателя на Египет Бутрос Гали паша, дядо бившия генерален секретар на ООН Бутрос Бутрос-Гали, бяха нанесени сериозни щети.", "date": "2018.10.11", "title": "Египетски военен съд издаде 17 смъртни присъди за кървави атентати в църкви"}
{"url": "https://www.faktor.bg/bg/articles/novini/svyat/stachka-na-arheolozite-zatvori-muzeite-v-gartsiya", "text": "Стачка на археолозите затвори всички музеи в Гърция днес. Те протестират срещу приватизацията на повече от 10 хиляди археологически паметника, които са прехвърлени на Агенцията по приватизация като гаранция за кредитиране. Гръцкото министерство на културата се оправда, че е допусната грешка, която ще бъде поправена. Все още обаче няма конкретни действия по защита на културното наследство, твърдят археолозите. А протестиращите заявиха иронично, че скоро може и Акрополът да бъде продаден.", "date": "2018.10.11", "title": "Стачка на археолозите затвори музеите в Гърция"}
{"url": "https://www.faktor.bg/bg/articles/novini/svyat/gritsak-besarabskata-narodna-rada-tryabvashe-da-bade-oglavena-ot-deystvasht-deputat-ot-parlamenta", "text": "По време на участието си в „Ukrainian week in London“ председателят на Службата за сигурност на Украйна Васил Грицак разказа, че действащ депутат на Върховната рада на Украйна е трябвало да стане лидер на т.нар. „Бесарабска народна рада“. Както предава Цензор.НЕТ, за което съобщава и телевизионният канал „Прямий“. „През април 2015 година бяхме принудени да вземем танкова група, специален отряд и следователи и през нощта да направим 700-километров поход от Краматорск до Одеса. За да може след това едновременно да извършим голям брой претърсвания, задържания, обезвреждания на взривни вещества. Беше планирано да се взриви моста в Днестърския лиман, а също така и над Днестър и да се обяви създаването на Бесарабска народа рада“ – съобщи Грицак. Той заяви, че лидер на „Бесарабската народна рада“ е трябвало да стане действащ депутат от Върховната рада на Украйна, който и до днес е депутат. „След взривяването на тези два моста Южна Бесарабия би останала откъсната от основната част на Украйна, а после от територията на Приднестровието трябваше да влязат така наречените зелени човечета. Там са разположени хиляди руски войници и офицери. Планираше се да се създаде Бесарабска народна рада и оттам да започне настъплението на „руската пролет“ в недрата на Молдова, Румъния. Ние осуетихме тези панове. Малко са тези, които знаят за това, но такава ни е работа“ – каза Грицак.", "date": "2018.10.11", "title": "Грицак: „Бесарабската народна рада“ трябваше да бъде оглавена от действащ депутат  от Парламента"}
{"url": "https://www.faktor.bg/bg/articles/spipaha-inspektor-ot-agentsiyata-po-hranite-darzhal-80-kg-marihuana-v-doma-si", "text": "Окръжната прокуратура в Шумен поема по компетентност досъдебно производство на Районната прокуратура, след като в частен дом в кв. „Дивдядово“ са открити 80 кг стебла и листа марихуана в процес на сушене. Открито е и количество суха маса. Собственикът на къщата, където се извършвал процесът на сушене, бил спрян за проверка на входа на квартала от полицейски служители от ОД на МВР в Шумен по сигнал. Тестван с техническо средства, показанията отчели, че мъжът управлява МПС след употреба на наркотични вещества. Така се стигнало до разплитане на случая. 32-годишният мъж, който е ветеринарен лекар и инспектор в Агенцията по храните, отвел полицейските служители в дома си. Разказал също, че е засадил и отглежда за собствена употреба марихуана в гориста местност край преславско село. Иззети са 15 растения марихуана, които впечатлили разследващите с размера си – около 3 метра. Предстои инспекторът от Агенцията по храните в Шумен, държал с цел разпространение и произвеждал марихуаната, да бъде привлечен като обвиняем от Окръжната прокуратура в Шумен. По досъдебното производство днес ще бъде дадена пресконференция от административния ръководител на ОП – Шумен, и директора на ОД на МВР, на която ще бъдат огласени подробности, съобщиха от пресцентъра на Апелативна прокуратура - Варна.", "date": "2018.10.11", "title": "Инспектор от Агенцията по храните шашна полицаите с 3-метрова марихуана  \"собствено производство\""}
{"url": "https://www.faktor.bg/bg/articles/neno-dimov-ne-iskam-balgariya-da-se-prevrashta-v-avtomorga-na-stariya-kontinent", "text": "Не можем да забраним вноса на стари коли. Но настояваме да се направи така, че да не могат да бъдат изнасяни такива от Западна Европа към България. Това заяви в ефира на Нова ТВ министърът на околната среда и водите Нено Димов. Той подчерта, че настояването да не се превръщаме в автоморга на Стария континент е получило подкрепата и на други държави, сред които Полша, Словакия, Литва, Латвия, Румъния, Унгария. От Брюксел поели ангажимент, че ще работят по въпроса през следващата година, а решение вероятно има през 2020 г. Димов коментира и въвеждането на по-високи данъци за старите автомобили. Той бе категоричен, че това е „инвестиция в здраве”, защото въпросните превозни средства са вторият най-сериозен замърсител на въздуха у нас. По-съществен бил проблемът само с битовото отопление на твърдо гориво. Подмяната на остарелите и вече опасни печки с нови можело да бъде най-евтиното или най-скъпото решение. Ако дадено домакинство живее на място с изградена газопреносна мрежа, то най-изгодният вариант бил да се присъедини към нея. Ако обаче е наложи построяване на цялата инфраструктура за газификация и електрификация, то така смяната на отоплението излизала доста скъпо, обясни Нено Димов. Екоминистърът бе категоричен, че неотговарящите на екоизискванията електроуреди и горива изобщо не трябва да стигат до пазара. И добави, че законът, забраняващ търговията с некачествени брикети се забавил, но се очаква да бъде приет от Министерския сувет още следващата седмица. Димов коментира и плановете за строителство на втори лифт в Банско, които бяха спрени, след като на първа инстанция съдът ги обяви за противоречащи на закона. България губи възможността да развива един цял отрасъл като планинския туризъм, а хората, които живеят в планинските райони, са сред най-бедните у нас, каза Димов и добави, че трябва да се търси балансът между икономическото развитие и опазването на околната среда, без да се саботира модернизацията на държавата.", "date": "2018.10.11", "title": "Нено Димов: Не искам България да се превръща в автоморга на Стария континент"}
{"url": "https://www.faktor.bg/bg/articles/yoko-ono-izdade-nova-versiya-na-pesenta-na-dzhon-lenan-imagine", "text": "Йоко Оно издаде нова версия на известната песен на Джон Ленън Imagine точно 47 години след като тя участва в създаването й, пише \"Гардиън\". Записът е част от новия албум на Оно, озаглавен Warzone. В него 85-годишната изпълнителка прави съвсем нов аранжимент, който започва в ембиънт тоналност, докато не се включва известният мотив на пиано. Доскоро песента бе подписвана единствено с името на Ленън, но Оно бе добавена като неин съавтор през 2017 г. Ленън признава, че тя допринася за написването на песента в интервю от 1980 г.: \"Много от нея - текстът и концепцията - дойдоха от Йоко. Но тогава бях по-голям егоист, малко по-мачо и някак пропуснах да спомена нейния принос. Но беше точно от \"Грейпфрут\", нейната книга.\" Подробно изследване на историята около създаването на известния първи самостоятелен албум на Джон Ленън от 1971 година се съдържа в книгата Imagine John Yoko, която излезе на английски език миналата година. Луксозното издание е съставено и курирано изцяло от Йоко Оно и съдържа непубликувани до този момент архивни кадри, ръчно писани бележки, както и спомени на близки и приятели. Албумът Warzone включва и други нови версии на песни, които Оно първоначално пише между 1970 и 2009 година. Оттогава насам тя се занимава основно с визуално и концептуално изкуство. През 2016 година представи първата си постоянна инсталация Skylanding. Mеждувременно дублира с гласа си и една от ролите във филма на Уес Андерсън от 2018 г. \"Островът на кучетата\" (Isle of Dogs), изпълнявайки учен на име Йоко Оно.", "date": "2018.10.11", "title": "Йоко Оно издаде нова версия на песента на Джон Ленън \"Imagine\""}
{"url": "https://www.faktor.bg/bg/articles/ogromen-som-uloviha-v-yazovir-bersin", "text": "Уникален късмет споходи преди ден двамата майстори шаранджии от Кюстендил- Веско Ангелков и Питър Ангелов, които се пребориха близо час, но успяха извадят гигантски сом от близкия до областния град язовир Берсин, който се простира на площ 400 дка и е дълбок 21 метра. Сомът- трофей е със забележителни размери за региона, тежи 74 кг и е дълъг 225 см, съобщава сайтът viara-news.com. Стари майстори на въдицата казват, че „Късметът веднъж сполетява рибаря“. Е, определено двамата приятели са го имали във вторник вечерта. Язовир Берсин е с площ от 400 декара, дълбок е 21 метра и е изграден през 1965г. С кристалната вода, уникална природа, разнообразни места за отдих и риболов на – пъстърва, шаран, сом, бяла риба, лин, клен, каракуда привлича много риболовци от цялата страна. „Рибата- трофей бе уловена снощи, около 19 часа. Някъде към 18 часа момчетата започнаха да го вадят и след час борба сомът бе на сушата. Почти през цялото време ги наблюдавах и после им помогнах. Веско освен майстор шаранджия е и запален сомаджия, и на него му дойде като бонус. Дали е най- големия в България, едва ли. Разбрах от колеги, че сме много далеч от такъв рекорд, а и аз не се боря за такова нещо. Относно това, че в нашия водоем се развъжда главно шаран ще кажа, че язовира е построен преди повече от 50 години, а до 1990г е бил развъдник, така че е съвсем нормално да има останали от това време големи риби. Освен това сомът е една от малкото риби, която си пази поколението. Мъжкият сом седи и пази хайвера, и за това е царя на сладководния басейн. След като преценихме с момчетата, че сома е добре го пуснахме обратно във водоема. Разбира се, погрижихме се за него така, както за трофейните шарани. Това което искам да си пожелая на себе си и водоема е да извадим един много хубав, прекрасен трофей от шаран. До сега е рекорда по изваден шаран от язовира е 21 кг“, каза арендаторът на язовира Иван Станчев. Станчев уточни, че Веско и Питър са боли на язовир Берсин за улов на шарани и са уловили сома с шаранджийски въдици и такъми, което никак не си е лесно. До момента с най- голям сом, ваден от язовира бе дело на д-р Станислав Кръстев от Кюстендил. Преди 2 години той извади 60- килограмов екземпляр с дължина на рибата е 2,1 м.", "date": "2018.10.11", "title": "Сом гигант уловиха в язовир Берсин"}
{"url": "https://www.faktor.bg/bg/articles/sport/dimitar-dimitrov-hero-neshtata-v-ludogorets-ne-sa-takiva-kakvito-izglezhdat", "text": "Бившият наставник на Лудогорец Димитър Димитров призна, че не е изненадан от случащото се при \"орлите\" в последните дни. В Разград се разделиха по взаимно съгласие с треньора Пауло Аутуори. С решение на Управителния съвет бе отстранен и спортният директор Методи Томанов.  \"Аз съм последният човек, който може да бъде изненадан от това, което се случи в клуба през последните дни. Нещата не са такива, каквито изглеждат острани, но хората няма как да знаят.  Навсякъде, където съм бил на 95 процента съм работил с футболисти, които аз съм селектирал в течение на времето, защото заварените играчи е ясно, че си остават. Но в Разград не бе така, въпреки че уговорките в началото бяха различни. Не се оплаквам от това - така съм приел, така съм работил. Явно колегата след мен е имал непреодолими различия с хората в спортния отдел над него\", заяви Херо пред \"Тема спорт\".  Според него Лудогорец си остава най-стойностният отбор в Първа лига. Димитров, който в момента води Иртиш, добави, че от последните трансфери по-малко от половината играчи са се наложили.", "date": "2018.10.11", "title": "Димитър Димитров-Херо: Нещата в Лудогорец не са такива, каквито изглеждат"}
{"url": "https://www.faktor.bg/bg/articles/sport/balgariya/tsska-spasi-emblemata-si-v-posledniya-moment", "text": "Емблемата на ЦСКА беше платена 30 минути преди крайни срок в 15:00 часа, след който на практика я губеше. Така желанието на привържениците е изпълнено. С плащането на активите на старото дружество, оттук нататък следва УЕФА да потвърди, че клубът на Гриша Ганчев е официален правоприемник на фалиралия ПФК ЦСКА АД.  Парите, които трябваше да бъдат платени от боса на \"червените\" са 8 милиона лева - това бе сумата, която бе заявена от фирма \"Ред Енимълс\" по време на търга в Кърджали миналата година.", "date": "2018.10.11", "title": "ЦСКА спаси емблемата си в последния момент"}
{"url": "https://www.faktor.bg/bg/articles/bivshoto-gadzhe-na-dzhastin-biybar-vleze-v-psihiatriya-sled-poslednata-im-razdyala", "text": "Селена Гомес се озова в психиатрична клиника. Емоционален срив е причината за хоспитализацията на певицата, съобщава TMZ. Според съобщения в медиите 26-годишната звезда е настанена в болница през септември. Гомес е била притеснен заради информация за намаляване на броя на левкоцитите в тялото й. В началото на октомври певицата отново беше хоспитализирана поради лоши резултати от кръвните тестове. Според близки до певицата, тя не е издържала психически след последната си и окончателна раздяла с голямата си любов Джъстин Бийбър, който се ожени за Хейли Болдуин. Журналистите твърдят, че Селена е поискала да напусне медицинската институция, но лекарите са отказали. Сега Гомес е прехвърлена в психиатрично отделение. Провежданото лечение от медицинското заведение е диалектическо поведенческа терапия. Селена страда от системен лупус еритематозус (системно автоимунно заболяване, което може да засегне всеки орган или система на тялото). През 2017 г. певицата претърпява бъбречна трансплантация. Оттогава внимателно следи здравето си. Селена Гомес е американска актриса и певица. От 2009 до 2012 тя участва в поп-рок групата „Selena Gomez & Тhe Scene“, но скоро започва соло кариера. Известни са нейните роли във филмите \"Монте Карло\", \"Друга история на Пепеляшка\" и \"Хана Монтана\".", "date": "2018.10.11", "title": "Бившото гадже на Джъстин Бийбър влезе в психиатрия след последната им раздяла"}
{"url": "https://www.faktor.bg/bg/articles/pisatel-v-obshtestvoto-zapochva-da-se-razviva-nyakakva-psihopatiya", "text": "Има репресия и рестрикция срещу нормалността, каза в предаването „Нещо повече“ на БНР писателят Недялко Славов. „В обществото започва да се развива някаква психопатия. Не случайно говоря за стокхолмския синдром, защото е присъщ на до около 8% от населението. Той се вкопчва в подобно желание за това лошата вест да бъде истина, за насилника – чрез него ние да си укрепваме егото. Това са болестни състояния и за съжаление те започват да стават правила“. Славов отбеляза, че има натрупано огромно недоволство у хората. Дълбоко във всичко има политика и съм отвратен от това, добави писателят.", "date": "2018.10.11", "title": "Писател: В обществото започва да се развива някаква психопатия"}
{"url": "https://www.faktor.bg/bg/articles/muravey-radev-1", "text": "\"Засега приходите и разходите към бюджета вървят добре. Очаквам дори да нямаме дефицит. Вероятно ще бъде по-малък икономическият растеж. Редица институции предвиждат забавяне на световния икономически растеж, тъй че и нас ще ни застигне\". Това заяви пред BGonAir бившият финансов министър Муравей Радев.  Президентът Румен Радев призова бюджетният излишък да се изхарчи прозрачно, но след обществено допитване. Според Радев това ще предизвика много нагорещен обществен дебат, който не знаем докъде ще стигне. По думите му, трябва да се внимава с подобни предложения, защото винаги става беля.  \"Трябва да се изтрие дефицитът, който е заложен в бюджета. А ако има излишък, то трябва да се похарчи за еднократен разход, а не за продължителни, като увеличението на заплатите. Вдигането на тавана на пенсиите го приветствам, защото то дава адекватна пенсия на този, който се е осигурявал по-добре и по-дълго време. Не приветствам вдигането на максималния праг на осигуряване. Това ще донесе утежнения върху бизнеса, а именно той създава икономиката. Да направиш такава стъпка и то без да попиташ бизнеса, далеч не е най-доброто\", подчерта Радев. Бившият финансов министър посочи още, че с поскъпването на газта се родиха митове.  \"Единият е, че цените на стоките хвърчат нагоре. Да, ама не. Ще се увеличи цената на парното и вероятно някои стоки, за които се харчи много газ. Но това увеличение ще бъде в рамките на 1-2%. Толкова малко увеличение може да бъде поето от печалбата на бизнеса. Доходите растат няколко пъти повече от разходите. Но забогатяването не се чувства, защото нашата стартова база е изключително ниска\", заключи Муравей Радев.", "date": "2018.10.11", "title": "Муравей Радев: Предложенията на президента за бюджетния излишък ще доведат до бели"}
{"url": "https://www.faktor.bg/bg/articles/shest-balgarski-banki-shte-preminat-proverka-ot-etsb", "text": "Европейската централна банка (ЕЦБ) е избрала шест български банки, които да преминат през преглед на качеството на активите в рамките на т.нар. задълбочена оценка на банковия сектор в България, съобщи \"Капитал\". Това е част от процедурата за влизане на страната в банковия съюз и валутния механизъм ERM II, като Франкфурт има право на преценка за обхвата на проверката. Според публикацията прегледът трябва да обхване трите най-големи финансови институции в страната, които след това ще минат автоматично под надзора на ЕЦБ. Така сигурните в шестицата са \"Уникредит Булбанк\", ДСК и \"ОББ\". В списъка вероятно е и четвъртата ПИБ, която премина аналогичния преглед на БНБ през 2016 г. с най-съществени корекции и предписания за попълване на капиталовите буфери. Новината беше разпространена от \"Медиапул\". \"Капитал\" я потвърди през свои източници, според които разходите за консултантите, които ще провеждат проверките по методологията на ЕЦБ без специални модификации за българските условия, няма да са за сметка на финансовите институции, а ще бъдат поети от Франкфурт.", "date": "2018.10.11", "title": "ЕЦБ избра шест български банки за проверка на активите"}
{"url": "https://www.faktor.bg/bg/articles/evakuiraha-20-dushi-v-krumovgrad-zaradi-pozhar-v-hotel", "text": "20 души бяха евакуирани заради пожар в хотел в Крумовград. Огънят е избухнал снощи след късо съединение в електрическата инсталация. Изгорели са два бойлера и кабели, нанесени са поражения и на около 20 квадратни метра стени.  Няма пострадали, съобщиха от полицията.  В загасяването на пожара са участвали трима огнеборци от службата в Крумовград, информира БНР.", "date": "2018.10.11", "title": "Евакуираха 20 души в Крумовград заради пожар в хотел"}
{"url": "https://www.faktor.bg/bg/articles/novini/balgariya/mariya-gabriel-se-sreshtna-s-balgarskite-izlozhiteli-na-nay-golemiya-v-sveta-panair-na-knigata-vav-frankfurt", "text": "Българският еврокомисар по цифровата икономика и общество Мария Габриел представи Европейската комисия на провеждащото се във Франкфурт 70-то юбилейно издание на международния Панаир на книгата-най-голямото и престижно книжно изложение в света, съобщиха от Представителството на ЕК в България. Тя откри ключовия дебат в рамките на панаира с повече от 100 представители на книжната индустрия, водещите теми в който бяха реформата на авторското право и използването на най-новите технологии в издаването на книги, разпространението и четенето. „Осигуряване на по-широк достъп на читателите до огромното творчество, което книгоиздаването предлага като най-голямата културна индустрия в Европа, трябва да остане наша водеща цел. Този сектор е изключително важен и за икономиката ни със стабилен оборот от 22 милиарда евро и 125 хиляди души заета работна ръка. Цифровите технологии предлагат неограничени възможности за още по-добър принос на сектора за създаването на все по-голямо съдържание за европейците и за културното многообразие на нашия континент. Реформата на авторското право, ставките за ДДС и работата за по-справедливи и надеждни отношения онлайн платформи-бизнес са конкретни мерки, с които Европейската комисия подкрепяме сектора. Най-важното условие да успеем е да работим заедно“, заяви комисар Мария Габриел при откриването на форума. Тя обърна специално внимание на най-новите технологични разработки и аспекти на цифровизацията на книгоиздаването, продажбата и четенето на книги, като наблегна на необходимостта от жизнеспособни системи за публикуване и продажба на електронни книги, които могат да бъдат истински конкуренти на неевропейски дистрибутори. Комисарят насърчи участниците да разгледат възможностите, предлагани от програми като Хоризонт 2020 и МЕДИА, които предоставят финансова помощ и безвъзмездни средства за медийния сектор. По време на обиколката на панаирните книжни щандове, българският еврокомисар проведе отделна среща само с българските изложители. Обсъдени бяха въпроси, свързани с предизвикателствата пред книгоиздаването, необходимостта от механизми за санкциониране на пиратството, трудностите при осъществяване на преводи от български на чужд език. Българските участници споделиха с Мария Габриел, че много добре се приемат от чужденците родните детски книги с илюстрации, което говори за високото ниво на професионализъм на българските илюстратори.", "date": "2018.10.11", "title": "Мария Габриел се срещна с българските изложители на най-големия в света Панаир на книгата във Франкфурт"}
{"url": "https://www.faktor.bg/bg/articles/putin-uhazhva-poslanika-ni-v-moskva-imate-nova-vazmozhnost-da-dostavyate-ruski-gaz-kam-evropa", "text": "Вашата страна има нова възможност да играе важна роля в доставките на руски газ към Европа, каза Владимир Путин на новия български посланик в Русия Атанас Кръстин, предаде РИА Новости. Днес в Кремъл се състоя тържествена церемония по връчването на акредитивните писма на главния български дипломатически представител в Москва. \"Ние преди няколко години не можахме да реализираме проекта проекта за газопровода \"Южен поток\". Сега обаче пред България има нови възможности да започне да играе важна роля в доставки на синьо гориво от нашата страна към ЕС\", каза още Путин.  Припомняме, че по-рано днес обаче от САЩ представиха план как да се ограничат доставките на гориво за ЕС от руска страна със закон \"За европейска сигурност и диверсификация в енергийния сектор. Той е насочен към противодействия на пагубното влияние на Русия и създаването на икономически възможности в САЩ и зад граница.", "date": "2018.10.11", "title": "Путин към посланика ни в Москва: България има нова възможност да доставя руски газ към Европа"}
{"url": "https://www.faktor.bg/bg/articles/novini/svyat/wp-nezavisimostta-na-ukrainskata-tsarkva-podkopava-strategiyata-na-putin-da-se-predstavya-za-glaven-zashtitnik-na-pravoslavieto", "text": "\"Автокефалията на Украинската църква ще отзнаменува поредният важен, симворилчен разрив с Русия\", пише днес  The Washington Post. \"Извинете патоса ми, но става дума действително за контрол на Русия над умовете и душата на украинския народ\", коментирал пред медията украинският депутат Виктор Еленски. \"Москва представя Украйна като агресор, а стремежът към автокефалия - като настъпление. Но за украинците това е отбрана\", казва и доцентът от катедрата по история на Уеслианския университет Виктория Смолкин. \"Публично руснаците спорят за юрисдикцията. Те твърдят, че въпроси като предоставяне на автокефалия трябва да се решават единогласно от всички православни църкви, а не от вселенски патриарх Вартоломей\", пише The Washington Post. \"Наблюдателите на събитията в православния свят коментират, че спорът има много по-дълбоки корени и причината за него е многовековната борба между Москва и Константинопол за първенство сред над 250 милиона православни християни по света, а също така и грандиозната стратегия на Путин,  призвана да обяви неговия режим за главен защитник на традиционните християнски ценности\" коментира Смолкин. \"Това действително подкопава тяхната пропаганда за ролята на Русия в света. Всичко това има реални геополитически последствия. Особено когато става дума за фигура като Путин, който успява да крие страданията на своя народ зад подобни демонстрации на сила\", смята директорът на Центъра за православни изследвания Джордж Демакопулос.", "date": "2018.10.11", "title": "WP: Независимостта на Украинската църква подкопава стратегията на Путин да се представя за главен защитник на православието"}
{"url": "https://www.faktor.bg/bg/articles/valeri-simeonov-1-14", "text": "\"Българската полиция е по-бърза от немската\". Това констатира пред журналисти в Казанлък Валери Симеонов, който участва в Национална среща на тема \"Обществен ред и сигурност\". Вицепремиерът е доволен от работата на МВР при залавянето на предполагаемия убиец на Виктория Маринова - Северин Красимиров. Симеонов обясни, че българските полицаи дистанционно от София са ръководили колегите си в Германия при ареста. \"Един час беше необходим за немските полицаи, събрани от три области, за да влязат в 4-етажния блок, заселен с емигранти\", допълни лидерът на НФСБ. Валери Симеонов поздрави премиера Бойко Борисов за смелостта първи през последните 30 години да събере дипломатите, акредитирани в нашата страна и да заяви, че трябва да внимават с информации и коментари за България, която не познават добре. По думите му, в нашата страна журналистите не са зависими от правителството, а от собствениците на медии. Според него страната ни се превръща в \"царство на словоблудството\". \"Връщането на смъртното наказание е поле за изява на популизма\", коментира още вицепремиерът идеята на Ангел Джамбазки от ВМРО да се върне най-тежката присъда.", "date": "2018.10.11", "title": "Симеонов поздрави Борисов: Събра смелост, извика дипломатите и ги предупреди да внимават с информацията"}
{"url": "https://www.faktor.bg/bg/articles/novini/svyat/vartolomey-prizna-dve-ukrainski-tsarkvi-anatemosani-ot-moskva-za-kanonichni", "text": "С решение на Вселенската патриаршия от днес двете украински църковни структури – Киевска патриаршия и така наричащата се Автокефална църква на Украйна, които нямаха признание от православния свят и Русия вече са канонични, временно подчинени на двамата екзарси, изпратени от патриарх Вартолемей. Това съобщава orthodoxia.info. За напълно канонични са признати патриарх Филарт и митрополит Макарий. Константинопол вдига анатемите над тях, наложени от Москва през 1992 г., като обявява, че са наложени в нарушение на църковното право по неканоничен и неоснователен начин. В комюникето се съобщава, че всички духовници, които са в общение с Филарет и Макарий са напълно канонични православни духовници. По време на разкола в България, а и след това патриарх Филарет призна и продължава да признава църковната структура у нас известна като синод на дядо Пимен. От днешното решение на Вартоломей произлиза, че тези духовници, които не са се върнали в синода на Максим са също с каноничен статут.", "date": "2018.10.11", "title": "Вартоломей призна две украински църкви, анатемосани от Москва за канонични"}
{"url": "https://www.faktor.bg/bg/articles/anti-rusofobite-arestuvaha-g-zha-putina-s-nov-chuk-za-ruskite-veshtitsi", "text": "Бившият премиер на БСП (1995 – 1997 г.) Жан Виденов, свален от народа,  беше модератор на първия панел на научната конференция \"Русофобството - причини, етапи, форми, институции\",  провела се днес в Руския културно-информационен център в София, както съобщихме.  Организиторите от секция \"Социални стратегии и прогнози\" към Института за изследване на обществата и знанието при БАН имат да отговаря на много въпроси. Като този : „Кой плати тази псевдонаучна конференция“, граничеща с  чистата лудост. Няма да е лошо държавата да попита защо се харчат парите й за подобни събития и що за учени работят в този институт.  „Нов чук за руските вещици“ / Правни аспекти на войната срещу Русия/.  Мирослав Попов обясни: „Г-жа Бутина е в следствен арест. Седи там някъде в Америка, защото имала намерение да разруши американската демокрация, организирайки не знам точно какво. Единственото сигурно нещо е, че била решила да проведе серия от семинари върху творчеството на братя Стругацки... /Шум в залата, която явно разбра, че става въпрос за бившата съпруга на руския президент. А се касае за  рускинята Мария Бутина, която беше уличена в агентурна дейност на територията на САЩ, в момента в затвор в град Александрия- б.-а./  Попов продължава със страст:  \" Това е достоверно. Семинари за книгите на братя Стругацки. Тя така схващала своята мисия в САЩ. ... Това, което в момента се случва с отношението към Русия на Западния свят в неговата цялост не е нещо ново.  В теоретически план аз го свързвам с един император на около 500 години, когато в западно-европейската правна доктрина се инкриминира вещерството.    Дванадесети, тринадесети, до четиринадесети век в Западна Европа онзи, който твърди, че има вещици го трактуват като езичник, неверник, човек, който подлежи на санкция, защото твърди, че видял вещица. Края на четирнадесети век става едно преобръщане. . . /....скандинавските вещици-обажда се Виденов- б.а/ Точно така. Това преобръщане е свързано с днешното..., че ние почваме пак да ги горим вещиците. Целият петнадесети, шестнадесети век е време на невероятна борба с вещиците“ , разясни Попов, който явно е специалист по вещиците.  \"В борбата срещу вещерството има един централен правен въпрос. Престъплението се презумпира, то не се доказва. Защитаващият се...  Казват му: \"Докажи, че не си вещер, докажи, че не си вещица...\" Това се нарича на юридически език размяна на доказателствената тежест. Това сега се прави.   Доказателствената тежест в последните неколкостотин години, от епохата на просвещението насам пада върху онзи, който твърди нещото, пада върху прокурора, върху органа на обвинението, както той там се нарича. Докажи, че този е вещер, а онзи до него е магьосник.\" Не можем , за съжаление, да отделим достатъчно място на този невероятен, магическо-вещерски доклад, чиято идея е, че Русия е невинна за покушението срещу \"Скрипалови\"   \"Русия, не даваща възможност на държавите от капиталистическия център да я подчинят, независимо, че  Така съвсем научно обясни геополитическата ситуация  проф. Васил Проданов, който имаше претенциите да направи исторически преглед на русофобията.  Проф. Иван Ангелов, бивш съветник на Жан Виденов по икономическите въпроси, пък най-сериозно заяви, че  \"Без активната роля на Русия България нямаше да съществува. Днес може би щяхме да бъдем провинция на Турция, да празнуваме чужди празници, нямаше дори да знаем за Кирил и Методий, за Паисий Хилендарски, за Ботев и Левски. Русия е единствената защита на православната религия и славянската цивилизация\", обясни този самороден гений.  Представяте ли си що за съветник е това? И какви хора сме имали в държавната власт. И сигурно още имаме. А сега още един пример, насладете на съжденията на бившия вицепремиер Дончо Конакчиев:", "date": "2018.10.11", "title": "Анти-русофобите арестуваха г-жа Бутина с „Нов чук за руските вещици“ /ВИДЕО/"}
{"url": "https://www.faktor.bg/bg/articles/novini/balgariya/tatyana-doncheva-ne-bih-iskala-da-komentiram-impotentnostta-na-parlamenta", "text": "В това Народно събрание може да мине всичко. Това заяви в предаването „Нещо повече“ на БНР Татяна Дончева, бивш депутат и настоящ адвокат, в коментар за задържания за убийството на журналиста Виктория Маринова и последвалите предложения за промени в НПК. „На тези хора каквито и средства да им дадете да събират доказателства, те не могат да се оправят. Единственото, което искат, е самопризнаващи си под натиск обвиняеми. Абсолютен произвол. Добрите следователи могат да събират доказателства във всякакви времена и при всякакъв НПК“, коментира тя и добави мнението си: „Сегашният парламент е най-ниската форма на законодателни възможности, които са известни от демокрацията насам, не бих искала да коментирам тази импотентност. Хора, които не могат да разберат генезиса на нещата и смятат, че трябва да увековечат името си с безумни законодателни поправки, без да се занимават с това, че идеята какви фактори да влияят върху наказанието и по какъв начин – е въпрос на доктрина и практика от няколко века. Тя не е съчинена тук и не е съчинена от някой Веселинов, който смята, че това е ефективно оръжие за борба за нов мандат“. Съкратеното екстрадиране, което тече в Германия като процедура, е нещо много различно от съкратеното съдебно следствие в българския наказателен процес, уточни Дончева. „Най-логичният ход, независимо дали той ще се признава за виновен или не, е да поиска бърза процедура за връщане в България. Така или иначе той вече е хванат. А как ще тече съдебното следствие тук е нещо, което ще се случи след разследването. Първо разследването трябва да фиксира, че това е извършителят, да бъде разпитан, да се установят мотиви и т.н. Нужно е нещата да бъдат доизпипани. Това не може да се реши площадно и набързо“. Самопризнанието винаги е смекчаващо вината обстоятелство, защото това улеснява в значителна степен процеса на събиране на доказателства, припомни Татяна Дончева и добави: „В случаи, в които доказателствата са на кантар, едно такова отношение на подсъдимия може значително да облекчи процеса. Обстоятелството, че законодателят им дава възможност да получат намаление на наказанието с 1/3 е по тази причина. Има психопати, които винаги ще бъдат риск. Не можеш от един случай – рецидивист, който убил пак – такива случаи е имало, има и ще има. Това са редки случаи. Не може заради това ти да обречеш още не знам колко души на стоене в затвор по колкото се може повече години. Знае ли той какво е 15 години затвор, не 15 дни? По-добре ли ще е за семействата на жертвите, когато се затрудни максимално доказването“.", "date": "2018.10.11", "title": "Татяна Дончева: Не бих искала да коментирам импотентността на парламента"}
{"url": "https://www.faktor.bg/bg/articles/novini/kiril-ananiev-politicheskata-saprotiva-sreshtu-reformata-veche-e-fakt", "text": "\"Политическата съпротива срещу здравната реформа вече е факт\". Това каза министърът на здравеопазването Кирил Ананиев пред Здравна комисия в отговор на въпроса на д-р Нигяр Джафер от ДПС откъде очаква отпор по реформата, за срока, който си е дал и за съмненията дали ще има нераглементирани плащания.  „Съпротивата може да бъде професионална, може да бъде и политическа. Политическата съпротива вече е факт. Имаме вот на недоверие на тази тема. Ще видим какви са мотивите на вота и ще се постараем да отговорим обаче професионално, а не политически. Професионална съпротива според мен може да дойде от тези участници в здравния процес, които имат притеснения, че промяната няма да им донесе необходимия ефект. Ето видяхте първите срещи с общинските болници, които проведе една политическа сила“, каза министър Ананиев за срещата на БСП с Националното сдружение на общинските болници. „Колко ще продължи работата ни до приемането на съответните промени и самата промяна в модела? Нашето желание беше новият здравноосигурителен модел да влезе от 1 януари 2020 г. Това обаче не сме си го поставили като самоцел. Всичко зависи от разговорите, дебатите, които ще водим преди да постигнем една висока степен на убеденост на всички участници за модела, който трябва да внесем в правителството и в парламента“, заяви още министър Ананиев и заяви, че най-важно е националното съгласие.  По отношение на съмненията за нерагламентирано плащане, министър Ананиев заяви: „Не мога да ви убедя, че няма да се плащат пари под масата. Лошо е, когато тръгваме с такова съмнение. Щом ние тръгваме с такова съмнение, представяте ли си какво мисли българският гражданин. Нали за това вкарваме тези информационни системи и тези форми за контрол“, заяви още министър Ананиев.", "date": "2018.10.11", "title": "Кирил Ананиев: Политическата съпротива срещу реформата вече е факт"}
{"url": "https://www.faktor.bg/bg/articles/novini/svyat/sasht-nyama-da-svalim-sanktsiite-sreshtu-rusiya-dokato-ne-napusne-iztochna-ukrayna", "text": "Специалният пратеник на САЩ за Украйна обяви, че Западът трябва да остане твърд със санкциите срещу Москва, защото Русия не изтегля силите си от сепаратисткия Донбас в Източна Украйна, съобщава \"Асошиейтед прес\". Кърт Волкър говори пред журналисти в Брюксел, където разговаря с официални лица от ЕС относно запазването на санкциите. Волкър беше назначен от президента Доналд Тръмп, за да настоява за разрешаване на конфликта. Повече от 10 хил. души бяха убити от 2014 г. насам в сраженията между украинските сили и подкрепяните от Русия сепаратисти. Санкциите, наложени от Вашингтон и ЕС, включват замразяване на активи и забрани за пътуване. \"Много е важно да продължим запазването на санкциите в сила, имайки предвид, че Русия не е оттеглила силите си от Украйна, нито е направила някакви стъпки за разрешаването на конфликта там\", настоя Волкър.", "date": "2018.10.11", "title": "САЩ: Няма да свалим санкциите срещу Русия, докато не напусне Източна Украйна!"}
{"url": "https://www.faktor.bg/bg/articles/novini/balgariya/kremal-informatsiyata-za-nova-sreshta-putin-tramp-ne-otgovaryat-na-deystvitelnostta", "text": "Информацията за нова среща между президентите на Русия и САЩ Владимир Путин и Доналд Тръмп не „отговаря на действителността“, увери говорителят на Кремъл Дмитрий Песков, като подчерта, че към настоящия момент Москва няма такива планове, предава РИА Новости. Докладът за нова среща Путин-Тръмп бе разпространен от вестник Helsingin Sanomat. Финландското издание се позова на източници, според които двамата лидери планират среща в Хелзинки в началото на следващата година.  „Това не съответства на действителността, към настоящия момент няма такива планове или намерения“, отговори Песков на молба за коментар на медийния доклад.", "date": "2018.10.11", "title": "Кремъл: Информацията за нова среща Путин-Тръмп не отговаря на действителността"}
{"url": "https://www.faktor.bg/bg/articles/obshtestvo/zakon-i-red/inspektor-ot-babh-otglezhdal-plantatsiya-s-kanabis", "text": "Криминалисти от Областната дирекция на МВР-Шумен разкриха плантация за канабис, отглеждан от 32-годишен ветеринарен лекар и инспектор в Българската агенция за безопасност на храните. В частен дом в кв. „Дивдядово“ са открити 80 кг стебла и листа марихуана в процес на сушене. Намерено е също и количество суха маса. Имотът е собственост на инспектора, който сам отвел  полицейските служители в дома си. Разказал, че е засадил и отглежда за собствена употреба марихуана в гориста местност край преславско село Янково, съобщава Дарик радио. Оттам са иззети са 51 растения марихуана, които впечатлили разследващите с размера си - около 4 м.", "date": "2018.10.11", "title": "Инспектор от БАБХ отглеждал плантация с канабис"}
{"url": "https://www.faktor.bg/bg/articles/obshtestvo/zakon-i-red/chetirima-ot-obvinyaemite-po-aferata-s-onkolekarstva-ostavat-v-aresta", "text": "Апелативният специализиран наказателен съд потвърди мярката за неотклонение на обвиняемите по аферата с онколекарствата. Така управителката на частната столична хематологична болница \"Йоан Павел\" д-р Надежда Балджийска, дъщеря й д-р Зора Балджийска и фармацевтката от благоевградската онкологична болница \"Св. Мина\" Светлана Тюлекова остават под домашен арест. И този съдебен състав прие, че трите обвиняеми имат сериозни заболявания, което пречи на задържането им в следствения арест. С мярка задържане под стража остават останалите четирима от групата. Седмината са обвинени, че са участвали в организирана престъпна група, която е продавала незаконно онколекарства, които са изписвани на нуждаещи се болни, но не са им прилагани. Част от медикаментите са заменяни с други - аналози с неустановен произход или със същите, но с изтекъл срок на годност.", "date": "2018.10.11", "title": "Четирима от обвиняемите по аферата с онколекарства остават в ареста"}
{"url": "https://www.faktor.bg/bg/articles/obshtestvo/zakon-i-red/katastrofa-mezhdu-patnicheski-bus-i-dva-tira-na-patya-ruse-veliko-tarnovo", "text": "Два тира и пътнически бус катастрофираха на пътя Русе – Велико Търново. Инцидентът е станал близо до село Поликраище. Няма тежко ранени. Леко пострадал е шофьорът на единия тир, който е румънски гражданин. Причина за инцидента най-вероятно е мокър път. В момента отсечката е затворена и се опесъчава.", "date": "2018.10.11", "title": "Катастрофа между пътнически бус и два тира на пътя Русе-Велико Търново"}
{"url": "https://www.faktor.bg/bg/articles/obshtestvo/zakon-i-red/sadat-ostavi-v-aresta-piyan-i-nepravosposoben-shofyor-ranil-politsay", "text": "Районният съд в Пловдив остави за постоянно в ареста мъжа, който, пиян и без книжка, бе заловен от полицията след гонка в града. В резултат на преследването полицай е с премазан крак, патрулка е потрошена, а две дървета са изкоренени. Магистратите прецениха, че Марин Атанасов може да се укрие и го оставиха в ареста. Срещу него ще се води дело за нанасянето на телесна повреда на служител на реда. 25-годишният мъж е неправоспособен и е бил зад волана с 0,9 промила алкохол в кръвта. От своя страна подсъдимият се оплаква от полицейско насилие след ареста", "date": "2018.10.11", "title": "Съдът остави в ареста пиян и неправоспособен шофьор, ранил полицай"}
{"url": "https://www.faktor.bg/bg/articles/obshtestvo/zakon-i-red/germaniya-ekstradira-severin-ako-zatvorite-ni-otgovaryat-na-evropeyskite-standarti", "text": "\"Българските власти трябва да отговорят на запитване на германската прокуратура дали затворите у нас отговарят на минималните европейски стандарти. Едва тогава ще се вземе окончателното решение за екстрадацията на Северин Красимиров\", каза пред \"24 часа“ говорителят на прокуратурата в град Целе Бернд Колкмайер. \"Има европейски стандарти като минимален размер на килията, условия в нея и така нататък, очакваме българските власти да ни пратят потвърждение, че затворите ги изпълняват и ще се произнесем“, заяви той. Планът на прокуратурата е бил това да стане до края на деня, но писмото от България, удостоверяващо европейските стандарти на затворите, не бе пристигнало до 15,30 часа. Майката на Северин пък заяви пред Нова телевизия, че синът й се страхува, че ще бъде убит в български затвор и е поискал да го съдят в Германия. Северин е дал информация за случая пред съда. Той се е съгласил на опростена процедура, за да бъде върнат максимално бързо в България. Това означава, че ако всички документи са налице, той ще бъде върнат до 10 дни. Германските власти очакват да пристигне европейската заповед за арест, за да задвижат процедурата. Тъй като става дума за съдебни решения и защита и на правата на обвинения, това все пак ще отнеме известно време, разясниха от съда. Днес съд в Целе ще гледа и мярката за неотклонение на заподозрения.", "date": "2018.10.11", "title": "Германия екстрадира Северин ако затворите ни отговарят на европейските стандарти"}
{"url": "https://www.faktor.bg/bg/articles/obshtestvo/zakon-i-red/obvinen-v-opit-da-prodade-zlatnoto-trakiysko-sakrovishte-falshivo-e", "text": "\"Венецът и торквата са имитации, които съм измислил. Венецът е имитация на тракийско изделие, а гривните и торквата са персийски стил. Изработени са от злато и сребро. Направени са така да изглеждат стари и антични. След като ги изработя ги състарявам с киселина\", каза обвиняемият Петър Влаев, един от четиримата задържани при акция на Спецпрокуратурата, ГДБОП и ДАНС, по време на заседание в специализирания съд за определяне на мярка за неотклонение на лицата. Той допълни, че има и матрица на предмет, която се е намирала в дома му, но е била иззета. Другите трима обвиняеми са Димитър Андинов, Антон Игов и Недко Добчев. Пред съда Андинов също каза, че предметите са имитация, съобщи БТА. По-рано днес на брифинг беше посочено, че по предварителна оценка златните предмети са от 4 век пр. Хр. Четиримата обвиняеми са били задържани в момент, в който са опитали да продадат златния венец за 2 млн. евро. Според разследващите предметите са автентични. Прокуратурата иска от съда задържаните, които са обвинени за организирана престъпна група и трафик на антични ценности, да останат за постоянно в ареста. По време на заседание стана ясно още, че в разследването е участвал служител под прикритие.", "date": "2018.10.11", "title": "Обвинен в опит да продаде златното тракийско съкровище: Фалшиво е"}
{"url": "https://www.faktor.bg/bg/articles/sinan-az-izvedoh-ubietsa-na-viktoriya-marinova-ot-balgariya", "text": "Човекът, извел Северин Красимиров от България се казва Синан. Той е помогнал на предполагаемия убиец на Виктория Маринова от Русе да избяга в Германия, като го кара го с колата си до Хамбург. Двамата се познавали от махалата. Синан твърди, че през целия път Северин не казал, че е изнасилил и убил Виктория.  \"Изобщо не ми е казал нищо. Беше през цялото време мълчалив. 30 часа карах. Говорихме си общи неща. За толкова часове, да е говорил половин час\", разказва младият мъж за \"Нова телевизия\". Той разбира, че е возил заподозрян за убийство, едва когато го оставя в Хамбург и германската полиция започва да издирва и двамата. Синан се прибрал в България, за да даде показания. Не е задържан. Видял Северин и на рождения ден в нощта преди убийството. Детски рожден ден. По думите му предполагаемият убиец на Виктория бил пиян, но не толкова много. Празнували до сутринта. Северин си тръгнал сам. В 11:30 часа нападнал жертвата си. Това разказва жената, която вижда Виктория за последно. Двете се разминали на алеята час преди това. Тя се страхува да застане пред камера. Твърди, че не е е забелязала убиеца.", "date": "2018.10.11", "title": "Синан:  Аз изведох убиеца на Виктория Маринова от България"}
{"url": "https://www.faktor.bg/bg/articles/50-rokeri-nahluha-v-mahalata-na-ubietsa-severin-krasimirov", "text": "Рокери нахлуха в квартал \"Тракцията\" в Русе, където е живял убиецът на Виктория Маринова - Северин Красимиров. Над 50 мъже яхнали машини са преминали отк там и са се отправили към квартал \"Селеметя\" тази вечер. И двете махали се свързват със Северин - на едното място е живял, на другото е гостувал на леля си, съобщиха медиите от региона.   \"Кварталът има 4 входа, а само двама полицаи пазят. Мотористите са извадили дори пистолети\", възмути се местен от \"Тракцията\". Той обясни, че са си извели децата от квартала, тъй като по във Фейсбук ставало страшно, имало невероятни заплахи и те се страхували.  \"Ако мотористите влязат в \"Селеметя\", живи няма да излязат, никой няма да се остави така. Хората ги е страх. Ние няма да тръгнем да се убиваме, но ако някой тръгне да убива семейството на някого, трябва да си психопат, за да не реагираш. При 50 души влезли в квартала с мотори, не е нормално само двама полицаи да има\", отсече той. В района има пострадал човек. Има и линейка. Местните търсят закрила, тъй като са притеснени от похода на мотористите в района. \"Ние, въпреки че сме роми, не сме виновни. Децата не могат да ходят на училище, аз не мога да ходя на работа, неспокойни сме\", казват местни хора. \"Мотористите ми скочиха и имаше и два джипа и коли, имаха бухалки, тръгнаха с моторите срещу мен, но аз реагирах бързо, натиснах газта и изчезнах\", коментира още местният ром. По думите му нападнатият му съкварталец е бил нападнат пред кръчмата от 20 души на мотори.  \"Дали Бойко Борисов ще вземе някакво отношение, защото ние не сме виновни. Оня е убил някаква жена, а сега страда целият квартал\", посочи мъжът.  Официалната информация от МВР обаче е, че няма данни за напрежение:", "date": "2018.10.11", "title": "50 рокери нахлуха в махалата на убиеца Северин Красимиров"}
{"url": "https://www.faktor.bg/bg/articles/politika/hlyab-i-pasti/balgarski-vladitsi-manipulirat-che-ukrayna-e-kanonichna-teritoriya-na-ruskata-pravoslavna-tsarkva", "text": "Руската хибридна война продължава методично да се провежда в нашата страна и чрез български митрополити. Поредната им опорна точка е внушението, че Украйна е канонична територия единствено на Руската православна църква, а вселенският патриарх Вартоломей няма право да се бърка в църковните работи на тази територия, тоест няма право да признае независима Украинска църква, каквито са и въжделенията на украинския народ. Фронтмени на тази кремълска политика у нас се оказаха владиците Гавраил Ловчански, Йоан Варненски и Данаил Видински. На завършилото преди седмица заседание на Св. синод те предложиха да се свика църковен събор по украинската тема, но идеята им не се прие от останалите в клира. Въпросните владици преди ден  продължиха акцията си, публикувайки на сайта на БПЦ пространно  , с което се опитват да обяснят, защо са поискали свикването на всеправославен събор по украинския казус. Богослови са категорични, че всъщност идеята им изначално е напълно манипулативна и празна от съдържание, защото БПЦ няма права да свика такъв всеправославен събора, а това е право  Няма и обяснение – защо Изявлението на тримата пазители на руските интереси у нас е качено на сайта на БПЦ? Това не е решние или позиция на Синода, мястото му е на сайтовете на съответните митрополии. В цялото предълго изявление тримата владици непрекъснато се позовават на думи на покойния неврокопски митрополит Натанаил. Но вярващият българин няма как да не се запита: чий клирик беше Натанаил - на държавата или на Църквата, като се има превдив неговото свръх обемисто агентурно досие към ДС(14 тома). Тоест, агентът на комунистическата ДС ли ще бъде пример за вярващите? Най-важната манипулация в Изявлението на троицата владици е по отношение на мястото и ролята на държавата спрямо Църквата. Те категорично не приемат държавната намеса и критикуват украинската държава, че се намесва и провокира църковно разделение в Украйна. Но това видно не е така, защото и президентът, и върховната Рада на Украйна се обръщат към патриарх Вартоломей с искане за единна независима Църква на Украйна, а не подчинена на Москва. Съгласно 28-и канон на Четвъртия вселенски събор това е единствено право на Константинопол. Тоест – държавата призовава  Нападайки всяка държавна намеса, нашите клирици  угодно забравят, че точно по времето на премиера Симеон Сакскобургготски те използваха брутално държавата като бухалка. Репресивните и институции тогава скандално се намесиха в живота на Църквата, като заеха страна и обявиха кой Синод е законен и каноничен и кой не. С помощта на прокуратурата и МВР се проведе в цялата страна операция „Расо. Свещеници и митрополити от синода на дядо Пимен бяха бити и изхвърлени насила от църквите и манастирите, за да се настанят хората на дядо Максим. Йоан Варненски тогава участваше в операцията с полицаите и прокуратурата и налагаше новия църковен ред. Владиката Гавраил е също участник в тази позорна саморазправа с духовници. Манипулациите на Гавраил, Йоан и Данаил за ненамеса на държавата в делата на Църквата продължават и към днешна дата. И тримата моралисти на последното заседание на Синода преди седмица декларираха пред премиера Борисов одобрение на решението  същата тази държавата да им плаща заплати от бюджета, като изискват да им бъде запазена не църковната, а гражданската автономия и държавата да не ги контролира и санкционира за пари, които получават от различни източници, включително и от анонимни дарения. Но явно неведоми са пътищата и на владиците. от значение е и кои са тримата митрополити хибридчици? Гавраил е последният представител, на БПЦ в Москва в периода на СССР. Духовници пък разказват, че покрай него витаят и едни милиони скрити в руски банки. Бащата на Йоан е висш офицер от БНА по времето на комунизма, а на Данаил таткото е директора на Народната милиция в Смолян пак по времето комунизма. Да се чуди човек, как в тези люлки на атеизма е виряло и оцеляло божието семенце.  Не на последно място, след последното заседание на Св. синод от миналата седмица много вярващи останаха с впечатление, че БПЦ не застава на страната на Русия по казуса с Украйна, защото първо владиците отхвърлиха глупавата идея на Гавраил за църковен събор. Реално Синодът се измъкна по йезуитски, пращайки казуса с независимостта на Украинската църка и спора между Руската и Вселенската патриаршии за разглеждане и решаване в специално създадената комисията. Все още не е ясно кои са владиците в тази важна комисия, но без съмнение е, че докато тя дебатира по темата, БПЦ ще продължи да признава като канонична и законна единствено Украинската църква, която е под контрола на Московската патриаршия. Тоест, руският интерес остава гарантиран. А това недвусмислено означава, че БПЦ бяга от категорична позиция по решението на Вселенската патриаршия да даде автокефалия на Украинската църква и да я направи независима от Москва. Така БПЦ застава и срещу въжделенията на украинския народ, който иска да има самостоятелна църква, независима от Кремъл. Тази политика обаче е изключително опасна и вредна за българската кауза, защото, ако днес приемем, че Украйна е канонична територия на Руската православна църква, то утре трябва да се съгласим и че Македония е канонична територия на Сръбската църква.", "date": "2018.10.11", "title": "Български владици  манипулират, че Украйна е канонична територия на Руската православна църква"}
{"url": "https://www.faktor.bg/bg/articles/novini/svyat/treta-prisada-v-sasht-zaradi-ruskata-namesa-v-prezidentskite-izbori", "text": "Американският Федерален съд осъди на 6 месеца затвор и шест месеца домашен арест 28-годишния Ричард Пинедо заради участие в руската намеса в амерканските президентски избори, съобщава NBC News. Пинедо е третият осъден по така нареченото \"руско дело\" след като обвинението доказа, че създаденият от него сайт е използван от руски агенти за финансиране на намесата в изборите. Създаденият от него Auction Essistance може да бъде използван за заобикаляне на проверките при превеждане на пари по сметки на трети лица. За целта Пинедо изоплзвал купени номера на банкови сметки, чиито собственици били осведомени за преводите.  От 2014 до 2017 година Пинедо е получил за услугите си около 40-95 хиляди долара. Преди Пинедо, в рамките на същото дело бяха осъдени съветникът на Доналд Тръмп Джордж Пападополус и холандския юрист Алекс Сваан.", "date": "2018.10.11", "title": "Трета присъда в САЩ заради руската намеса в президентските избори"}
{"url": "https://www.faktor.bg/bg/articles/kmet-dari-5-svoi-zaplati-za-remont-na-dzhamiya", "text": "Започнаха строителни дейности по възстановяването покрива на старата джамия във върбишкото село Станянци. За ремонта общинският кмет Мердин Байрям дарил пет свои заплати.  \"Нека не чакаме особен ден или празник, за да бъдем добри. Светът вероятно ще е далеч по-поносим и светъл, ако се обичаме и сме по-добри всеки ден\", казва той. Предполага се, че сградата е строена преди близо 300 години и е единствената джамия в селото, в което живеят 800 души, отбелязва \"Дарик\".", "date": "2018.10.11", "title": "Кмет дари 5 заплати за ремонт на джамия"}
{"url": "https://www.faktor.bg/bg/articles/maykata-na-severin-progovori", "text": "Надежда Красимирова - майката на Северин, който е обвинен за убийството на журналистката Виктория Маринова, проговори за случая пред Нова ТВ. Жената сама е пожелала да разкаже какво знае за зверството и да помоли синът й да бъде съден в Германия, защото се притеснява, че в България ще го убият.  Надежда признава, че синът й е разказал за убийството. Северин й обяснил, че е бил много пиян и надрусан. \"На мен ми каза, че е бил пиян. Някакъв наркотик взел, най-лошото пил - 4-5 бири и уиски. Той на пияна глава и мъртво надрусана глава го е направил. Той ми казва, че нищо не помни. Като дошъл малко на себе си започнал да си спомня, че убил момичето. Плака. Той не е такъв. Хич не ми идва на акъла, че той ще убие човек. Не е такъв човек\", заяви Надежда. \"Искам да помоля само да бъде съден в Германия и да лежи в затвор тук. Колкото ще да е, дори и 20 години. Ако се върне в България, ще го убият\", каза майката. Тя има още 7 деца. Признава обаче, че Северин има умствена изостаналост. Преди му е давала хапчета, но откакто е заживяла в Германия е спряла да се занимава с това, защото е нямало как да следи дали ги приема.", "date": "2018.10.11", "title": "Майката на Северин проговори: Каза ми, че бил много пиян и надрусан...плака пред мен"}
{"url": "https://www.faktor.bg/bg/articles/prozrenie-oseni-ninova-upravlyavashtite-finansirat-vatreshnata-opozitsiya-v-bsp-sreshtu-mene", "text": "Лидерът на БСП Корнелия Нинова бе осенена от неочаквано прозрения - управляващите финансирали вътрешнопартийната опозиция срещу нея. Тя смята, че атаките срещу нея в партията са заради 43-те милиона лева, дадени на Гергов за Дупката във Варна, която тя категорично неодобрява и остро разкритикува властта.  ГЕРБ отхвърлиха предложението ни да гласуваме закона за личната помощ. Внесохме го отдавна в Народното събрание. Майките на деца с увреждания го чакат в палатките повече от пет месеца. За тях няма пари, написа на страницата си във Фейсбук Нинова.  Но правителството на Борисов не изчака и пет дни от решението на ГЕРБ Варна и даде 43 млн. лева от парите на всички българи на един - Георги Гергов за \"дупката\" във Варна (казват, че оценката била 10 млн.). И съвсем \"случайно\" се появи подписка, начело с Гергов, срещу Изпълнителното бюро на БСП заради смяната на изпълняващия длъжността главен редактор на в. \"Дума\". Интересна подписка от претендиращи да бъдат крайни левичари, кандидати за постове и тежки олигарси. Изводите са за вас. За нас остава волята да продължаваме напред, аргументира позицията си Корнелия Нинова.", "date": "2018.10.11", "title": "Прозрение осени Нинова: Управляващите финансират опозицията в БСП срещу мене"}
{"url": "https://www.faktor.bg/bg/articles/zhan-videnov-povede-bortsite-sreshtu-rusofobiyata-sreshtu-vraga", "text": "Хора от  руското посолство в България, бившият премиер (1995 – 1997 г.) Жан Виденов, неговият вицепремиер Дончо Конакчиев, пропагандистът Петър Волгин, видни представители на червената професура и бивши отговорни другари БКП все пак проведоха \"научната конференция за измеренията на русофобството в България \"Русофобството - причини, етапи, форми, институции\".  Тя беше просто невероятна, изумителен парад на мисленето от 50-те години на миналия век. Говореше се дори за вещици и тяхното изтребване. За истински вещици, на което ще се спрем в следващия текст по темата.  Мястото на срещата беше Руския културно-информационен център в София.  Потвърдено беше, че уникалният \"научен\" форум\" се организира от секция \"Социални стратегии и прогнози\" към Института за изследване на обществата и знанието при БАН. Тя беше оповестена педи седмица във Фейсбук страницата на секцията, но по-късно съобщението беше изтрито. Може би, за да не се говори: :За тази ли пропаганда БАН пръска парите на данъкоплатците\".  Като тя граничи с предателството. \"Българските русофоби са едно изчезващо, малко, истерично малцинство\", заяви доц. Валентин Вацев, един от модераторите \"Научно обоснована е тезата, че борбата с русофобите трябва да се води за защита на България\", заяви  бившият депутат от БСП проф. Ангел Димов. Той отсече, че русофобството е причината за третата национална катастрофа, настъпила след 1989 г. Обясни, че  свалянето на правителството на Виденов през 1997 г. е било държавен преврат, реализиран от чужди сили, за да се въведе колониалният валутен борд.  А не беше ли Русия в основата на това сваляне , професоре?  Или тези неща още не сте ги учили?   Димов най-сериозно твърди, че русофобията лежи в основата на неоколонизаторската атлантическа политика, която се налага от трансграничните капиталисти. \"Чрез нея се извършва геноцид над българската нация\", заяви помпозно той. Преподавателят от Пловдивския университет доц. Валентин Златев заяви, че социологията е доказала, че русофилите в България са 85%. Според Златев русофобията се появява, когато изгубиш \"логическа консистенция и представа за време, място, култура и история\" - тя не е обоснована. \"Когато попитам къде е логиката Путин да убива Скрипалите, отговорът е, защото е лош\", заяви той. Доцентът с мислене на първолак нарече русофобите в България като малка истерична група, без да уточни путинистите ли има предвид.", "date": "2018.10.11", "title": "Жан Виденов и руското посолство поведоха борците с \"русофобията\" срещу врага"}
{"url": "https://www.faktor.bg/bg/articles/novini/balgariya/ot-nso-predlozhili-gardove-na-siderov-i-semeystvoto-mu-atakistat-otkazal", "text": "Лидерът на \"Атака\" отказал охрана от НСО за семейството си след инцидента на бул. \"Симеоновско шосе\". самият той призна, че са му били предложени бодигардове. „Аз съм имал предложение за охрана и друг път. Тогава шефът на НСО и на ДАНС дойдоха при мен с извадки в интернет“, разказа Сидеров. Адвокатът му започва действия срещу човека, нападнал жена му. На въпрос, дали депутати от „Атака“ вчера на среща с премиера Бойко Борисов са настоявали за оставката на вътрешния министър, Сидеров заяви, че не знае дали този въпрос е повдигнат. Председателят на ПГ на Обединените патриоти, че отношенията им с Валери Симеонов са открити и всеки един може да прецени кой е крив и кой е прав. На въпрос дали „Атака“ има кандидат за главен секретар на МВР, Сидеров отговори, че има такъв, както и че има кандидат за вътрешен министър. „Не знам дали има някой доволен от работата на МВР. Трябва да бъдат направени промени. „Атака“ предлага промени, а дали ще бъдат одобрени, в друг въпрос“, каза Сидеров и поясни, че трябва да се промени концепцията във ведомството. \"На коалиционен съвет в понеделник ще поставя темата за реформите и реорганизацията в МВР\", информира още той. „Много въпроси задавате, дори повече и от 3-годишния ми син, който сега опознава света“, пошегува се с журналистите Сидеров.", "date": "2018.10.11", "title": "От НСО предложили гардове на Сидеров и семейството му, атакистът отказал"}
{"url": "https://www.faktor.bg/bg/articles/chetirima-opitali-da-iznesat-antichno-zlato-v-turtsiya-ima-zamesen-sluzhitel-na-dans", "text": "Повдигнати са обвинения на четири лица за участие в организирана престъпна група за търговия на културно-исторически ценности. Това стана ясно по време на брифинг в Специализирания наказателен съд по повод неутрализиране на организирана престъпна група за държане и незаконна търговия на културно-исторически ценности. „Касае се за организирана престъпна група, занимаваща се с търговия на културно-исторически ценности. Има изготвени експертни справки на намерените вещи, които сочат, че те представляват културно-историческа ценност. Това е антично злато“, заяви прокурор Гешев. По думите му от изготвените експертни справки и извършено лабораторно изследване на тези предмети няма съмнение, че те са автентични. „От събраните доказателства няма основание да се съмняваме, че обектите са автентични. Те ще бъдат предадени на Националния археологически институт. Лицата са задържани в момент на сделка“, добави той. От думите на прокурор Гешев стана ясно, че задържаните правили опити да изнесат златото в Турция. В схемата е замесен и служител на ДАНС.  Сийка Милева, което е един от наблюдаващите прокурори по случая заяви, че са обвинени четири лица, като този следобед предстои да се гледат техните мерки за неотклонение. По думите ѝ прокуратурата ще иска задържане под стража и за четиримата.", "date": "2018.10.11", "title": "Служител на ДАНС е замесен с престъпна група, опитала да изнесе антично злато в Турция"}
{"url": "https://www.faktor.bg/bg/articles/sasht-obmislyat-merki-za-sakrashtavane-na-ruskiya-gaz-za-es", "text": "Сенаторът от Републиканската партия и председател на подкомисията за европейско и регионално сътрудничество в областта на сигурността Рон Джонсън, и Крис Мърфи, член на същия орган, представиха законопроект, предлагащ мерки за съкращаване на доставките на руски природен газ в страните от Европейския съюз, предават TACC, цитиран от \"Фокус\". Законът \"За европейска сигурност и диверсификация в енергийния сектор\" е насочен към \"противодействия на пагубното влияние на Русия и създаването на икономически възможности в САЩ и зад граница\", се пояснява на сайта, който се позовава на съобщение на официалната страница на Мърфи. Документът предлага отделянето на един милиард долара за финансиране на проекти за използване на нови източници на енергия в ЕС, а също и оказването на дипломатическа и техническа поддръжка на ЕС. \"Законът дава на Агенцията на САЩ за търговия и развитие, и на други служби, възможност да подкрепят инвестиции на частния сектор на страната в стратегически важни енергийни проекти в Централна и Източна Европа. Той защитава интересите на националната сигурност на САЩ, съдействайки за подобряването на енергийната сигурност и диверсификация на пазара в Европа\", поясни Рон Джонсън. САЩ се противопоставят на строителството на газопровода \"Северен поток-2\", който трябва да свърже Русия и Германия през Балтийско море. Приятият миналата година в САЩ закон CAATSA (\"За противодействие на противниците на Америка чрез санкции\") предвижда възможност за използването на едностранни ограничителни мерки, включително по отношение на компании, участващи в изпълнението на проекта \"Северен поток-2\", припомня агенцията. По-рано държавният глава на САЩ Доналд Тръмп обяви намеренията на Вашингтон за увеличаване на доставките на втечнен природен газ за Европа. През 2017 г. САЩ доставиха на Стария континент не повече от три милиарда кубически метра газ, което е незначителен обем с оглед на факта, че през същия период Европа е изразходвала около 500 млрд. куб. м газ.", "date": "2018.10.11", "title": "САЩ обмислят мерки за съкращаване на руския газ за ЕС"}
{"url": "https://www.faktor.bg/bg/articles/novini/svyat/kakvo-stoi-zad-dumite-na-vuchich-za-balgariya-kriene-zad-kompleksi-ili-zad-guzno-minalo", "text": "Сръбският президент Александър Вучич за пореден път демонстрира своето комплексирано и невъзпитано отношение спрямо България. При откриването на първия магазин от веригата \"Лидл\" Вучич заяви следното: По-красив е от този в България. Там бях преди 6-7 години, но този магазин е много по-красив\". Изявлението му беше разпространено по всички медии, включително и в държавната като водеща новина, съобщава БГНЕС. Само преди седмица при откриването на фабриката на филипинската компания IMI в Ниш Вучич отново не пропусне да \"захапе\" България, препоръчвайки на закъснелия за церемонията неин генерален директор Артур Тан следващия път да не лети през София, а през Белград и Ниш. \"Закъсняхте, защото кацнахте в София, а не в Белград или Ниш. Следващият път сигурно ще направите по-добър избор“, каза Вучич.  Преди два месеци той брутално излъга сънародниците си, че по всички икономически показатели Сърбия е изпреварила България.  С подобни прояви Вучич очевидно иска да прикрие или своите комплекси, или нелицеприятното си политическо минало. Само преди 20 години Александър Вучич заплашваше в сръбския парламент да избива по 100 босненци за един убит сърбин. Дълго време той бе дясната ръка на сръбския националист Воислав Шещел, а по-късно бе и министър на информацията при управлението на сръбския диктатор Слободан Милошевич. По това време бе убит и един от най-известните сръбски журналисти Славко Чурувия. Александър Вучич е известен и с признанието, че \"в живота си се е напивал два пъти\". Първият пък - когато е убит премиерът Зоран Джинджич и вторият- когато е застрелян пред дома си в центъра на Белград Славко Чурувия.", "date": "2018.10.11", "title": "Какво стои зад думите на Вучич за България - криене зад комплекси или зад гузно минало?"}
{"url": "https://www.faktor.bg/bg/articles/novini/svyat/melaniya-opitva-da-kadruva-v-administratsiyata-na-donald-tramp-ima-hora-koito-ne-stavat", "text": "Първата дама на САЩ Мелания Тръмп заяви, че все още има хора в администрацията на нейния съпруг, на които \"той не може да има доверие\". В ексклузивно интервю за ABC News, което ще бъде излъчено в петък, съпругата на президента Доналд Тръмп обясни, че е казала на съпруга си, че не вярвала на някои хора, които работят за него. \"По-трудно е да управляваш, винаги трябва да гледаш зад гърба си\", коментира Мелания, добавяйки, че някои хора, на които е нямала доверие, \"вече не работят там\". Миналия месец в анонимна статия, публикувана във в. \"Ню Йорк таймс\", се твърдеше, че имало хора в администрацията на Тръмп, които активно работят срещу някои от политиките на президента. Неназованият служител на администрацията заяви, че е част от \"съпротивата\" срещу \"най-лошите наклонности\" на президента. След публикуването на статията, Тръмп настоя изданието да разкрие \"безгръбначния\" автор от съображения, свързани с националната сигурност. По време на голямото интервю, взето по време на нейното посещение в Африка, Мелания заявява, че е \"най-тормозеният човек в света\". \"Една от тях - ако наистина видите какво казват хората за мен\", добави тя.", "date": "2018.10.11", "title": "Мелания опитва да кадрува в администрацията на Доналд Тръмп: Има хора, които не стават!"}
{"url": "https://www.faktor.bg/bg/articles/tarsyat-sauchastnitsi-na-severin", "text": "Полицията проверява двама мъже като евентуални съучастници на Северин Красимиров, задържан за убийството на русенската журналистка Виктория Маринова, съобщи БТВ, позовавайки се на свои изотчници. Проверяват се и други, нерегистрирани в миналото криминални прояви на Северин в Русе. В квартала, където живее Северин, продължава да се усеща напрежение. \"Леля му ми разказа, че двама мъже са го взели с кола и са го дрогирали. Виктория е тичала по алеята, един от тях е излязъл на пътя и се е опитал да й сграбчи телефона. След това са я повалили на земята и са я изнасилили. Тогава Северин се свестил\", заяви Илиян Желязков, живеещ в квартала. Ако сме знаели, че има такъв човек в квартала, щяхме да го изядем като вълци, на парчета да го предадем на полицията. Иначе той ще зарази и децата ни. Пред Господ всички сме равни и пред закона също, заяви още Желязков.", "date": "2018.10.11", "title": "Търсят съучастници на Северин"}
{"url": "https://www.faktor.bg/bg/articles/zakopchaha-bivsh-politsay-ubil-chovek-koyto-se-ukrival-8-godini-v-chuzhbina", "text": "Бивш български полицай, осъден за убийството на човек в катастрофа, беше задържан във Великобритания след 8-годишно укриване, съобщи Нова ТВ. Никола Ерелийски напуснал България в деня, в който съдът произнесъл присъдата му - 2 години затвор. Вчера ексслужителята на МВР поиска от съда да го пусне, но молбата му не беше изпълнена.  През 2009-та Ерелийски се врязва в такси със 124 километра в час. Таксиметровият шофьор загива. А полицаят изчезва в чужбина, за 8 години. \"Брат ми го убиха преди 9 години е тук на 100- метра някъде. Остави две деца. Едното беше на две годинки, когато почина. Даже не ги помни. Надявам се да има справедливост. Искам да си излежи присъдата\", показа мястото братът на загиналия Васил Николов. \"Денят, в който е разбрал, че присъдата му влиза в сила, същият ден е хванал самолета и е избягал\", обясни адвокатът на пострадалото семейство Димитър Бозуков. Нощта преди катастрофата бившият полицай изпил бутилка уиски, става ясно от разследването. \"Полицаят е отивал на работа. След като е пил цяла нощ, той отива на работа. Представете си каква работа ще свърши с този алкохол\", допълни Бозуков. Ерелийски обаче поиска от съда да бъде пуснат, защото изтекла давността на присъдата му. \"За да бъде спазен този закон би следвало той да бъде освободен, в противен случай смятаме че би се стигнало до нарушаване на конвенцията за правата на човека\", заяви адвокатът му Катина Бончева. Според прокуратурата давността наистина е му изтекла на 22 септември. но мъжът е задържан месец по-рано. \"Давността за изпълнение на наказанието на Ерелийски не е изтекла. Ние приемаме, че изтърпяването на наказанието му започва от датата на задържане\", каза Георги Пенев от Окръжна прокуратура - Пловдив. Съдът прие доводите на прокуратурата. И реши бившият полицай да излежи двегодишната си присъда, в пловдивския затвор, при общ режим. Адвокатът му ще обжалва.", "date": "2018.10.11", "title": "Закопчаха бивш полицай, убил човек, след 8- годишно укриване в чужбина"}
{"url": "https://www.faktor.bg/bg/articles/dnes-e-posledniyat-den-v-koyto-glasuvame-za-lyatno-ili-zimno-chasovo-vreme", "text": "Днес е последният ден, в който българските граждани могат да изразят мнението си кое часово време предпочитат - лятното или зимното. Допитването тече онлайн от края на септември на сайта на Министерския съвет. До момента са гласували над 12 000 души, като участието изисква регистрация. Очаква се Министерството на енергетиката да изготви националната позиция за това лятно или зимно часово време да избере страната ни в бъдеще, като се съобрази с позициите на различни институции по този въпрос. Както е известно, на европейско равнище се обсъжда промяна в регламента за определяне на лятно и зимно часово време. Всяка държава членка трябва сама да избере към кой от сегашните часови варианти ще се придържа в бъдеще.", "date": "2018.10.11", "title": "Днес е последният ден, в който гласуваме за лятно или зимно часово време"}
{"url": "https://www.faktor.bg/bg/articles/sased-na-severin-tezi-koito-ostanahme-v-mahalata-sme-vaorazheni", "text": "Жителите на циганската махала, в която живее задържаният за убийството на Виктория Маринова Северин Красимиров, напускат домовете си. Махнах си цялото семейство, защото ни е страх от нападение. Тези, които останахме в махалата, сме въоръжени, каза пред БТВ Илиян Желязков. Заради един изрод не сме съгласни да пострадаме всички, добави Желязков. Северин не е единственият извършител – той е 20 кила с мокри дрехи. Тези, които са го взели с кола, знаят какво са направили. Изнасилили са момичето по най-долния начин, каза още Илиян Желязков.", "date": "2018.10.11", "title": "Съсед на Северин: Той не е единственият извършител"}
{"url": "https://www.faktor.bg/bg/articles/zhenata-na-severin-ne-vyarvam-che-e-sposoben-na-takova-ubiystvo", "text": "Когато го видях, беше с кръв по дрехите. Но ме беше страх да го попитам от къде е. Уплаших се от кръвта, той каза, че е ударил едно момче. Не съм чула да говори с майка си. Но не мисля, че е извършил сам нещо такова. Чухме се, когато тръгна към Германия. Не вярвам да е способен да извърши такова престъпление. Това е каза пред Нова ТВ съпругата на Северин, която местните роми от махалата убеждават да разкаже цялата история, която знае.  Напрежението в ромската махала в Русе ескалира, защото хората не искат да се свързват със семейството на обвинения в убийството на Виктория от Русе. Те принудили майката и лелята на Северин да разкажат какво е извършил Северин, но и двете отказват да говорят повече, след като са признали пред разследващите, че мъжът наистина е изнасилил момиче.  Северин отишъл с двама приятели в петък на рожден ден. Разпитани са прители, били са задържани за кратко. Но мисълта за съучастници се появява, защото хората не вярват, че сам той не може да извърши това престъпление. Затова полицията не спира да работи и по версията, че 21-годишния ром може да е имал и помагачи.  На пресконференция германските власти обясниха подробности по задържането на младежа. От полицията обясниха, че цялата процедура по връщането на заподозрения у нас може да продължи максимално 40 дни. Пред местния съд в град Щаде Северин Красимиров първо трябва да даде съгласие, а областният съд да потвърди това решение и така да бъде изведен от страната. Местните медии коментират, че когато има такова съгласие, процедурата минава значително по-бързо. При всички положения обаче Северин няма да бъде съден в Германия, защото има Европейска заповед за арест.", "date": "2018.10.11", "title": "Жената на Северин: Беше с кръв по дрехите, но не вярвам, че е способен на такова убийство"}
{"url": "https://www.faktor.bg/bg/articles/severin-se-e-saglasil-na-oprostena-protsedura-za-ekstradiraneto-mu", "text": "Апелативният съд в германския град Целе ще заседава по мярката за неотклонение на задържания за убийството на журналистката Виктория Маринова. Според председателя на Окръжния съд в град Щаде Вили Вирт, където българинът е задържан, той е дал съгласие за опростена процедура по екстрадиция. Това означава, че формалностите по съдебния ред ще бъдат избегнати, предаде БНТ.", "date": "2018.10.11", "title": "Северин се е съгласил на опростена процедура за екстрадирането му"}
{"url": "https://www.faktor.bg/bg/articles/manolova-samo-podpisat-na-goran-mozhe-da-garantira-che-za-horata-s-uvrezhdaniya-neshte-se-sluchi", "text": "Само подписът на финансовия министър под плана за действие за сроковете за приемане на законодателството за хора с увреждания е гаранция, че промените ще се случат. Това коментира пред журналисти Мая Манолова, която дойде при палатките на протестиращите майки на деца с увреждания. След като останаха през цялата нощ там, сутринта майките събраха палатките. Манолова подкрепя исканията на протестиращите, които за пореден път определи като справедливи. По думите ѝ завоюваното от тях след шест месеца преговори е в полза на всички хора с увреждания. В момента те изнасят битката на всички и с протеста показват, че ще настояват реформата да се случи до нейния край. Омбудсманът припомни, че има определени стъпки, които трябва да бъдат изминати. Работна група ще гледа днес предложението за Закон за социалните услуги, а по-късно Националният съвет за интеграция на хората с увреждания ще обсъди последния вариант на Закон за хората с увреждания. В отговор на въпрос дали очаква премиерът Бойко Борисов да се срещне с майките, Манолова каза, че премиерът вече се е срещал с тях, такива срещи вероятно също ще има и занапред.", "date": "2018.10.11", "title": "Манолова: Само подписът на Горанов може да гарантира, че за хората с увреждания нещо се случи"}
{"url": "https://www.faktor.bg/bg/articles/sadbata-na-avtodzhambazina-kiko-ostava-neyasna-advokatkata-mu-poluchi-sardechen-pristap", "text": "За втори път СГС не можа да гледа мярката на спипания за кражба на автомобил Георги Воденичаров – Кико. Припомняме, че СРС пусна под парична гаранция Кико. Прокуратурата обаче протестира това решение. На първото дело по мярката за неотклонение Воденичаров получи пристъп и бе откаран в \"Пирогов\", и то не се състоя. Днес пък защитникът му -  адвокат Вяра Братоевска, получи сърдечен пристъп и делото отново бе отложено, тъй като Кико пожела задължително да присъства адвокатът му. Съдът отложи делото по мярката за 16 октомври и задължи Воденичаров да организира своята защита.", "date": "2018.10.11", "title": "Съдбата на автоджамбазина Кико остава неясна: Адвокатката му получи сърдечен пристъп"}
{"url": "https://www.faktor.bg/bg/articles/noi-prekratyava-programata-za-profilaktika-i-rehabilitatsiya-za-tazi-godina", "text": "Националният осигурителен институт (НОИ) прекратява програмата за профилактика и рехабилитация за тази година заради изчерпване на предвидените за нея средства. Териториалните поделения на НОИ ще издават удостоверения за профилактика и рехабилитация до 24 октомври включително. Последната дата, на която хората могат да постъпват в изпълнителите на дейността, е 25 октомври. Тази година програмата стартира през март с финансов ресурс от 20,1 милиона лева. До момента са издадени 45 хиляди удостоверения, като се очаква до приключване на програмата още 2 200 души да ползват парична помощ за профилактика и рехабилитация в базите по програмата.", "date": "2018.10.11", "title": "НОИ прекратява програмата за профилактика и рехабилитация за тази година"}
{"url": "https://www.faktor.bg/bg/articles/obshtestvo/ulitsata/pochina-deteto-zatisnato-ot-futbolna-vrata", "text": "13-годишното момче, което бе затиснато от футболна врата в Пазарджик, е починало, съобщи директорът на Областната болница д-р Васил Вълчев, цитиран от \"Фокус\". Д-р Вълчев обясни, че в момента има напрежение пред болничното заведение, защото близките му отказват да бъде направена аутопсия.  „Такава е задължителна, защото случаят е предаден не прокуратурата. Това е съдебен случай, само прокурор може да разреши, но това е малко вероятно. Полицията също е уведомена за случващото се\",  коментира д-р Вълчев и допълни, че причините за нежеланието на близките на момчето да бъде направена аутопсия, най-вероятно са религиозни. Припомняме, че на 26-и септември футболна врата падна върху 13-годишно дете на игрище в Пазарджик. Момчето бе прието в изключително тежко състояние в интензивното отделение на Областната болница.", "date": "2018.10.11", "title": "Почина детето, затиснато от футболна врата"}
{"url": "https://www.faktor.bg/bg/articles/izskochiha-novi-45-agenti-na-ds-na-klyuchovi-postove-v-druzhestva-kam-ministerstvo-na-ikonomikata", "text": "Комисията по досиетата разкри още 45 сътрудници на тоталитарните комунистически служби, заемали или заемащи ръководни постове в дружества с 50% или повече на сто държавно участие, чийто принципал е Министерството на икономиката. Става въпрос за членовете на управителни и надзорни органи на държавни дружества, съобщава сайтът  Това е втората част от проверката поради големия обем на лицата, които подлежат на проверка. При първата част бяха проверени 1772 лица по азбучен ред с имена от А до К, включително, от които бяха осветени общо 136 сътрудници (виж повече за първата проверка – ТУК). Втората проверка е засегнала общо 743 лица. От тях с принадлежност към тоталитарните служби на БКП са установени общо 78 души с досиета. От тях комисията е обявила данните за 45, а останалите 33 са починали и по закон в тези случаи информацията не е публична (решение №2-1437 от 9 октомври 2018 г.). Ето сприсъкът на лица, сътрудници на ДС или разузнавателните служби на БНА, които са заемали или заемат директорски или председателски постове: Любен Иванов Цанков, председател на Съвета на директорите на \"ЗММ-ЯКОРУДА\" ЕАД, гр. Якоруда от 19.07.1996 г. до 23.02.1998 г.; Любен Любенов Тонев, изпълнителен директор на \"ИНКОМС – ИРЕТ\" АД, гр. София от 06.03.1996 г. до 18.08.1998 г.; Любомир Борисов Йоцов, временен ръководител на Акционерна фирма \"ВИДАХИМ-АФ\", гр. Видин от 27.06.1991 г. до 04.09.1991 г., изпълнителен директор на \"ВИДАХИМ\" ЕАД, гр. Видин от 04.09.1991 г. до 07.06.1994 г.; Людмил Стоянов Богданов, член на Управителния съвет на \"КИНТЕКС\" ЕАД, гр. София от 30.03.1992 г. до 21.04.1993 г., изпълнителен директор на \"КИНТЕКС\" ЕАД, гр. София от 21.04.1993 г. до 14.11.2005 г.; Марин Радославов Тодоров, председател на Съвета на директорите на \"МЕХАНИЗИРАНИ ИГРАЧКИ\" ЕАД, гр. Силистра от 14.11.1995 г. до 21.04.1997 г.; Мария Николова Банева, член на Съвета на директорите на \"БРЕЗА\" ЕАД, гр. Кърджали от 06.02.1998 г. до 19.05.1999 г., изпълнителен директор на \"БРЕЗА\" ЕАД, гр. Кърджали от 19.05.1999 г. до 30.03.2001 г.; Марко Дакев Бобев, председател на Съвета на директорите на \"ЗЕБРА\" ЕАД, гр. Нови Искър от 17.03.1993 г. до 08.05.1995 г., председател на Съвета на директорите на \"АЛУКОМ\" ЕАД, гр. Плевен от 11.08.1995 г. до 26.02.1997 г.; Милчо Ангелов Натов, член на Съвета на директорите на \"АСЕНОВА КРЕПОСТ\" ЕАД, гр. Асеновград от 12.08.1991 г., председател на Съвета на директорите на \"АСЕНОВА КРЕПОСТ\" ЕАД, гр. Асеновград до 10.03.1997 г.; Милчо Костов Игнатов, член на Съвета на директорите на \"ВИДАХИМ\" АД, гр. Видин от 19.01.1998 г. до 19.06.1998 г., изпълнителен директор на \"ВИДАХИМ\" АД, гр. Видин от 19.06.1998 г. до 17.12.1998 г.; Митьо Бонев Трандев, изпълнителен директор на \"ДИСКОВИ ЗАПАМЕТЯВАЩИ УСТРОЙСТВА\" ЕАД, гр. Стара Загора от 10.04.1997 г. до 17.09.1997 г., изпълнителен директор на \"ДИСКОВИ ЗАПАМЕТЯВАЩИ УСТРОЙСТВА\" АД, гр. Стара Загора от 17.09.1997 г. до 24.07.1998 г.; Михаил Иванов Михайлов, управител на \"САНЯ-Б\" ЕООД, гр. Белене от 19.11.1993 г. до 22.02.1996 г., изпълнителен директор на \"САНЯ-Б\" ЕАД (\"БЕЛКО\" АД), гр. Белене от 22.02.1996 г. до 26.04.1997 г.; Михаил Райков Денев, временно управляващ дъщерна фирма \"ДЕВНЯ ИНВЕСТ\" на държавна фирма \"Полихим\", гр. Девня до 20.04.1990 г., ръководител на дъщерна фирма \"ДЕВНЯ ИНВЕСТ\" на държавна фирма \"Полихим\", гр. Девня от 20.04.1990 г. до 11.11.1991 г., управител на \"ДЕВНЯ ИНВЕСТ\" ЕООД, гр. Девня от 11.11.1991 г. до 23.03.1999 г., узпълнителен директор на \"ДЕВНЯ ИНВЕСТ\" ЕАД, гр. Девня от 23.03.1999 г. до 23.06.2000 г.; Младен Илков Младенов, управител на \"ДИАЛ\" ЕООД, гр.София-Бухово от 10.09.1992 г. до 04.08.2000 г.; Нико Илиев Линков, председател на Съвета на директорите на \"ИНКОМС – ТОКОИЗПРАВИТЕЛИ“ АД, гр. Перник от 06.08.1998 г. до 02.06.2003 г.; Никола Петров Гонков, временно управляващ Дъщерна фирма \"РЕИМЕКС\" на Държавна фирма \"ИНКОМС\", гр. София от 19.03.1991 г. до 17.09.1991 г., изпълнителен директор на \"РЕИМЕКС\" ЕАД, гр. София от 17.09.1991 г. до 20.05.1999 г.; Николай Александров Янакиев, председател на Съвета на директорите на \"ГЕРИЛА\" ЕАД, гр. Върбица от 04.09.1996 г. до 05.11.1997 г.; Николай Анатолиев Пенев, председател на Съвета на директорите на \"ИНКОМС - ИНСТРУМЕНТИ И МЕХАНИКА\" АД, гр. София от 16.07.1998 г. до 27.05.2003 г., изпълнителен директор на \"ИНКОМС - ИНСТРУМЕНТИ И МЕХАНИКА\" АД, гр. София от 27.05.2003 г. до 08.09.2004  г.; Николай Димитров Гълъбов, член на Съвета на директорите на \"ДЪБ\" ЕАД, гр. Враца от 12.05.1993  г. до 06.11.1995 г., председател на Съвета на директорите на \"ДЪБ\" ЕАД, гр. Враца от 06.11.1995 г. до 15.09.1997 г.; Николай Людмилов Касабов, управител на \"ИЗГРЕВ\" ЕООД, гр. Оряхово от 27.02.1992 г. до 11.03.1996 г., изпълнителен директор на \"ИЗГРЕВ\" ЕАД, гр. Оряхово от 11.03.1996 г. до 07.04.1997 г.; Николай Михайлов Андреев, член на Съвета на директорите на МОНТАЖИ“ ЕАД, гр. София от 29.09.2012 г. до 23.09.2013 г., член на Съвета на директорите на \"ЕЛ БИ БУЛГАРИКУМ\" ЕАД, гр. София от 28.09.2012 г. до 22.11.2013 г., председател на Съвета на директорите на \"ЕЛ БИ БУЛГАРИКУМ\" ЕАД, гр. София от 18.09.2014 г. до 24.11.2016 г., председател на Съвета на директорите на \"СОФИЯ ТЕХ ПАРК\" АД от 24.08.2017 г.; Николай Ценов Тодоров, изпълнителен директор на \"СВОБОДНА БЕЗМИТНА ЗОНА-ВИДИН\" ЕАД, гр. Видин от 28.01.1998 г. до 31.07.1998 г.; Огнян Райчев Пишев, председател на Съвета на директорите на \"ДИСКОВИ ЗАПАМЕТЯВАЩИ УСТРОЙСТВА\" ЕАД, гр. Стара Загора от 13.12.1994 г. до 19.04.1995 г.; Павел Тодоров Папуджиев, управител на \"ИМЛТ – ИНЖЕНЕРИНГ\" ЕООД, гр. Плевен от 05.09.1991 г. до 25.09.1992 г.; Панайот Василев Влахов, председател на Съвета на директорите на \"ВЕГА\" ЕАД, гр. Плевен от 04.03.1996 г. до 23.05.1997 г.; Пенко Иванов Ганев, изпълнителен директор на \"ЕКО АНТРАЦИТ\" ЕАД, гара Томпсън от 03.09.2007 до 15.02.2010 г.; Петко Георгиев Василев, председател на Съвета на директорите на \"БИОВЕТ\" АД, гр. Пещера от 28.01.1997 г. до 09.06.2000 г.; Петър Димов Караангелов, член на Управителния съвет на \"КИНТЕКС\" ЕАД, гр. София от 30.03.1992 г. до 21.04.1993 г., изпълнителен директор на \"КИНТЕКС\" ЕАД, гр. София от 21.04.1993 г. до 14.11.2005 г.; Петър Костадинов Бръчков, председател на Съвета на директорите на \"ЗИНО-П\" ЕАД, гр. Петрич от 08.08.1996 г. до 15.09.1997 г.; Петър Савов Попов, временно управляващ Държавна фирма \"ИНВЕСТМАШПРОЕКТ\", гр. Русе от 12.12.1990 г. до 06.05.1992 г., управител на Държавна фирма \"ИНВЕСТМАШПРОЕКТ\", гр. Русе от 06.05.1992 г. до 13.03.1996 г., изпълнителен директор на \"ИНВЕСТМАШПРОЕКТ\" ЕАД, гр. Русе от 13.03.1996 г. до 08.05.1997 г.; Пламен Михайлов Бонев, председател на Съвета на директорите на \"ГОРУБСО-ЗЛАТОГРАД\" ЕАД, гр. Златоград от 04.06.1998 г. до 17.12.1998 г Проверката на фирмите с държавно участие към Министерството на икономиката продължава по азбучен ред от О до Я на лицата, заемали или заемащи ръководни постове в тях след 10 ноември 1989 г.", "date": "2018.10.11", "title": "Изскочиха нови 45 агенти на ДС на ключови постове в дружества към министерство на икономиката"}
{"url": "https://www.faktor.bg/bg/articles/50-ot-balgarite-iskat-zimnoto-chasovo-vreme-32-na-sto-iskat-da-se-mrakva-po-kasno", "text": "48% от българите предпочитат в България да се въведе за постоянно зимното часово време. 32% пък са на мнение, че лятното часово време трябва да се приеме като постоянно. Това сочат данни от социологическо проучване на \"Екзакта Рисърч Груп\" във връзка с предложението на ЕК от следващата година да отпадне сезонната смяна на часовото време и всяка от държавите членки на ЕС да реши кое време ще прилага като постоянно. Спрямо резултатите от проучването става ясно, че висок процент от българите нямат мнение по въпроса. Над 20% от анкетираните са посочили, че не могат да преценят.  Разбивка на данните показва, че най-често без мнение са младите българи на възраст под 30 години, обясняват от агенцията. Привържениците на позицията зимното часово време, които имат превес с 20% спрямо тези на лятното, са по-често жени, хора на възраст над 59 години и жители на провинцията.  В полза на избора на лятното часово време за постоянно се изказват по-често хора на възраст между 30 и 40 години, високообразовани респонденти и жители на столицата. Профилите на подкрепящите две позиции са показателни за това, че съществуват прагматични и рационални аргументи сред определени групи хора.  \"Това предполага да се проведе широка и открита дискусия по въпроса, за да се стигне до оптимален избор. Така ще се даде шанс и на хората без мнение по темата да направят своя избор. Още повече, че въпросът кой вариант ще бъде предпочетен за страната ни не е предрешен\", тълкуват още от агенцията. Проучването е проведено в периода от 28 септември до 5 октомври между 1 000 пълнолетни българи в 92 населени места. Брюксел иска до края на годината ЕС да реши за часовото време.", "date": "2018.10.11", "title": "50% от българите искат зимното часово време, 32 на сто искат да се мръква по-късно"}
{"url": "https://www.faktor.bg/bg/articles/fandakova", "text": "\"Само за 10 години сведохме депонирането на отпадъци от 100% до 16%\". Това каза кметът на София Йорданка Фандъкова във видеообръщение по време на трета международна конференция „Разделното събиране на отпадъците за по-чист въздух“, предаде \"Фокус\".  „Изграждането на интегрирана система за третиране на битови отпадъци в София започна преди 10 години. Днес имаме организация за разделно събиране на 12 вида отпадъци. В инсталацията за биологично третиране, от биоотпадъците произвеждаме ток и компост. В завода за третиране на отпадъците, след отделяне на всички отпадъци, които могат да бъдат рециклирани, произвеждаме RDF екологично гориво. Само за 10 години сведохме депонирането от 100% до 16%“, уточни тя.  „Системата за разделно събиране на опаковки в София работи вече 10 години. Тенденцията показва, че софиянци все по-устойчиво разделят своите опаковки от смесения битов отпадък. В завода за третиране на отпадъци на Столична община, където на ден постъпват над 1200 тона смесени битови отпадъци, също има система, която разделя отпадъците от опаковките, както и тези, които могат да се преработват“, обясни Фандъкова.  „Извън опаковките в системата за разделно събиране, разделяме още 9 вида отпадъци като строителни, електрически, текстилни и опасни отпадъци. Те имат безспорно значение към различните компоненти на околната среда. За качеството на въздуха именно разделното събиране на тези отпадъци е от значение. Изгарянето им причинява сериозно замърсяване на въздуха. Важно е хората да знаят къде да изхвърлят старите си гуми, дрехи, батерии и Столична община ще продължи да работи активно по вземане на мерки за по-чист въздух. Чистият въздух зависи от всеки един от нас“, заяви още кметът на София.", "date": "2018.10.11", "title": "Йорданка Фандъкова: За 10 години сведохме депонирането на отпадъци от 100 на 16%"}
{"url": "https://www.faktor.bg/bg/articles/borisov-shte-uchastva-v-parlamentarniya-kontrol-utre", "text": "Премиерът Бойко Борисов ще участва в петъчния парламентарен контрол. Това обяви зам.-председателят на Народното събрание Нигяр Джафер. Министър-председателят ще отговори на въпрос на зам.-председателя на ПГ на \"БСП за България\" Антон Кутев. В парламентарния контрол ще участват и вицепремиерът Томислав Дончев, вицепремиерът и външен министър Екатерина Захариева, министърът на културата Боил Банов, регионалният министър Петя Аврамова, здравният министър Кирил Ананиев. Редовното заседание на парламента ще започне от 9.00 часа с първо гласуване на Закона за семейните помощи за деца. Парламентарният контрол ще бъде от 11.00 часа.", "date": "2018.10.11", "title": "Утре в парламентарен контрол: Борисов отговаря на въпрос на Антон Кутев"}
{"url": "https://www.faktor.bg/bg/articles/novini/svyat/barnie-optimist-za-brekzit-sdelkata-e-na-edna-raka-razstoyanie", "text": "Сделката за Брекзит е „на една ръка разстояние“, заяви главният преговарящ на ЕС Мишел Барние в реч пред бизнес лидери в Европарламента. „Споразумението е на една ръка разстояние за срещата на 17 октомври, ако успеем да завършим сега преговорите“, каза той. Той обаче бе категоричен, че Лондон трябва да приеме възможността за проверка на някои стоки, които ще се придвижват между Северна Ирландия и останалата част на Обединеното кралство. На 17 октомври лидерите от ЕС ще имат вечеря в Брюксел и се надяват да се споразумеят за договор за излизането на Великобритания от ЕС. Според Барние той е готов на 80-85 на сто. Остават обаче някои пречки като въпросът как новата сухопътна граница със Северна Ирландия да не разпали нов конфликт. Барние изтъкна, че ЕС прави всичко възможно да гарантира, че проверките на стоките, движещи се през границата със Северна Ирландия, ще бъдат направени по най-“ненатрапчив“ начин, например на фериботите, в пристанищата или на местата, където са произведени. Ветеринарните прегледи и контролът за сигурност обаче трябва да стават по границата. Французинът каза още, че Брекзит ще доведе до необходимостта от проверки дали стандартите за митниците и ДДС са в съзвучие с тези на ЕС. Това ще стане в случай, че бъде задействан планът за backstop - договореност, според която, ако Великобритания и ЕС не успеят да се договорят, Северна Ирландия ще остане част от единния пазар и митническия съюз, като по този начин няма да се налага да има граница между тази част от Обединеното кралство и Република Ирландия. За митниците и ДДС преговарящият заяви, че предложението на ЕС е да се използват съществуващите митнически процедури, за да се избегнат проверки на транзитните пунктове. Митническа декларация може да бъде предварително попълнена в интернет. „Единствените видими систематични проверки между Северна Ирландия и останалата част от Обединеното кралство ще включват сканирането на бар кодовете в камионите или контейнерите, което трябва да бъде направено на фериботите или транзитните пристанища“, изтъкна Барние. Проверките на индустриалните стоки могат да бъдат извършени от органите за пазарен контрол на място, в самите компании. Но проверката на животните и животинските продукти трябва да останат по границите. (източник КлубZ.бг)", "date": "2018.10.11", "title": "Барние оптимист за Брекзит: Сделката е на \"една ръка разстояние\""}
{"url": "https://www.faktor.bg/bg/articles/lasna-i-treti-rusnak-svarzan-s-aferata-skripal", "text": "Руски сайт назова трети служител на военното разузнаване, който според него е замесен в отравянето на двойния агент Сергей Скрипал във Великобритания, предаде Ройтерс, позовавайки се на данни, изнесени от новинарския портал \"Фонтанка\". Според тях Сергей Федотов е посетил Великобритания през 2016, 2017 и 2018 г. и е напуснал тази страна на 4 март - в същия ден, когато от кралството са си тръгнали и други двама агенти на Главното управление (ГУ) - руска разузнавателна служба, по-известна под старото си наименование Главно разузнавателно управление (ГРУ) - които вече бяха назовани като заподозрени за атаката. Това са Петров/Мишкин и Боширов/Чепига. Бившият руски разузнавач, превърнал се в британски шпионин, Сергей Скрипал и дъщеря му Юлия бяха открити в безсъзнание на пейка в британското градче Солсбъри именно на 4 март. Великобритания твърди, че Скрипал баща и дъщеря са били отровени от двама служители на ГУ, идентифицирани като Анатолий Чепига и Александър Мишкин, с военното нервнопаралитично вещество \"Новичок\" - обвинение, което Москва отрича. Миналия месец вестник \"Дейли телеграф\" писа, че британската полиция е установила самоличността на трети руски агент, който според нея е бил на разузнавателна мисия преди опита за убийство на Скрипал. Британският ежедневник не разкри името на заподозрения, припомня Ройтерс.  Двамата руснаци, заподозрени от Лондон в опит за отравянето на Сергей Скрипал, са посетили през 2014 г. Чехия, по времето, когато там е бил и бившият руски двоен агент, съобщи днес чешкото обществено радио \"Радиожурнал\", цитирано от Франс прес.  \"Руснаците изглежда са създали оперативна група, която е следяла Скрипал много преди опита за убийство\", посочи радиото, цитирайки \"заслужаващ доверие източник от тайните служби. Според цитирания от радиото източник Мишкин е пребивавал от 13 до 16 октомври 2014 г. в хотел в град Острава, след което заминал за Прага, а Анатолий Чепига пристигнал в чешката столица на 11 октомври същата година, под името Руслан Боширов. По същото време там е бил и Федотов. Той бил с паспорт с много близък номер на паспортите на Мишкин и Чепига - една цифра ги е различавала. Предполога се, че тази серия с номера на паспорти е била предназначена за тайни агенти, съобщава Нюз.Ру. \"За съжаление не знаем на коя дата те са напуснали Чехия\", каза за АФП разследващият журналист от \"Радиожурнал\" Янек Кроупа, който се занимава с аферата. Източникът на радиото посочва, че Скрипал е бил в Чехия през втората половина на октомври 2014 г., за да помогне на местните служби да идентифицират предполагаемите руски шпиони в страната. Чешката цивилна разузнавателна служба БИС, както и полицията, отказват да коментират официално информацията на \"Радиожурнал\". \"По принцип БИС не коментира подобни съобщения, заяви говорителят на службата Ладислав Щиха. \"Нашето ведомство няма да предостави никаква информация\", каза говорителят на Националната централа за борба с организираната престъпност Ярослав Ибехей.  Лондон смята, че Мишкин и Чепиха стоят зад отравянето на Сергей Скрипал и дъщеря му Юлия с нервнопаралитичния агент \"Новичок\" на 4 март в Солсбъри. Москва категорично отрича обвиненията, пише БТА.", "date": "2018.10.11", "title": "\"Лъсна\" и трети руснак, свързан с аферата \"Скрипал\"?"}
{"url": "https://www.faktor.bg/bg/articles/turtsiya-se-bori-s-inflatsiyata", "text": "В Турция властите оказват натиск върху големите търговски вериги и стотици фирми да предложат минимум 10% намаления на продаваните от тях стоки. Това е част от мерките, предвидени от правителството, за борба с инфлацията, представени тази седмица от турския министър на финансите Берат Албайрак. Той обяви нов подход за справяне с растящата инфлация в страната, достигнала почти 25% през миналия месец - настоявайки магазините и бизнеса да предоставят на потребителите отстъпки, за да поддържат цените под контрол. Албайрак каза, че кампанията ще бъде доброволна, но призова потребителите да покажат предпочитанията си към фирмите-участнички - които биха могли да го заявят, поставяйки стикери със специално лого на магазините си, съобщи The Financial Times. Новият икономически план идва след като президентът Реджеп Тайип Ердоган - тъстът на Албайрак - укрепи контрола си върху турското правителство, а страната се бори срещу последиците от валутната криза, изтрила 38 процента от стойността на лирата спрямо долара тази година. \"Този план е кръгла нула, казва Пол Макнамара, мениджър в GAM. - Той изпраща абсолютно грешните сигнали\". Макнамара посочва, че предишни усилия да бъде принуден бизнесът да реши проблема с инфлацията са били неуспешни, независимо дали са предприети от Джералд Форд в САЩ или от Уго Чавес във Венецуела. \"Единственият начин да се намали инфлацията е да се получи отново валута или да претърпим такава рецесия, която намалява заплатите и намалява търсенето\", каза Макнамара. Албайрак съобщи, че турските власти ще наблюдават магазини и фирми и ще насърчават гражданите да се обаждат на специална гореща линия, за да съобщават за необичайни повишения на цените. Акциите на турската нискотарифна верига супермаркети BIM, смятана за близка до правителството, паднаха до 4% след новината, но по-късно се възстановиха. Веригата беше сред няколкото големи търговци на дребно, заедно с Carrefour, Migros и Sok, които обявиха, че ще предоставят 10% отстъпка на 50 продукта за два месеца. Министрите също така обещаха, че електрическите и газовите сметки няма да се увеличат до края на годината и обявиха, че държавните доставчици на чай, месо, млечни продукти и ориз ще замразят или ще намалят цените. Албайрак каза, че турските банки ще дадат 10% отстъпка по заеми, взети с \"високи лихвени проценти\" след 1 август, без да предоставя допълнителни подробности, съобщи FT. МВФ понижи прогнозата си за растежа на БВП за Турция през 2019 г. от 4 на сто до 0.4 на сто, но Албайрак заяви, че най-лошото от кризата е минало. Турски издания съобщиха, че на логото върху намалените стоки има надпис: \"Масова борба срещу инфлацията. #Турция ще победи\". Очаква се да поевтинеят също плодовете и зеленчуците. Албайрак обърна внимание и на спекулативните цени на някои търговци, които се възползват от ситуацията, като заяви, че тези повишения не са от полза за никого, пише \"Стар\". \"В края на тази битка ще спечели Турция\", каза той.", "date": "2018.10.11", "title": "Турция започна битка с инфлацията - властта постави цените под контрол"}
{"url": "https://www.faktor.bg/bg/articles/avariya-po-vreme-na-polet-na-raketa-soyuz-kam-mks", "text": "Авария по време на полет на ракета \"Союз\" към Международната космическа станция. Проблемът е с ракетата носител, съобщават руски медии. о предварителна информация аварията е свързана с първата степен на ракетата. Източник заяви пред РИА Новости, че екипажът е трябвало да направи аварийно приземяване в Казахстан. На борда на космическия кораб е екипаж МКС-57/58 с руския космонавт Алексей Овчинин и американския астронавт Ник Хейг. Екипажът успешно се е приземил в Казахстан. Установена е връзка и всички са здрави. Според източник екипажът е изпитал натоварване от 6 G. За сравнение при старта космонавтите изпитват натоварване между 1 и 7 G. НАСА съобщава, че космически кораб \"Союз МС-10\" не е успял да достигне до орбита заради авария с носителя. По информация на американската агенция корабът с екипажа се връща по аварийна балистична траектория. Ракетата носител \"Союз-ФГ\" с руски кораб \"Союз МС-10\" беше изстреляна към космическата станция по план в 10,40 часа московско време.", "date": "2018.10.11", "title": "Ракета \"Союз\" с двама астронавти аварира по време на полет"}
{"url": "https://www.faktor.bg/bg/articles/kristin-lagard-ot-mvf-predupredi-darzhavite-da-ne-badat-vavlichani-v-targovski-i-valutni-voyni", "text": "Управляващият директор на Международния валутен фонд Кристин Лагард предупреди в четвъртък страните да не участват в търговски и валутни войни, подчертавайки, че това би попречило на глобалния икономически растеж и би застрашило \"невинни свидетели\", съобщава Ройтерс. Давайки официалното начало на годишната среща на МВФ и Световната банка на индонезийския курортен остров Бали, Лагард призова страните да \"деескалират\" търговските конфликти и да установят и уточнят глобалните правила за търговия, вместо да се откажат от тях. Нейното изявление е факт, след като през последните месеци Съединените щати и Китай си наложиха взаимно високи мита за вноса на стоки за стотици милиарди долари, допринасяйки за трусове на финансовите пазари, тъй като инвеститорите се притесняват, че ескалиращият търговски конфликт може да навреди на световната търговия и на инвестициите. В сряда пазарът на акции на Уолстрийт претърпя най-драматичен спад от февруари насам, последван в четвъртък от понижение на азиатските борси към 19-месечни дъна и на европейските борси към 20-месечни дъна с оглед на набиращите скорост притеснения около ескалиращото търговско напрежение между двете най-големи световни икономики и в резултат на растящата доходност на американски държавни облигации. \"Искрено се надяваме да не се придвижваме нито към търговска, нито към валутна война. Това би било вредно за всички участници и ще има много невинни свидетели, включително страни, които са част от китайските вериги за доставки\", заяви Лагард на пресконференция на остров Бали. Трябва да се има предвид, че през последните седмици висши представители на САЩ изразиха безпокойство относно отслабващия китайски юан. Президентът Доналд Тръмп пък обвини Китай, че умишлено манипулира своята валута, за да получи търговско предимство. В тази връзка беше любопитна срещата в четвъртък на американския министър на финансите Стивън Мнучин с управителя на Народна банка на Китай - И Ганг в кулоарите на годишната среща на МВФ и СБ. \"Обсъдихме важни икономически въпроси\", посочи обаче само лаконично Мнучин в Туитър след края на срещата. Кристин Лагард се включи в дебатите относно валутните курсове, заявявайки, че слабостта на юана спрямо долара се дължи на общото поскъпване на зелените пари с оглед на политиката на Фед на повишаване на американските лихви. Спрямо кошницата от останалите водещи валути, китайския юан се обезцени далеч по-слабо, мотивира се тя. \"Ние подкрепихме движението на Китай към валутна гъвкавост и искаме да насърчим властите в Пекин да продължат по този път напред\", посочи шефът на МВФ. Кристин Лагард също така изрази вярата си, че китайските власти предприемат стъпки за запазване на икономическия растежа, стабилността и инвеститорското доверие на фона на търговския конфликт със САЩ, но те са изправени пред \"сложна\" балансираща политика, целяща задържане  на фискалното положение под контрол. Президентът на Световната банка Джим Йонг Ким също предупреди за ескалацията на търговското напрежение в глобален план, заявявайки, че дневният ред на големия международен кредитор зависи от силните търговски потоци и че ако всичките страни осъществят техните търговски заплахи, това съвсем ясно ще навреди на икономическия растеж.", "date": "2018.10.11", "title": "Кристин Лагард предупреди държавите да не бъдат въвличани в търговски и валутни войни"}
{"url": "https://www.faktor.bg/bg/articles/siderov-ne-planuvam-koalitsiya-v-barekov", "text": "\"Това е зле прието послание\". Така лаконично коментира Волен Сидеров амбициите на Николай Бареков да се явява с \"Атака\" на предстоящите евроизборите.  По думите на партийния лидер Бареков нямал намерение да участва на евроизборите, нямал такива амбиции, което звучи много манипулативно, при все че лично евродепутатът обяви в телевизията на \"Атака\", че се готви да вкара  трима-четирима евродепутати от своята партия \"Презареди България\". А лансирането на идеята, станала повод за спекулации, възникнаха покрай новия консервативен форум, който Николай Бареков организира заедно с Волен Сидеров. Самият Бареков намекна, че коалиция с \"Атака\" е \"опция\". Той е от консерваторите в ЕП и ми каза: \"При теб припознавам партия, която може да заеме това място\", обясни Сидеров пред КлубZ. Така можело да се гради бъдещото управление на ЕНП с несистемните партии в Европа - играчи като Льо Пен, \"Алтернатива за Германия\", италианската \"Лига\", с които да се направи една \"традиционна\" коалиция в Европарламента, на мястото на сегашните \"ултралиберали\", разясни позицията си лидерът на \"Атака\". Сидеров обаче изтъква, че за евровота негов приоритет били коалиционните му партньори от ВМРО и НФСБ. \"Вече 5-6 пъти повдигам този въпрос на коалиционен съвет, но продължавам да чакам отговор от Валери Симеонов.\" От ВМРО са се съгласили, от НФСБ обаче още мълчат. Докато Искрен Веселинов от ВМРО обяснява в парламента, че темата за общо явяване на евроизборите е налице при \"патриотите\", вицепремиерът Симеонов е на друго мнение: \"Скоро не сме обсъждали този въпрос. Не сме се оженили, те и семействата не остават вечно заедно.\"", "date": "2018.10.11", "title": "Сидеров: Не планирам коалиция с Бареков за евровота, \"Атака\" държи на Обединени патриоти"}
{"url": "https://www.faktor.bg/bg/articles/protestirashtite-mayki-posreshtnat-premiera-tazi-sutrin-v-palatkoviya-lager", "text": "Десетките палатки на протестиращите родители на деца с увреждания останаха на жълтите павета на \"Дондуков\" през цялата нощ. Целта е те да посрещнат премиера Бойко Борисов тази сутрин, след което да вдигнат палатките. След 22 ч. снощи полицията състави предупредителни актове за нарушаване на обществения ред на майките на деца с увреждания. Исканията им са дадените от властта обещания да станат факт.   Днес Националният съвет за интеграция на хората с увреждания ще разгледа Закона за хората с увреждания. След това той ще бъде обсъден в Тристранния съвет и в Министерския съвет, за да стигне в срок до парламента. Страните се договориха до края на годината да се приемат в пакет законите за хората с увреждания и за личната помощ.  За 2019 г. ще бъдат заделени 150 млн. лв. повече в тази сфера.", "date": "2018.10.11", "title": "Палатков лагер посреща премиера тази сутрин на \"Дондуков\""}
{"url": "https://www.faktor.bg/bg/articles/kolyo-kolev-korneliya-ninova-ochevidno-ne-haresva-svobodata-na-slovoto-praktikuvana-vav-v-duma", "text": "Недоверието в институциите е повсеместно, така че не трябва да се учудваме, че тези изстрадали жени -  майките на деца с увреждания – не вярват в успеха на преговорите. Твърде дълго те са били подложени на своеобразен тормоз, за да могат изведнъж да повярват. Дали този протест ще им помогне? Според мен, определено да! Обществото е зад тях, като цяло. Правил съм изследвания. Хората не смятат, че те имат прекомерни искания. Това каза в ефира на БНР социологът Кольо Колев.  Той коментира и процесите в БСП и недоволството на ключови фигури от Националния съвет на БСП от начина, по който се е появила „Визия за България“ и от случващото се във вестник „Дума“. „Прави впечатление, че политиците обичат свободата на словото единствено когато словото е за самите тях. Видяхме вчера реакцията на господин Борисов, който се нахвърли върху медиите как може такова нещо, а сега виждаме Корнелия Нинова, която очевидно не харесва тази свобода на словото, която се практикува във вестник \"Дума\". Не мисля, че тя е избрала най-подходящия момент за смяна на главния редактор  и за този опит за поредната битка с големия колективен орган в тази партия - Изпълнителното бюро. Това е поредната битка, не е нещо ново. Корнелия Нинова се опитва всячески да концентрира властта в своите ръце. Очевидно е много по-приятно да си в позицията на Бойко Борисов и на Цветан Цветанов, отколкото позицията на лидер в една нелидерска партия. Хубавото в тази партия е, че в крайна сметка лидерът почти никога не успява да овладее всички. В този смисъл се появяват течения, нови гласове, нови групи, които критикуват по един или друг начин случващото се”, направи анализ червеният социолог. Според Колев е илюзия, че опозицията печели изборите. Обикновено управляващите ги губят. Обществените реакции на казуси, като трагедията в Своге и убийството в Русе, веднага са насочени към властта, както е било и през 2001 година, направи паралел той. Относно друга актуална тема, Колев заяви, че „отдавна не отдава особено значение на писмата на г-н Пеевски“.", "date": "2018.10.11", "title": "Червен социолог изплю камъчето: Корнелия Нинова не харесва свободата на словото"}
{"url": "https://www.faktor.bg/bg/articles/georgi-harizanov-pismoto-na-delyan-peevski-e-yasen-znak-che-toy-se-otteglya-ot-izdatelskiya-biznes-no-ne-i-za-neshto-drugo", "text": "„Темата за хората с увреждания е много сложна. Много тежък е въпросът с хората, които излизат от системата на детска грижа и се превръщат в пълнолетни хора с увреждане, на които трябва да бъде осигурена грижа за дълъг период от време, която би струвало наистина много пари. След като министър-председателят каза, че вече парите са осигурени, вече е въпрос на тръгване по две различни философии - едната е на максимално добра грижа вкъщи, която има опасност да десоциализира човек, или на изграждане на външни центрове, за да може да бъдат открити негови умения и той да се среща с хора, да се чувства пълноценен. Оказа се, че има над 1000 такива външни центрове, пък не работят. Много сложна тема. За съжаление, не виждам вариант за мигновена развръзка“. Това каза пред БНР политическият анализатор Георги Харизанов от Института за дясна политика.  Той коментира и вчерашната среща на премиера с посланици в Министерския съвет, на която той изрази недоволството си от международните реакции по случая с убийството на Виктория Маринова. „Отстрани погледнато, аз се радвам, че се състоя, защото волно или неволно България стана жертва на очерняне. Представете си един гражданин на Швеция колко се интересува от по-нататъшното развитие на случая, от семейството на Северин и проблемите на циганската махала в Русе и така нататък – най-вероятно – изобщо, само че вече е прочел, че третият разследващ журналист, убит в ЕС заради работата си, е в България – нещо, което е дълбоко невярно и слага огромно петно върху страната ни. Огромна част от това петно ще остане. Страшно много хора бяха въвлечени, дано да е неволно, в тази кампания и тази фалшива новина. Очевидно бързането да се изрази съпричастност води до това човек да е непредпазлив, да не се обади в България на някой познат, на някой колега евродепутат, на колега дипломат и да го пита какво се случва, преди да напише публикация в социалните мрежи или да я даде пред медиите“, посочи анализаторът. Георги Харизанов оцени признанието, че съзнателно са били пускани фалшиви версии за хода на разследването през медиите като „стандартна практика“, но отрече това да е фалшива новина, защото е направено „по професионални подбуди“, докато внушенията, че убийството на Маринова е било заради работата й, е било „по политически“. Той коментира и писмото на Делян Пеевски от вчера за излизането му от издателския бизнес. \"Писмото на Делян Пеевски от вчера е ясен знак, че той се оттегля от издателския бизнес, но не и за нещо друго. Не разбрах нито какви са целите на фондацията, нито кои са реномираните журналисти, които ще влязат в тази фондация. Според мен това са бизнес маневри. Имаше много критики към КЗК в тази декларация, която пет месеца не разрешавала продажбата на групата „Телеграф“ на американски инвеститор. Очевидно, че тази сделка с американския инвеститор няма да се състои и тежестта върху издръжката на тези издания, защото съм далеч от мисълта, че те печелят, остава върху г-н Пеевски и че поради някои негови си причини, които не стават ясни от тази декларация, той не желае да бъде пряко издател, а човек, който помага с идеална цел на фондацията.“ По повод реакциите у нас след изказванията за възможността Бойко Борисов да постави под въпрос кандидата на ЕНП за председател на Европейската комисия Георги Харизанов коментира, че от години премиерът е критикуван, че политиката ни е на снишаване пред началниците в името на еврофондовете, но „в момента, в който се оказа, че главицата не е преклонена и с огромно основание в случая се критикува г-н Вебер за твърде прибързаното изявление, ние казваме: „Ужас, ама ние сега защо така говорим на началниците\". Никакъв ужас няма. Тези хора не са ни началници. Това е един от ужасно многото евродепутати, просто избран от държавата Германия, и ние имаме пълното право да го критикуваме и да му търсим сметка, когато той неволно се включва в очерняща кампания. Тук няма убит разследващ журналист заради работата му“, категоричен е Харизанов.", "date": "2018.10.11", "title": "Георги Харизанов: Писмото на Пеевски е знак, че той се оттегля от издателския бизнес, но не и за нещо друго"}
{"url": "https://www.faktor.bg/bg/articles/rusiya-se-opitala-da-vliyae-na-referenduma-v-makedoniya-chrez-futbolen-bos", "text": "Гръцкият бизнесмен и собственик на футболния отбор ПАОК Иван Савидис изглежда е бил във фокуса на усилията на Русия да повлияе на референдума в Македония за името, твърди The New York Times. Целта на Кремъл е била да осуети влизането на Скопие в НАТО и Европейския съюз. От години Иван Савидис е човекът на Кремъл в Гърция, твърди американското издание, цитирано от \"Фокус\". Гръцкоруският милиардер, който е бивш депутат в руската Дума и е собственик на ПАОК, се движи безпроблемно между спортните светове на двете страни. Той има пръст във всичко в Солун, където живее и е добре известен играч в често раздирания от скандали свят на гръцките и руските олигарси, коментира изданието. Всичко това го прави интересен за американските разузнавателни агенции. Официални лица от САЩ казват, че са засекли комуникации през юни, показващи, че Савидис работи за руските интереси за подкопаване на споразумението между Гърция и Македония, което би проправило пътя за присъединяване на Македония към НАТО, пише NYTimes, като припомня, че Гърция отдавна се противопоставя на влизането на Скопие в Алианса, а Москва, която гледа на разширяването на НАТО като на смъртоносна заплаха на своята граница, е била решена да предотврати успеха на референдума за името. За да си отмъстят, от американците предприеха необичайно агресивен ход, продължава вестникът: те предадоха информацията на лявото гръцко правителство на Алексис Ципрас и то отговори, като изгони двама руски дипломати от Атина и обяви за персона нон грата още двама.  Това все още прави американските разузнавачи и дипломати щастливи, коментира изданието. Независимо, че референдумът в Македония не даде ясни резултати, може би още тази седмица, македонският парламент трябва да реши дали иска да се присъедини към НАТО, а американците смятат, че разкриването на Савидис и изгонването на дипломатите е рядка победа и частичен реванш за руските дезинформационни кампании в САЩ и Европа, завършва статията. Бизнесменът Иван Савидис е един от 30-мата най-богати руснаци според \"Форбс\". През  2006 г. списанието оцени състоянието на Савидис на 100 милиона долара. Роден е на 27 март 1959 година в населеното от понтийски гърци грузинско селце Санта. 21-годишен постъпва в Донската държавна цигарена фабрика в Ростов на Дон. Издига се от прост работник до зам.-директор. След това се хвърля в частния бизнес и оглавява компанията \"Донской табак\", купува и летището в Ростов. Прави милиони в цигарения бизнес, после преуспява и в производството и търговията с охладено месо, селскостопански и рибни продукти и др. Говори се, че дава хляб на повече от 17 000 души. Постепенно създава мощния холдинг Группа Агроком, който търгува по цял свят.  Цигареният барон, както е известен Савидис, влиза и в политиката. Два пъти е избиран като депутат от партията Единна Русия. Счита се за личен приятел на Владимир Путин, който го е награждавал с орден \"За заслуги към отечеството\". Голямата му страст е футболът. Известно време е президент и собственик на двата клуба от Ростов на Дон - \"Ростов\" и СКА. През 2012 година купува контролния пакет акции на гръцкия футболен клуб ПАОК (Солун). Според медиите в южната ни съседка проектът му с един от най-популярните отбори цели изграждане на имидж, за да влезе и в местната политика. Савидис вече е вложил над 30 млн. евро в ПАОК, а вече се готви изграждането на нов стадион.", "date": "2018.10.11", "title": "Футболен бос, близък до Путин, се опитал да влияе на референдума в Македония"}
{"url": "https://www.faktor.bg/bg/articles/novini/svyat/mayk-pompeo-sasht-nyama-da-dade-i-edin-dolar-na-siriya-dokato-iranskite-chasti-ne-napusnat-stranata", "text": "САЩ няма да финансират възстановяването на Сирия, докато иранските сили и частите, подкрепяни от Иран, не напуснат окончателно страната, предупреди държавният секретар Майк Помпео, цитиран от Франс прес. Американският топдипломат заяви, че правителството на Тръмп иска политическо и мирно уреждане на конфликта в Сирия, както и \"изтегляне от Сирия на иранските сили или на тези, подкрепяни от Иран\". \"Бяхме ясни: ако Сирия не гарантира пълното изтегляне на подкрепяните от Иран сили, тя няма да получи и един долар от САЩ за възстановяване\", заяви вчера Помпейо в реч във Вашингтон пред Еврейския институт за национална сигурност на Америка.", "date": "2018.10.11", "title": "Майк Помпео: САЩ няма да дадат и един долар на Сирия, докато иранските части не напуснат страната!"}
{"url": "https://www.faktor.bg/bg/articles/emil-radev-shte-nastoyavame-za-otdelyane-na-balgariya-ot-rumaniya-v-mehanizma-za-nablyudenie", "text": "„В Европейския парламент ще настояваме за отделяне на България от Румъния в механизма за наблюдение и сътрудничество\". Това каза в интервю за националното радио евродепутатът Емил Радев от ГЕРБ/ЕНП, който беше домакин на посещението на членове на Висшия съдебен съвет в Европарламента.  „България изпълнява всички препоръки, които в доклада от 2017 г. бяха дадени като очакване те да са окончателни, с които до края на мандата на тази Европейска комисия, ако бъдат изпълнени, да се прекрати механизмът за България. Виждаме, че при Румъния отстъплението е доста голямо. /.../ На срещата с генералния секретариат на Европейската комисия, със зам.-главния секретар и с екипа, който на практика изготвя доклада по Механизма за сътрудничество и оценка, коментирахме темата за края на този доклад. Повдигнах темата за притесненията ни, че както вървим пакетно с Румъния, това, което в момента става с върховенството на закона там, би дръпнало назад идеята за прекратяване на този механизъм\".  Докладът се очаква в средата на следващия месец, а според Емил Радев механизмът „в този си вид има много отрицателна роля за България“, тъй като пряко се свързва с приемането ни в Шенген, особено сега, когато в страни като Холандия и Германия предстоят избори.  Емил Радев каза, че познава лично Виктория Маринова, съпруга ѝ и  детето им и е категоричен, че случаят с убийството е бил представен в чужбина „съвсем по погрешен начин като убийство, обвързано с работата ѝ\". „Сега ми е много интересно да видя обратната реакция, защото това, което се изсипа върху България – сравненията с Малта и Словакия, беше недопустимо\", категоричен е евродепутатът. „Със съобщеното в чуждестранни медиите, че убийството на русенската журналистка Виктория Маринова е свързано с нейни разследвания, България е получила много сериозно обвинение\".  Острите коментари в Туитър от страна на лидера на ЕНП в Европейския парламент Манфред Вебер Радев коментира така: „Г-н Вебер разбра много по-късно какви са реалните стъпки по разследването и какво точно става. Може би в началото всички се произнесоха много емоционално, веднага след новината за убийството на Виктория Маринова се разпространи в Европа. От там нататък, разбира се, ние изяснихме ситуацията. Казахме, че българските власти работят по разкриване на случая, като вече имаме разкрит убиец. Доказан със 100% ДНК анализ. От тук нататък да обясним и на нашите колеги, че това, което става в България, по никакъв начин не застрашава нито разследващите журналисти и по никакъв начин не трябва от тук нататък да се очерня името на България, защото при нас ситуацията е коренно различна\", посочи Радев.", "date": "2018.10.11", "title": "Емил Радев: Ще настояваме за отделяне на България от Румъния в механизма за наблюдение"}
{"url": "https://www.faktor.bg/bg/articles/lagard-izrigna-sreshtu-italiya-kato-chlen-na-es-tryabva-da-se-spazvat-pravilata-za-byudzhetna-distsiplina", "text": "Италия, като членка на ЕС, трябва да спазва правилата на клуба за бюджетната дисциплина, заяви управляващият директор на Международния валутен фонд (МВФ) Кристин Лагард, цитирана от АФП. \"Когато членуваш в един клуб и си решил да останеш в него, трябва да спазваш правилата му\", подчерта шефката на МВФ на конференция на индонезийския остров Бали. Тя изрази надежда, че между реториката на италианското правителство, което предвижда увеличение на бюджетния дефицит на страната, предизвикващо силна тревога в Брюксел, и окончателни цифри за бюджет ще има разлика. Управляващият директор на МВФ оправда днес на конференция в рамките на годишните срещи на Фонда и на Световната банка в Бали повишенията на лихвите на централната банка на САЩ при сегашната икономическа конюнктура. Така тя даде пряк отговор на критиките на президента на САЩ Доналд Тръмп, според когото Управлението за федерален резерв (УФР) \"си е изгубило ума\", водейки такава парична политика, допълни АФП. Подобни повишения на лихвите са необходимо и неизбежно развитие за икономики като американската, които имат стабилен растеж, ускоряваща се инфлация и изключително ниска безработица, подчерта шефката на Фонда. УФР води прекалено твърда политика и е \"полудяло\", коментира снощи Тръмп на фона на резкия спад на американския промишлен индекс Дау Джоунс, който при закриването на търговията в сряда изгуби 3,15 на сто. Лагард освен това призова страните \"да използват всички механизми\", за да устоят на последиците от неизбежното изтичане на капитали на фона на рисковете, свързани с напрежението в търговските отношения и повишаването на лихвите, предаде Ройтерс. Тя препоръча по-голяма гъвкавост при управлението на потоците, допълвайки, че някои нововъзникващи пазарни икономики, включително и страни от Югоизточна Азия, не са особено склонни да наложат такъв контрол, вярвайки, че той трябва да се прилага само при извънредни обстоятелства. Лагард изрази надежда, че китайските власти полагат усилия да поддържат икономическия растеж и стабилността на фона на търговския си конфликт със САЩ, но допълни, че това е \"сложно\" балансиране, допълни Ройтерс.", "date": "2018.10.11", "title": "Лагард изригна срещу Италия: Като член на ЕС трябва да се спазват правилата за бюджетна дисциплина"}
{"url": "https://www.faktor.bg/bg/articles/novini/balgariya/parlamentat-sprya-parite-ot-chuzhbina-za-religioznite-obshtnosti-i-institutsii", "text": "Парламентът прие на първо четене промени в Закона за вероизповеданията, внесени от ПГ на ГЕРБ, БСП и ДПС. „За“ гласуваха 136 народни представители, а двама се въздържаха. Промените въвеждат забрана религиозните общности и институции да получават финансиране от чужди държави и лица. Промените предвиждат контрол от страна на държавата върху финансирането.  Предлага се нов модел на финансиране на вероизповеданията. Държавната субсидия да предоставя на тези от тях, към които принадлежи не по-малко от 1% от населението на страната на база на резултатите от самоопределението от последното преброяване. Припомняме, че много от тях са оприличавани по-скоро на секти и част от свещениците бяха категорично против да бъде спонсориран подобен бизнес. Държавната субсидия да се изразходва за покриване на разходите за възнаграждения на персонал (свещенослужители и служители на религиозните институции), както и за осъществяването на други дейности, описани в закона – образователни, социални, строеж и поддръжка на молитвени домове и др. Предлага се размерът на субсидията да се определя по модела на финансиране на политическите партии, като максималния размер на субсидията е 15 млн. лв. на вероизповедание, а заплатата на един свещенослужител се приравнява на заплатата на един учител.  Вероизповеданията, които отговарят на този критерий, според последното преброяване от 2012 г., са източноправославното и мюсюлманското вероизповедание. Останалите ще продължават да получават субсидия по досегашния ред. Очаква се между двете четения на законопроекта да се прецизират въпросите, свързани с националната сигурност, финансирането от чужбина, със свещенослужителите на вероизповеданията, които са чужди граждани, с даренията, с духовните училища, с функционирането и финансирането на диоцезите на Българската православна църква в чужбина.  Ще бъде създадена работна група с участието на всички заинтересовани страни и комисии за прецизиране на текстовете. От Св. Синод обявиха, че не одобряват разпределението на субсидията за вероизповеданията. Духовниците не са съгласни и с идеята финансирането в Църквата да се контролира. Последва среща в Св. Синод, на която присъстваха премиерът Бойко Борисов, председателят на ПГ на ГЕРБ Цветан Цветанов, зам.-председателят на ПГ на ДПС Йордан Цонев и др. След срещата премиерът Бойко Борисов обяви, че заплатите на духовниците ще се приравнят с тези на учителите. Постигнат е консенсус законопроектите да не се оттеглят, а да се изменят между двете четения.", "date": "2018.10.11", "title": "Парламентът спря парите от чужбина за религиозните общности и институции"}
{"url": "https://www.faktor.bg/bg/articles/kalin-georgiev-brutalnata-zhestokost-pokaza-che-ubiystvoto-v-ruse-ne-e-porachkovo", "text": "Примитивната жестокост и събраните доказателства говорят, че в случая с убийството на Виктория Маринова не става въпрос за поръчка. Това каза по Би Ти Ви бившият главен секретар на МВР Калин Георгиев. „Убеден съм, че основната цел на моите колеги е да достигнат до извършителя на престъплението, независимо кой е пострадал”, допълни той. „Няма как да направиш превенция на убийство, защото то става инцидентно в повечето случаи, когато не е поръчково или планирано. За да докажеш, че едно убийство е поръчково, ти трябва да го разкриеш”, каза още Георгиев. Не ми е предлагано да ставам министър на вътрешните работи, призна той. На въпрос пък дали би се върнал  като главен секретар на МВР Калин Георгиев отговори, че вече е бил на този пост. През 2013 г. подадох оставка, защото усещах, че повече няма да мога да изпълнявам задълженията си на главен секретар и нямаше да мога да правя нищо повече,  посочи Калин Георгиев. „Знаех кой ще бъде министър. Прецених, че ще бъда принуден да правя неща, които не желая. Знаех, че предстоят промени в системата на МВР, освобождаване на колеги, с които аз съм работил, и нямаше как да го понеса чисто човешки”, изтъкна той. По думите му през 2013 – 2014 г. са нанесени много тежки щети на системата и тя все още се опитва да се справи с това. „Не давам оценки на колеги и на министри, защото знам какво им е било. Само човек, който не е носил бремето на това пред името ти да пише главен секретар, дава оценки, но не знае какво е реално да носиш отговорност”, отбеляза бившият главен секретар. Нямах лесни моменти като главен секретар на МВР, категоричен  беше Калин Георгиев. Според него министерството непрекъснато е жертва на разнопосочни реформи и разсипване на ръководния състав. Не може да се изгради дълготрайна политика на задържане на хората, които работят в системата. Бившият главен секретар на МВР каза също, че по празници се чува с премиера Бойко Борисов.", "date": "2018.10.11", "title": "Бивш гл.секретар на МВР: Системата е жертва на разнопосочни реформи, разсипва се ръководния състав"}
{"url": "https://www.faktor.bg/bg/articles/rusiya-demonstrira-ognevata-moshtta-na-solntsepek-po-vreme-na-savmestna-operatsiya-s-mongoliya", "text": "Военнослужешите от Монголия и Русия в рамките на ученията ''Селенга-2018'' пристъпиха към провеждането на контратерористична операция на полигона Бурдуна в Бурятия, съобщава пресслужбата на Източен военен окръг на Русия, цитирана от Нюз Фронт. ''Съвместната групировка военнослужещи от Русия и Монголия пристъпи към провеждането на контратерористична операция'', се казва в информацията, обявена от пресслужбата. Военните от двете страни проведоха първия етап от практическите действия с бойна стрелба, отработване на реда на огневото поразяване на условния противник и взаимодействието с авиацията. По време на ученията за първи път е била демонстрирана огневата мощ на тежките огнеметни системи ТОС-1А ''Солнцепек''. По-рано се съобщи, че руско-монголските учения ''Селенга-2018'' ще продължат до 12 октомври.", "date": "2018.10.11", "title": "Русия демонстрира \"огнева мощта\" - изстреля \"Солнцепек\" по време на операция с Монголия"}
{"url": "https://www.faktor.bg/bg/articles/novini/balgariya/ema-hopkins-spodelyam-razocharovanieto-na-borisov-na-mesta-uzhasyavashto-beshe-predstaveno-ubiystvoto-na-viktoriya", "text": "Опасяваме се от това Великобритания да излезе без сделка по Брекзит. Има още какво да се обсъжда за бъдещата уредба на отношенията между ЕС и Великобритания. Докато се подготвяме за сделка, се готвим и за сценарий без сделка. Това заяви пред Нова ТВ британският посланик Ема Хопкинс.  Колко са реалистични прогнозите за сделка – продължаваме да работим по постигането на споразумение. Надяваме се на извънреден съвет на ЕС, който да ни даде време да приключим споразумението, защото болшинството от британците гласуваха за Брекзит. Но имаме опасения по отношение на сигурността, както и за икономическото ни партньорство в бъдеще. Призоваваме ЕС да постигне всеобхватна рамка по отношение на сигурността, каза още първият дипломат на Великобритания.  Британският посланик посочи, че Обединеното кралство живеят 120 000 българи. И ако бъде постигната споразумението с ЕС, вече има изготвена изчерпателна уредба, която защитават техните права – работа, образование, здравеопазване и пр. Но при липсата на такова споразумение – призоваваме партньорите да имаме реципрочни двустранни споразумения, в които да се уреждат тези въпроси. Освен това ще трябва да бъде преразгледан новия  емиграционен режим. Ема Хопкинс обаче подчерта, че страната й има нужда от българските работници, както и да продължи партньорството в България по отношение на това български студенти да учат в Обединеното кралство. Що се отнася до отношенията между Великобритания и Русия, Хопкинс изрази надежда да се нормализират, като изтъкна, че страната й винаги е уважавала руския народ, но не може да приеме агресивната политика на Кремъл, на която ще продължи да противодейства. Много твърда е позицията ни към Русия. Нашите отношение към руския народ са положителни, но не искаме Москва да посяга на системата на международното право и затова ще работим методично срещу кибератаките на Русия. Нови факти излязоха по аферата Скрипал. Има опити за кибератака от руска страна срещу ОЗХО в Нидерландия. Затова ще продължаваме да се борим срещу агресивната политика на Кремъл. Ще се опитаме да поставим акцент върху проблемите в Сирия и в други горещи точки в света, коментира британският посланик.  Първият дипломат на Великобритания изрази своята позиция към проблемите престъпност и свобода на словото – теми, изплували след жестокото убийство на журналистката Виктория Маринова в Русе.  Премиерът Борисов сподели, че е разочарован от начина по който международните медии представиха  тежкото престъпление в Русе. Той се почувства като предадени, че много прибързани изводи са направили за България покрай това убийство и аз споделям разочарованието му, изтъкна Хопкинс и добави: Винаги има неточности при отразяването в медиите. Медиите са свободни, но е важно журналистът да си свърши работата професионална…Тоест, такава криза в чуждите медии и институции са резултат от фалшивите новини, те дават подобен отзвук. Ужасяващо беше на места отразяването на убийството на българската журналистка - един случай, на брутално сексуално престъпление срещу жена, но той не беше представен така в медиите, посочи Ема Хопкинс.", "date": "2018.10.11", "title": "Ема Хопкинс: Споделям разочарованието на Борисов - на места ужасяващо беше представено убийството на Виктория"}
{"url": "https://www.faktor.bg/bg/articles/sled-vtoriya-opit-parlamentat-sabra-kvorum", "text": "Народното събрание не събра кворум, за да започне работа.  В зала се регистрираха 109 народни представители, при необходими 121.  Следващият опит за регистрация бе в 9.10 ч. и тогава параламентът събра кворум, като започна работата с първо четене на Закона за вероизповеданията.", "date": "2018.10.11", "title": "След втория опит парламентът събра кворум"}
{"url": "https://www.faktor.bg/bg/articles/dnes-toplo-na-mesta-shte-prevali", "text": "Атмосферното налягане e по-високо от средното за октомври и през деня ще се задържи почти без промяна. Днес в сутрешните часове на места в низините и около водните басейни ще има мъгла или ниска облачност. През деня облачността от изток ще се увеличава и след обяд ще е по-често значителна. На места в югоизточната половина от страната ще превали дъжд. Ще духа слаб, в Източна България до умерен североизточен вятър. Преобладаващите максимални температури ще бъдат между 19° и 24°, за София - около 19°, съобщи „Фокус“. Над Черноморието облачността ще е значителна, преди обяд – ниска слоеста. В следобедните часове, главно по южното крайбрежие, ще има слаби валежи от дъжд. Ще духа до умерен вятър от изто-североизтик. Максимални температури на въздуха: 19°-21°. Температурата на морската вода е 20°. Вълнението на морето ще бъде 2-3 бала. В планините облачността ще е разкъсана, в масивите от източната половина от страната – предимно значителна. На места в Източните Родопи, Сакар и Странджа ще превали. Ще духа умерен, по високите и открити части – до бурен вятър от изток-североизток. Максималната температура на височина 1200 метра ще е около 13°, на 2000 метра - около 6°.", "date": "2018.10.11", "title": "Днес ще има повече облаци, на места ще превали"}
{"url": "https://www.faktor.bg/bg/articles/most-padna-na-o-sardiniya-po-chudo-nyama-zhertvi", "text": "Мост падна на италианския остров Сардиния заради лошото време. Част от пътното съоръжение се срути само два часа, след като кмет спрял движението по него заради лошите метеорологични условия и придошлите реки. Само благодарение на това решение инцидентът се разминал без жертви. Лошото време на остров Сардиния предизвика много проблеми, отнесени бяха автомобили коли, а много улици и пътища бяха наводнения.", "date": "2018.10.11", "title": "Мост падна на о. Сардиния, по чудо няма жертви"}
{"url": "https://www.faktor.bg/bg/articles/uraganat-maykal-vze-zhertva-400-000-domakinstva-vav-florida-bez-tok", "text": "Ураганът \"Майкъл\", който беше обявен за най-силната буря, преминавала през Флорида за последния четвърт век, отслабна до първа категория. Той взе най-малко една жертва и остави без електричество над 400 хиляди домакинства във Флорида, Джорджия и Алабама. Загиналият човек е бил ударен от падащо дърво. Мощната буря предизвика тежки наводнения и нанесе щети на инфраструктурата, събаряйки дървета и стълбове, отнасяйки покриви и преобръщайки автомобили. Прогнозите са, че \"Майкъл\" ще отслабне тази сутрин до тропическа буря, докато преминава през югоизточните щати. Скоростта на ветровете отслабна от 250 до 150 километра в час.", "date": "2018.10.11", "title": "Ураганът \"Майкъл\" взе жертва, 400 000 домакинства във Флорида без ток"}
{"url": "https://www.faktor.bg/bg/articles/mazh-opital-da-vzrivi-90-kilogramova-bomba-vdigna-na-krak-politsiyata-vav-vashington", "text": "Мъж, който е искал да се взриви във Вашингтон, за да привлече общественото внимание към политическите си възгледи, бе арестуван и подведен под отговорност, съобщи Франс прес, цитирана от БТА. Петдесет и шест годишният Пол Розенфелд бе задържан във вторник край дома си в щата Ню Йорк, заяви вчера прокурор Джефри Берман. При направен обиск в дома му е намерено близо 90-килограмово самоделно взривно устройство. Заподозреният признал, че е искал да се взриви на Националната алея - известната еспланада, свързваща мемориала на президента Ейбрахам Линкълн и Конгреса на Капитолийския хълм. Той е планирал да го направи на 6 ноември, деня на междинните избори. Розенфелд не е имал намерение да нарани друг човек, освен себе си. С планирания акт той е искал да привлече общественото внимание към подкрепяна от него политическа система, в която подборът на длъжностни лица се прави чрез хвърляне на жребий. Той е обвинен в изработване на незаконно взривно устройство и за пренасяне на експлозив между щати. Всяко от двете обвинения се наказва с по 10 години затвор.", "date": "2018.10.11", "title": "Мъж, опитал да взриви 90-килограмова бомба, вдигна на крак полицията във Вашингтон"}
{"url": "https://www.faktor.bg/bg/articles/atanas-merdzhanov-mezhdu-prezidenta-i-korneliya-ninova-ima-razminavane-koy-shte-se-zayavi-kato-po-silen-oponent-na-borisov", "text": "Решението за излизане на парламентарната група извън парламента трябваше да срещне санкцията на Националния съвет. Това решение дойде след едно изявление на президента Радев, че няма нужда от предсрочни избори. Това засилва съмненията за едно съперничество между президента и лидера на БСП Корнелия Нинова за това, кой ще се заяви като по-силен опонент на Борисов. Не бих казал, че има точно съперничество между тях, но със сигирност има едно разминаване в позициите, посочи пред бТВ Атанас Мерджанов. Много по-ценно за партията щеше да е, ако парламентарната група беше в парламента и отстояваше позициите си, убеден е депутатът от БСП. Той коментира и позицията на 50 членове на Националния съвет на партията. \"Позицията, която беше подписана от 50 членове Националния съвет, е преди всичко за вестник \"Дума\". Тази позиция не е насочена срещу \"Визия за България\", обясни Мерджанов и посичи още\" \"На Националния съвет имаше тема, че \"Визия за България\" е минала без обсъждане на Съвета, което е задължително. Без такова обсъждане документът няма необходимата политическа тежест. Целият въпрос и нашето усилие е насочено не към опозиция стани да седна, а за това БСП да стане силна партия, която да получи доверие\", категоричен е Мерджанов. На въпрос за протеста на майките, в който се намесват и депутати от БСП, Мерджанов отговори: \"Не мисля, че БСП трябва да яхва протеста на майките на деца с увреждания, но няма лошо членове на БСП да подкрепят протест\", каза социалистът.", "date": "2018.10.11", "title": "Атанас Мерджанов разкри защо се получава разминаване между Румен Радев и Корнелия Нинова"}
{"url": "https://www.faktor.bg/bg/articles/tsvetanov-dobrata-koordinatsiya-s-germanskite-vlasti-e-ot-godini", "text": "\"Около разследването на убийството на журналистката Виктория Маринова имаше очерняща кампания срещу държавата\", заяви пред БНТ председателят на ПГ на ГЕРБ Цветан Цветанов. \"Не знам как днес тези, които изговориха толкова много лъжи, гледат полицаите, следователите, прокурорите, които представляват държавата в борбата срещу престъпността. Самият факт, че лицето е било задържано за няколко часа, показва, че подходът е бил правилен\", подочи той. По думите му е имало атака срещу страната ни, хибридно координирана.  Цветанов припомни думите на бившия съпруг на Виктория Маринова, който благодари за действията на държавата по разкриването на тежкото престъпление. \"Координацията с германските власти не е вследствие от медиен натиск за бързото разкриване на случая, а е резултат от години добра съвместна работа. Мога да кажа, че много са съвместните операции, които се планират и реализират заедно с европейските ни партньори\", посочи още Цветанов. Зам.-председателят на ГЕРБ изрази убеденост, че българският съд ще даде максимално тежка присъда, за да има морално възмездие върху извършителя на това престъпление. На въпрос за избор на главен секретар на МВР и дали се разглежда кандидатурата на Светлозар Лазаров, Цветанов коментира: \"Има лица, които се обсъждат за главен секретар, но връщането на Светлозар Лазаров на поста главен секретар на МВР не е обсъждано.  Докато няма съгласуване на процедурата, няма как да коментираме. Абсурдно е Светлозар Лазаров да се върне като главен секретар в МВР.\" По думите му, това би било лош знак към системата, която е започнала своето силно устойчиво стабилизиране.", "date": "2018.10.11", "title": "Цветанов: Имаше атака срещу страната ни, хибридно координирана"}
{"url": "https://www.faktor.bg/bg/articles/lyudmil-rangelov", "text": "Моето мнение е, че Северин е бил сам. Дали е бил боксьор – всички отричат да са го виждали да тренира в боксова зала в Русе, може би това е преувеличено. Мисля, че той сам е в състояние да извърши това престъпление. Това коментира в ефира на Нова ТВ адвокатът Людмил Рангелов, след като вчера властите официално обявиха, че има задържан за убийството на Виктория Маринова от Русе. Той изтъкна, че примитивният човек действа по животински инстинкт - в случая да удовлетвори един свой нагон. Нищо не му се мярка в главата от това, което ние наричаме правосъдие, когато извършва престъпното деяние. Адвокат Рангелов обясни, че правосъдието не се влияе от общественото мнение. Затова смята, че ако информацията, която се изнася, се докаже със събраните докаталества, най-вероятно Северин ще получи 30 години, което е идентично на доживотна присъда без право на обжалване, тъй като няма как да се изчислява, затова максималното наказание е прието да бъде 30 години. Но самото решение е свързано с европейската заповед за задържане, това ни задължава след 20-те години съдът да преразгледа тази присъда.  Рангелов посочи, че липсата на достатъчна база данни е проблем при разследването. Но това лице е регистрирано за кражба на цветни метали, когато е бил на 10 години. Няма как на тази възраст да се вземе ДНК-профил, който да се пази в такава банка. Но по принцип би улеснило разследването, ако от всеки извършил насилнически престъпления, да се вземат ДНК проби.  Адвокатът бе категоричен, че начинът на извършване на престъпление е подсказал на разследващите какъв може да е профилът на извършителя. Това им е помогнало да се насочат към конкретната група, сред която трябва да се търсят убиеца. Но смята, че шумът в световните медии е бир излишен, прекален и необоснован, предвид обстоятелствата около самото убийство на Виктория Маринова. Съвсем немотивирано е да се лансира версия, че тя е убита по причина, свързана с нейната работа.", "date": "2018.10.11", "title": "Людмил Рангелов: Необоснована е версията, че Виктория е убита заради нейната работа"}
{"url": "https://www.faktor.bg/bg/articles/manfred-veber-nyama-nishto-kritichno-v-otnosheniyata-ni-s-borisov", "text": "Няма нищо критично в отношенията ни с премиера Бойко Борисов. Всъщност искам да го поздравя за отличната работа, както и българските институции по случай залавянето на убиеца на Виктория Маринова, заяви в ефира на БНТ председателят на ЕНП Манфред Вебер. С разкритието на това ужасно престъпление България показа, че е надежден партньор в европейското семейство. България определено може да се гордее'', добави той. По отношение на имиджа на България в Европейския съюз Вебер смята, че понякога възприятието е много проблематично. \"Всички сме европейци и сме равни. Не трябва да има разделение между Западна и Източна Европа\", посочи Вебер. Нямам основание за критики към България по отношение на европейските фондове. Според мен правителството инвестира в бъдещето на страната и дава гаранции, че европейските пари се харчат по предназначение, коментира още председателят на ЕНП. Искам ЕС да е демократичен, хората да видят лицата на политиците, хората да видят идеите им, завърши Вебер.", "date": "2018.10.11", "title": "Манфред Вебер: Няма нищо критично в отношенията ни с Борисов"}
