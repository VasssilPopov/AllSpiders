{"url": "http://www.faktor.bg/bg/articles/rumanskiyat-premier-podade-ostavka", "text": "Румънският премиер Михай Тудосе подаде оставка, след като управляващата Социалдемократическа партия оттегли политическата си подкрепа за него с голямо мнозинство, предава Ройтерс. \"Вотът за свалянето на премиера Тудосе беше преобладаващ\", заяви един от членовете на социалдемократическото ръководство. Високопоставеният представител на социалдемократите Паул Станеску ще бъде назначен за временен премиер.", "date": "2018.01.15", "title": "Румънският премиер Михай Тудосе подаде оставка"}
{"url": "http://www.faktor.bg/bg/articles/novini/balgariya/api-predupredi-za-zaledyavaniya-zaradi-niskite-temperaturi", "text": "Пътните настилки в страната са мокри, на местата със снеговалежи - заснежени, заледени и обработени. Това съобщи за \"Фокус\" Михаил Миланов, дежурен в Ситуационния център на Агенция \"Пътна инфраструктура\".  \"Слаб сняг вали в областите Благоевград, Бургас, Варна, Видин, Търговище, Шумен, Ловеч, Плевен, Кюстендил, Перник и София. 27 областни пътни управления и снегопочистващите фирми работят на 24-часов режим, екипите ни не са спирали работа. Пътува се при зимни условия и когато температурите са доста по-ниски е възможно да има заледяване, въпреки че се опесъчава постоянно\".  Агенция \"Пътна инфраструктура\" препоръчва на шофьорите, на които им предстои пътуване, да тръгват на път само с подходящи гуми, да карат със съобразена скорост и повишено внимание, спазвайки указанията на \"Пътна полиция\", добави Михаил Миланов. Той уточни, че през първия работен ден от седмицата над 660 машини обработват пътните настилки по републиканската мрежа, като в резултат на това няма въведени ограничения на движението по автомагистралите, тъй като всички са почистени до асфалт.  Националния институт по метеорология и хидрология при (БАН) съобщи, че през нощта в по-голямата част от страната снеговалежите ще продължат и снежната покривка ще се увеличи още. Ще продължи да духа слаб до умерен североизточен вятър. Минималните температури ще бъдат между минус 6° и минус 1°, по Южното Черноморие до 2 - 4°.", "date": "2018.01.15", "title": "АПИ предупреди за заледявания заради ниските температури"}
{"url": "http://www.faktor.bg/bg/articles/pochina-ezikovedat-profesor-stefan-brezinski", "text": "Дни след 86-я си рожден ден на 11 януари този свят напусна достойният българин и езиковед проф. Стефан Брезински, съобщава \"Труд\". От всички тънки познавачи на родния език той беше най-близко до журналистиката. Не само затова, че цял живот преподава медийна стилистика и е обучил поколения български вестникари. Дълги години той следеше под лупа езика на масмедиите. Беше ироничен в своите критики към пропуските и безжалостно саркастичен, щом срещне откровено невежество. Проф. Стефан Брезински е роден в град Златарица. Завършва българска филология в Софийския университет “Св. Климент Охридски”. Преподават му проф. Любомир Андрейчин и акад. Владимир Георгиев. През 1959 г. става асистент в СУ, а през 1972 г – доктор на филологическите науки. От 1974 г. е доцент, а от 1983 – професор в същото учебно заведение.", "date": "2018.01.15", "title": "Почина езиковедът професор Стефан Брезински"}
{"url": "http://www.faktor.bg/bg/articles/novini/svyat/sayuznik-na-berluskoni-italianskata-kultura-i-obshtestvo-sa-zaplasheni-ot-islyama", "text": "Италианската култура и общество са изложени на риск да бъдат изкоренени от исляма. Това обяви лидерът на Северната лига Матео Салвини, съюзник на бившия премиер на Италия Силвио Берлускони, информира \"Ройтерс\". Коментарът му идва след критикувано изказване на известен политик на антиимигрантската партия, който предупреди, че \"бялата раса\" в Италия може да бъдат заличена, ако не бъдат приети по-твърди мерки за спиране на миграцията от Африка към европейската страна. На 4 март Италия ще проведе национални избори и имиграцията е един ключовите въпроси в предизборната кампания. \"Атакувани сме. Нашата култура, общество, традиции и начин на живот са изложени на риск\", предупреди Салвини в съобщение. Той обеща да спре \"инвазията\" на имигранти. \"Цветът на кожата няма нищо общо с това, но рискът е много реален. Столетия история са пред риск да изчезнат, ако ислямизацията, която досега е подценявана, поеме контрол\", добави Матео Салвини. Повече от 600 000 мигранти са пристигнали в Италия през Средиземно море за последните четири години. Но мюсюлманите представляват малцинство в католическата държава.", "date": "2018.01.15", "title": "Съюзник на Берлускони: Италианската култура и общество са заплашени от исляма"}
{"url": "http://www.faktor.bg/bg/articles/novini/svyat/novi-merki-za-ikonomii-izkaraha-gartsite-na-protest", "text": "Късно тази нощ се очаква гръцкият парламент да гласува законопроект с нови мерки за икономии. Те са условие за отпускане на нов транш от третия спасителен пакет за Гърция. Това ще обсъдят финансовите министри от еврозоната идния понеделник. Законопроектът предизвика силна съпротива в Гърция. След протестите в петък, днес Атина отново е парализирана от стачки, съобщава БНТ. Гръцките медии писаха, че Атина изпада в \"транспортен инфаркт\". Работещите в метрото, трамваите и електрическата железница протестират срещу плановете за приватизация на сектора. Заради протест на авиодиспечерите отмениха много полети. Има стачки и в държавния сектор.  Правителството уверява, че няма орязване на средства, но според опозицията се готвят рестрикции за близо два милиарда евро. Анализаторите определят новите мерки като изключително болезнени. Увеличават се онлайн търговете за имоти на длъжниците. Промени в синдикалния закон предвиждат свикване на стачки при по-голямо мнозинство - ако гласуват 50 процента плюс един от членовете на браншовите сдружения, вместо досегашните 20 на сто. Профсъюзен деец: \"Правото на стачка вече е ограничено и се ограничава още от правителство, което се нарича ляво\". Пресата коментира, че при сегашната политическа обстановка в Гърция може да се очакват предсрочни избори. Според най-новото проучване, ако изборите са сега, ще ги спечели Нова демокрация, а СИРИЗА на премиера Ципрас ще заеме второ място.", "date": "2018.01.15", "title": "Нови мерки за икономии изкараха гърците на протест"}
{"url": "http://www.faktor.bg/bg/articles/haralan-aleksandrov-ako-ne-podpishem-istanbulskata-konventsiya-shte-bade-losho-poslanie-kam-evropa", "text": "Загубихме се в интерпретациите, а не в превода.  Така кратко коментира социалният антрополог Харалан Александров Истанбулската конвенция, която раздели не само депутатите в парламента, но и обществото за това дали трябва да бъде подписана или не.  Митове и конспирации винаги има, но те са в умовете, а не в текстта. Въпрос на интерпретации, а не въпрос на подводни камъни, но тях винаги можем да ги видим, когато не сме подготвени да мислим обхватно. Големият дебат е идентичността на телата, на нашата сексуалност и нашите отношения. В каква степен човек е автор на своята идентичност и къде са границите на свободата си – това е голямата тема, продължи да разсъждава в студиото на БНТ социалният антрополог.  Идеята за смяна идентичността на човека, проекта за нов човек е характерна за тоталитарното инженерство. В тази конвенция обаче аз не виждам такова нещо, но има таково движение за създаване на проект за нов човек, който е доведен до крайности. Но няма как да бъде наложено това разбиране нормативно. Тази практика да се появят хора със странни идентичности – за мен са сатанински и нечестиви. Но не е повод конвенцията да бъде интерпретирана като лукав опит да се подмени нашата биологична идентичност. И е лошо послание, ако България не я ратифицира. Защото това означава, че нашият избор е яростна съпротива срещу усложняването, тоест, ние ще изберем да се опростим и да се затворим, защото нашата идентичност е много уязвима. По необходимост се държим предпазливо към всяко предизвикателство, аргументира позицията си Харалан Александров.", "date": "2018.01.15", "title": "Харалан Александров: В Истанбулската конвенция не виждам проект за нов човек, това е идея на тоталитарното инженерство"}
{"url": "http://www.faktor.bg/bg/articles/zdravnoto-ministerstvo-oproverga-signal-za-nov-moratorium-varhu-lekarstvata", "text": "Фалшива е новината, че здравните власти въвеждат нов мораториум върху иновативни лекарства за онкоболни пациенти. Това се посочва в позиция на Министерство на здравеопазването.  Ето пълния текст на позицията на здравното министерството: Фалшива е новината, че здравните власти въвеждат нов мораториум върху иновативни лекарства за онкоболни пациенти. МЗ изразява своето притеснение, че медийни публикации и позиции на пациентски организации насаждат погрешни внушения за въвеждане на рестриктивни мерки и по този начин насаждат безпочвени страхове в обществеността и най-вече в нуждаещите се от лечение с нови медикаменти граждани. Министерството на здравеопазването припомня, че с поправки от януари 2017 г. в Наредбата за цените на лекарствените продукти е въведено изискването за проследяване ефекта от терапията с лекарства, които за пръв път се включват в Позитивния лекарствен списък (ПЛС). Това изискване се отнася за иновативни продукти, за които не са представени доказателства за терапевтична ефективност и/или съотношението разход-резултат е неефективно. Липса на терапевтична ефективност означава, че за лекарствения продукт не са налице данни при прилагането му в реалната медицинска практика. Болниците, които ще работят с новите 13 лекарства и ще проследяват ефекта от терапията с тях трябва да бъдат университетски и в тях да има кадрово и апаратурно обезпечени структури по профила на съответното заболяване. Касае се за високотехнологични иновативни лекарствени продукти, които по данните на притежателите на разрешителни за употреба (фирмите) са предназначени за много малък кръг пациенти, от порядъка на 10-15 души. Ето защо сред лечебните заведения не попадат комплексните онкологични центрове. Решението за определяне вида на тези лечебни заведения е взето след като МЗ е потърсило мнението на водещи специалисти по съответните заболявания и на националните консултанти. Концентрирането на пациентите в университетските болници гарантира, че пациентът ще получи най-доброто за него лечение. Министерството на здравеопазването държи да бъде ясно, че за всяко ново лекарство има определени болници, в които ще се проследява терапевтичния ефект от прилагането му. По никакъв начин не става дума за рестрикции, най-малкото защото списъкът може да бъде променян по всяко време, при необходимост. Освен това, след като конкретна фирма получи информация за лечебните заведения, които ще проследяват ефекта от нейните лекарствени продукти, тя има право на възражение. Важно е да се знае, че когато лекарствата на съответните фирми са преминали оценка на здравните технологии, фирмите са декларирали, че от лечение със съответния лекарствен продукт се нуждаят не повече от 15 души. Това е и основанието, поради което е нерентабилно в проследяването да участват всички болници в страната. МЗ гарантира, че нито един пациент няма да остане без достъп и приложение на необходимата за здравето му лекарствена терапия и се ангажира да актуализира списъка на лечебните заведения, при доказана необходимост. Пациентите ще получават най-подходящото лечение в определените лечебни заведения, което ще позволи и най-точно отчитане на ефекта от приложените иновативни лекарства без риск за здравето им“.", "date": "2018.01.15", "title": "Здравното министерство опроверга фалшива новина за нов мораториум върху лекарствата"}
{"url": "http://www.faktor.bg/bg/articles/bombena-zaplaha-v-balgarskoto-postoyanno-predstavitelstvo-na-es-v-bryuksel", "text": "Анонимна бомбена заплаха е била отправена към постоянното представителство на България към Европейския съюз в Брюксел, съобщи БНР, позовавайки се на кореспондента си в белгийската столица. Районът е бил отцепен, а персоналът на представителството ни е бил евакуиран. Преди няколко дни беше установено, че българин на 45 г., който се намира в страна от ЕС, е подател на телефонните заплахи за поставени взривни устройства на летище София, в НДК и парламента.", "date": "2018.01.15", "title": "Бомбена заплаха в българското постоянно представителство на ЕС в Брюксел"}
{"url": "http://www.faktor.bg/bg/articles/novini/svyat/filip-vuyanovich-balgarskoto-evropredsedatelstvo-e-ot-osobeno-znachenie-za-zapadnite-balkani", "text": "Българското председателство на Съвета на ЕС през тази година е от особено значение за Западните Балкани, е заявил президентът на Черна гора Филип Вуянович на срещата си с председателя на Народното събрание Цвета Караянчева. Това съобщиха от пресцентъра на парламента. Основна тема на разговора са били двустранните отношения между България и Черна гора и европейската перспектива на Западните Балкани в контекста на започналото преди дни българско председателство.  Председателят на парламента Цвета Караянчева е изразила задоволство от динамиката в отношенията между двете страни и е подчертала значението на междупарламентарното сътрудничество. Тя е оценила високо проведената само преди месец визита на председателя на Скупщината на Република Черна гора Иван Брайович.  Председателят на Народното събрание е отбелязала, че срещата на високо равнище между ЕС и Западните Балкани през май в София ще е поредната стъпка в правилна посока към европейското развитие на Черна гора и Западните Балкани. Цвета Караянчева е подчертала, че всяка държава трябва да се оценява по индивидуалните й постижения при изпълнението на установените критерии. Президентът на Черна гора Филип Вуянович е заявила, че Черна гора е заинтересована от всички форми на сътрудничество с българския парламент, особено по отношение на европейската интеграция. Той е подчертал, че парламентът на Черна гора работи активно и огромен брой закони от европейския пакет вече е приет. Според него особено ценен е българският опит, свързан с приемането на европейското законодателство. Гостът е отбелязал и значението на контактите между групите за приятелство в двата парламента. Президентът Вуянович е припомнил, че председател на българския парламент е бил черногорецът д-р Петър Ораховац.", "date": "2018.01.15", "title": "Филип Вуянович: Българското европредседателство е от особено значение за Западните Балкани"}
{"url": "http://www.faktor.bg/bg/articles/novini/balgariya/lyavo-izdanie-razkosti-ninova-smeni-pola-na-bsp-prevarna-ya-v-broyler", "text": "„В БСП днес се е възцарила тежка безидейна атмосфера, белег на тоталната криза в лидерството на Корнелия Нинова!” Това констатира в свой критичен коментар Румен Петков, главен редактор на лявото интеренет издание „Поглед инфо”. Повод за острите му думи са решенията от последния пленум на БСП и позицията им да се разграничат от ПЕС и да не подкрепят Истанбулската конференция. Изданието нарича директно Нинова „лидер-схема”. Според него сега няколко групички в БСП си „късат косите и реват с кървави сълзи, решиха, че Михаил Миков трябва да бъде отстранен от поста си и натирен в историята. За целта, обаче, им трябваше модел, някакъв инженерен проект, който да напълнят със съдържание и много медиен пиар. И така се роди Като схема тя звучеше идеално - лидер-жена, амбициозна, нахъсана, яростна, неспираща пред нищо, бойна, нарцистична, самовлюбена и обожаваща медийната пудра! На авторите на проекта им беше необходим шум, а не съдържание, опаковка, а не стойност, блясък, а не идеи, медии, а не стратегия, пиар, а не идеология! Нинова се докопа до председателското място и започна цялостна операция по смяна на пола на партията. БСП само за броени месеци бе превърната в класически бройлер - обгрижван и отглеждан продукт, който няма нищо общо с естествените пориви на електората си БСП се сведе до Нинова!” Според анализа основните органи на партията са закърняли и залиняли. „И се стигна дотам, че днес Изпълнителното бюро е просто политически кръжок, а Националният съвет прилича на истерично риалити, което се разпада, заради многото сюжети в него. Всъщност проблемите на НС идват от факта, че Нинова напълно го е загърбила като орган и го е превърнала в нещо странично и чуждо. НС е израз на колективното начало, а лидерката признава само своето мнение! Всъщност проектът \"Нинова\" целеше точно това - да превърне БСП в проекция на един човек, да сведе многообразието в партията до нарцистичните изцепки на Нинова и така властта на бизнессоциалистите да бъде подпечатана окончателно”, казва критикът социалист. Според него партията е в идеологическа безпътица,  формация в пълен ступор, подобна на кола, която се оказала в улица без никакъв изход. „Само лидер на партия в будна кома не би имал силите да се разграничи от зловещото изказване на Кирил Добрев! Защото за мен това е централния симтом за болестта. Имаме заместник-председател на БСП, който само с едно изявление се опита да разруши години политическа история на съпротива. Левицата беше единствената сила, която се съпротивляваше на привитазацията ала Костов, на грабежа, извършван с РМД-ата, а ето че само с една телевизионна изява Добрев разруши всичко! На практика той обяви, че основното престъпление на прехода принадлежи на БСП и идеологията му е замислена от социалисти! Но тук отново опираме до основната ни диагноза - БСП вече не е партия, а кръжок на Нинова и заради това партията мощно се деполитизира”, посочва Румен Петков. Той е скептик и за поискания от БСП и Нинова вот на недоверие на правителството. Той няма да е успешен и ще се превърне дежурното упражнение по пиар на Нинова и на близкия й кръжец.", "date": "2018.01.15", "title": "Ляво издание разкости Нинова: Смени пола на БСП, превърна я в бройлер"}
{"url": "http://www.faktor.bg/bg/articles/politika/hlyab-i-pasti/propadnaliyat-imperator-ili-narastvashtata-neprigodnost-na-donald-tramp", "text": "Както го е описал Светоний в „Животът на 12те Цезари“, за император Нерон основен жизнен стимул бил един „зле направляван стремеж към постигане на безсмъртие и неувяхваща слава“. Мнозина римляни хранели съмнение в неговата психическа стабилност и били убедени, че именно той е опожарил голяма част от имперската столица, основно за да отвори място за построяването на своя Домус ауреа - покритият със златни листове мраморен дворец, разпрострян между хълмовете Палатин и Есквилин. Твърди се още, че на обширни пространства  из града императорът часове наред концертирал като певец, танцьор и музикант на воден орган, като при това предварително нареждал да бъдат залостени вратите на театъра, за да остане той  пълен и до последния бис. Докарани до безумие от неговите прищевки, мнозина търсели спасение като се престрували на умрели или пък се опитвали да се измъкнат спускайки се от стените с помощта на въжета.        Хаотичен, корумпиран, безразличен, инфантилен, екстравагантен и обсебен от грандомански дейности в сферите на недвижимата собственост, Доналд Тръмп безспорно е  постоянно нуждаеща се от обществено внимание. Днес той има за своя публика целия свят. В миналото Тръмп целенасочено култивираше издателите и собствениците на големите нюйоркски таблоиди, като Fox News, TMZ1 и National Enquirer. Сега неговият основен и не-нуждаещ се от посредник рупор вече е Туитър. Празнувайки поредната си почивка в своя собствен Домус ауреа в Палм бийч - Мар-а-Лаго, всяка сутрин, преди да се отправи към игрището за голф президентът най-напред изливаше злобното си презрение към…. е, списъкът е прекалено дълъг! Дори и самата наука не бе пощадена от неговия августейши гняв: Вероятно НАЙ-СТУДЕНАТА Новогодишна нощ на Източното крайбрежие. Може да се възползваме малко от доброто старо Глобално затопляне, заради което страната ни, но не и другите държави, трябваше да потроши ТРИЛИОНИ ДОЛАРИ, уж за да ни предпази от него. Стягайте се!     Бъдещи изследователи ще пресяват тръмповите дигитални прокламации така, както днес четем хрониките на Рим от времето на Нерон – в опит да проумеем как един откачен император успява да превърне републиканските институции в посмешище, да парализира нервната система на обществото и да предизвика тотална деградация на социалните взаимоотношения.  Тръмп се присъедини към Туитър през март 2009. Ранните му постижения в овладяването на тази нова медия показателно демонстрират извадка от неговите многобройни качества. Например: Той е наблюдателен. („Никога не съм срещал слаб човек, който пие диетична Кола.“) Той обича да навързва факти в комични комбинации („Вятърните мелници в Съединените щати са най-голямата заплаха както за гологловите, така и за златоглавите орли.“) Той обръща внимание на външния вид („Барни Франк изглеждаше отблъскващо – зърната му се виждаха – през синята риза докато говореше пред Конгреса. Много непочтително.“) Той е взискателен. („Нещо много важно и наистина съдбоносно за обществото може да произлезе от епидемията Ебола, което е добро: НИКАКВО РЪКОСТИСКАНЕ!“) Той е свръхчувствителен към подигравките. („Интересно колко много хейтъри и лузъри продължават да пишат в Туитър „Fuckface von Clownstick2”, мислейки се за много оригинални, каквито всъщност не са“)  Той е пост-Фройдист. („Толкова ми е хубаво да отвръщам на ударите на путьовците – много по-полезно от посещение при психотерапевт (аз обаче никога не съм ходил!).“  В крайна сметка, Тръмп успя да усъвършенства своя литературен стил: смахнати неологизми, накъсан синтаксис, категорична пунктуация, възклицания като от времето на Дон Рикълс3 („Тъжно!“, „Идея си нямам!“, „Тъпак!“).  Следващото му действие беше  Китайската климатична „измама“, Кенийското рождение на президента Обама, „вътрешните“ врагове, опитващи се да му видят цаката. Междувременно, той не снемаше зоркия поглед от фамилния бизнес. („Всички се опитват да се бъркат в личните работи на семейство Тръмп“) и посредством „ритуитване“ търсеше нови поддръжници в средите на анти-ислямските ултраси, фанатици на „Пицагейт4“ и всеки, който прилича на супрематист от типа на @WhiteGenocideTM5. Па време на президентската кампания през 2016 и след това в първите дни на неговото президентство имаше коментатори, които съветваха колегите си да игнорират ранните фойерверки на неформално поведение. „Не му се връзвайте на туитър-глупостите“, съветваше веднага след изборите Джак Шейфър от „Политико“. Тръмповите изцепки се възприемаха просто като заядливи отклонения от истински сериозните неща. По-късно Шейфър написа: „По онова време се очакваше, че публиката е в състояние да разбира кога Тръмп я будалка и ще реагира така, както се отговаря на грешно телефонно обаждане“. Първият президентски  прес-секретар Шон Спайсър беше на друго мнение, заявявайки че: „това е президентът на Съединените щати и неговите туиитове трябва да се разглеждат като официални декларации на президента на Съединените щати“.   Спайсър беше прав: Едно изказване на президента е президентско изказване. Но в допълнение, туитовете на Тръмп представляват безценни свидетелства за естеството на неговия вътрешен живот: неговите мании и обсесии, неговите страсти, неговите угризения. Всяка храчка бива изплювана. Тръмп, който всъщност особено не го е грижа за обичайните правителствени дейности, обръща далеч по-голямо внимание на сътворяване на репутация на литератор, заявявайки, че „като някой казал“, „той бил Хемингуей на 140-те знака“. Миналата седмица, при завръщането си във Вашингтон след престой в Мар-а-Лаго,  Тръмп постави нов дневен рекорд на Белия дом от 16 туиита. Поведение, не толкова президентско, колко тийнейджърско на затворил се в стаята си льохман с унция канабис, три макдоналдса и мобилния си телефон. В туиит, адресиран  към северокорейския диктатор Ким Йонг Ун, той, както изглежда, приближи още повече вероятността от ядрен конфликт – при това с намек за анатомическа подробност, оставаща предмет на постоянен интерес от страна на Президента: „Има ли кой сред неговия изчерпан и умрял от глад режим да вземе да му поясни, че и аз си имам Ядрен Бутон и МОЯТ Е МНОГО ПО-ГОЛЯМ & ПО-СИЛЕН ОТ НЕГОВИЯ и моят Бутон функционира!“       След това Тръмп продължи серията туиитове с обещанието, че скоро ще назове „най-безчестната и корумпирана медия на годината“, обяви заслугата си, че цяла година в Америка не се е случвала самолетна катастрофа, смъмри Департамента по Правосъдие, че е „конспиративен“ и „не предприема действия“ срещу някогашния съветник на Хилари Клинтън Ума Абедин и не пропусна на цитира похвалата за своята администрация, изказана в шоуто на Лу Добс за „редица постижения, които никой не може да отрече“.     Някои от туиитове на Тръмп са  още по-ексцентрични. Възхвалявайки демонстрантите в Иран като защитници на „правата си“, той продължи с граничещите със сервилност жестове на респект по повод лайковете от страна на Владимир Путин. Фразата „fake news“, превърнала се в негов автограф, охотно беше възприета от диктатори и автократи като Башар ал-Асад в Сирия и Николас Мадуро във Венецуела. За смайване на нашите традиционни съюзници, Тръмп   която претендира на ръководи. Една нова книга –„Fire and Fury: Inside the Trump White House“, написана от Майкъл Уoлф, хвърля повече светлина, сред описани потресаващи случки и цитати, върху всичко онова, на което ежедневно сме свидетели в рамките на изминалата година. А именно: Трумп бил уверен, че ще изгуби изборите, но това би допринесло за известността му, би увеличило богатството му и неговата позиция в американското общество. За почти всеобща изненада, граничеща с шок, той спечели. Което доведе до съответните последици, една от тях - фактът, че той е невежа в областта на политиката и постоянно демонстрира своята незаинтересованост към нея. Обгражда се със съветници, които са или тотално некомпетентни, или тотално победени в опита си да опитомят така инатливия и странен обект на своето внимание. Едва ли са останали някакви илюзии относно способностите на Президента: Държавният секретар Рекс Тилърсън го беше нарекъл „шибана откачалка“, като ни спести и отречението си. Книгата на Уoлф, базираща се  основно на интервюта със Стив Банън, вади на бял свят твърдение, с което е съгласен почти всеки от „вътрешния кръг“ на Президента, а именно, че обхватът на неговите качества като характер и интелект са невероятно ограничени.  В Белия дом на Доналд Тръмп вместо понятия като лоялност и дух на сътрудничество витае дивашки хаос в стил „Господар на мухите“. Всеки следващ ден там е абсурден, отровен, опасен. И така, Западното крило6 от ерата на Тръмп е заприличало на най-мрачните усои на самия Туитър: лабиринт от малки помещения и задръстени коридори, в които всеки един е оплетен в параноя и всеки ненавижда всеки. Съответно на очакванията, реакцията на Тръмп  по отношение на книгата на Майкъл Уoлф е тази на наранен тиранин – с декларация, че Банън, доскоро негов най-близък съветник и съмишленик по теми като изолационизъм и расов национализъм, „се е побъркал“ и с обявяване на открита война на печатното слово. Разчитайки на своя юридически съветник Чарлз Хардър, адвокат от Бевърли Хилз, работил за Харви Уайстайн и Хълк Хоган,  той направи опит да запуши устата на Банън и да спре публикуването на „Fire and Fury“. Самият Банън, лишен от власт, влияние и доходи, излезе със смирен отговор в радио-ефир, определяйки президента като „велик човек“. Но управителите на издателството Henry Holt & Co игнорираха писмото с искане за блокиране на публикацията и изтеглиха напред датата на отпечатването.   Нерон вярвал, че ще остане на трона достатъчно дълго за да успее да преименува месец април в „нероний“, а самият Рим – в Неронопол. Не успял. На 30-годишна възраст, след 13 години на власт, Сенатът го обявява за hostis publicus – обществен враг. Бил обречен. Предсмъртните му думи илюстрират отчаяния край на един политик-пърформър: Qualis artifex pereo! „Какъв артист загива с мен!“  Възпрепятстване на правосъдието, пране на пари, неправомерни контакти с чужди правителства – засега остава неясно дали разследването на спецпрокурорът Робърт Мълър ще привлече вниманието на Сената на САЩ. Тръмп отчетливо надушва опасността. Неговият бивш мениджър на избирателната кампания Пол Манафорт вече е обвиняем. Бившият съветник по националната сигурност Майкъл Флин направи признания, че е лъгал пред ФБР и сега е свидетел на обвинението. Президентът е свидетел как един след друг сатрап от Западното крило или член на Кабинета се дистанцират от него. „Къде е моят Рoй Кон7?“ Гневно запитал според Times Тръмп своите помощници, след като неговият главен прокурор, Джеф Сешънс, не се съобразява с волята му да прекрати разследването за „Руската връзка“. Междувременно, няма съмнение кой всъщност е Доналд Тръмп, но белята вече е станала и същият е предпоставка за настъпване на още по-големи проблеми. Този човек е непригоден за какъвто е да е държавен пост, още по-малко за най-високия в държавата. Това твърдение не е просто мантра на опозицията срещу него; собствените му паникьосани царедворци го твърдят от първите дни на службата си при него. Президентът на Съединените американски щати се е превърнал в главна заплаха за сигурността на Съединените американски щати.", "date": "2018.01.15", "title": "Пропадналият император или нарастващата непригодност на Доналд Тръмп"}
{"url": "http://www.faktor.bg/bg/articles/10-godini-zatvor-za-fermera-ot-s-zidarovo-koyto-ubi-pastira-si", "text": "Апелативен съд - Бургас потвърди десетгодишна ефективна присъда на Недялко Танев, признат за виновен в убийството на работника Стоян К. в село Зидарово, община Созопол. Инцидентът е от 29 януари миналата година. След употреба на алкохол в 4 сутринта Танев нахлул в къщата на пастира Стоян К. и три пъти с нож го наръгал в гърдите. До трагичния инцидент се стигнало след битов скандал за пари, които работникът дължал на фермера. Работодателят винил работника и за това, че не полага грижи за стопанството му от биволи, като през зимата на 2016 г./2017 г. някои от животните измрели.  На първа инстанция делото е преминало по съкратената съдебна процедура, при която наложеното наказание от петнадесет години лишаване от свобода се редуцира с една трета или Недялко Танев е осъден на десет години лишаване от свобода, които да изтърпи при първоначален строг режим.  Танев е обжалвал присъдата си пред Апелативния съд, който е преценил, че жалбата е неоснователна. Решението на Апелативен съд - Бургас подлежи на обжалване или протест в 15-дневен срок пред Върховния касационен съд.", "date": "2018.01.15", "title": "Апелативният съд в Бургас потвърди: 10 години затвор за фермера, убил пастира си"}
{"url": "http://www.faktor.bg/bg/articles/ikonomika/biznes/papadniyat-avtomobil-na-xitlep-ce-ppodava-na-targ", "text": "Oт ayĸциoннaтa ĸъщa Wоrldwіdе Аuсtіоnееrѕ в aмepиĸaнcĸия щaт Apизoнa гo oпpeдeлят ĸaтo \"иcтopичecĸи нaй-знaчимият aвтoмoбил, пpeдлaгaн няĸoгa зa пpoдaжбa\". И тoвa нe e пpecилeнo. Иcтopичecĸa cтoйнocт имa и вcяĸa лимyзинa нa бивш aмepиĸaнcĸи пpeзидeнт или нa няĸoя пoп-звeздa. Ho ceгaшният cлyчaй e пo-paзличeн. B opигинaлнитe дoĸyмeнти, издaдeни oт пpoизвoдитeля Dаіmlеr-Веnz в Зиндeлфингeн, нoceщи дaтa 30.09.1938 г., в гpaфaтa \"Kлиeнт\" e зaпиcaнo \"гepмaнcĸият фюpep и paйxcĸaнцлep\". Toвa, чe пapaдният aвтoмoбил нa Xитлep ceгa ce пpoдaвa в oтличнo cъcтoяниe, нaиcтинa e ceнзaция. B cъщoтo вpeмe тoзи тъpг e cъщo тoлĸoвa ocпopвaн, ĸoлĸoтo и пpoдaжбитe нa вcяĸa дpyгa вeщ, cвъpзaнa пo няĸaĸъв нaчин c гepмaнcĸия диĸтaтop. Иcтopиятa нa нeгoвия пapaдeн aвтoмoбил c peгиcтpaциoнeн нoмep 1A 148461 e изpяднo дoĸyмeнтиpaнa. Πopъчĸaтa e нaпpaвeнa oт личния шoфьop нa Xитлep - CC-oбepщypмбaнфюpep Epиx Keмпĸa, a ĸoлaтa e билa дocтaвeнa в ĸpaя нa юли 1939 г., мaлĸo пpeди избyxвaнeтo нa вoйнaтa. Cepийният мoдeл 770 К, нapичaн \"Гoлям Mepцeдec\", e пpeдcтaвлявaл нeщo нeoбиĸнoвeнo зa вpeмeтo: дългaтa 6 мeтpa лимyзинa пpeдлaгaлa мяcтo зa 8 дyши; зaдвижвaнa e oт 8-цилиндpoв двигaтeл c oбeм oт 7.7 литpa; ĸoлaтa имa мoщнocт oт 230 ĸoнcĸи cили и e мoжeлa дa paзвивa нeвepoятнaтa зa вpeмeтo cи cĸopocт oт 160 ĸм/чacq mrte money.bg. Oт тoзи мoдeл зaвoдът нa \"Mepцeдec\" в Зиндeлфингeн пpoизвeл caмo 88 бpoйĸи в гoдинитe oт 1938 дo 1943 г. Дpyги извecтни пpитeжaтeли нa лимyзинaтa ca япoнcĸият импepaтop Xиpoxитo, нopвeжĸият ĸpaл, иcпaнcĸият диĸтaтop Фpaнĸo и Πaпaтa. Cepийният мoдeл 770K e пocлyжил ĸaтo ocнoвa зa cпeциaлнaтa лимyзинa нa фюpepa, ĸoятo e имaлa 40-милимeтpoви бpoниpaни cтъĸлa и ĸapocepия oт 18-милимeтpoвa зaĸaлeнa cтoмaнa. И вce пaĸ тoвa нe e бpoниpaн aвтoмoбил, a ĸaбpиoлeт, в ĸoйтo Xитлep e пpиeмaл oвaциитe нa нaceлeниeтo. Koлaтa тeжи oбaчe пoчти 5 тoнa, a paзxoдът нa гopивo дocтигa нeвepoятнитe зa днec 38 литpa нa 100 ĸм пpoбeг. Ho пъĸ и peзepвoapът пoбиpa цeли 300 литpa. Toзи мepцeдec e бил изпoлзвaн oт Xитлep пo вpeмe нa вcяĸaĸви вaжни cъбития - нaпpимep пpeз 1940 г. в чecт нa пoбeдaтa нaд Фpaнция или пo вpeмe нa пoceщeниeтo нa итaлиaнcĸия диĸтaтop Бeнитo Mycoлини, ĸoгaтo двaмaтa дeфилиpaт пo yлицитe нa Mюнxeн. Πopaди тoвa ĸoлaтa мнoгoĸpaтнo e зacнeмaнa и мoжe дa ce види в peдицa apxивни дoĸyмeнти и cнимĸи. Ho ĸoгaтo пpeз 1942 г. ce cтигa дo oбpaт във вoйнaтa, cпиpaт и aвтoмoбилнитe пapaди нa фюpepa. Kъм ĸpaя нa Bтopaтa cвeтoвнa aмepиĸaнцитe ĸoнфиcĸyвaт лимyзинaтa нa Xитлep във Фpaнция, бeз oбaчe дa пoдoзиpaт ĸoмy e пpинaдлeжaлa. Cлeд ĸpaя нa вoйнaтa ĸoлaтa зa ĸpaтĸo cтaвa coбcтвeнocт нa eдин бeлгиeц, cлeд ĸoeтo oтнoвo e пpoдaдeнa в CAЩ. Πocлe тя oщe нa няĸoлĸo пъти cмeня пpитeжaтeлитe cи, зa дa ce въpнe нaĸpaя oтнoвo в Eвpoпa. Koй e нeйният coбcтвeниĸ в мoмeнтa - oт ayĸциoннaтa ĸъщa мълчaт пo тoзи въпpoc. Mepцeдecът дълги гoдини e бил cимвoл, нepaзpивнo cвъpзaн c Xитлep и нaциcтитe, пopaди ĸoeтo e peднo дa ce знae бъдeщaтa мy cъдбa. Зaщoтo e лecнo дa cи пpeдcтaвим ĸaĸ няĸoй нeoнaциcт пeчeли нaддaвaнeтo и oтнoвo пpeвpъщa ĸoлaтa в ĸyлтoв oбeĸт. Oт ayĸциoннaтa ĸъщa Wоrldwіdе Аuсtіоnееrѕ пoлaгaт ycилия дa paзceят тeзи cъмнeния. Hиĸoй нe иcĸa дa възвeличaвa дeлoтo нa eдин диĸтaтop, yвepявa Poд Игън, ĸoйтo e нaтoвapeн c пpoдaжбaтa. Toй oпpeдeля ĸoлaтa ĸaтo \"apтeфaĸт oт живaтa иcтopия, ĸoйтo ни нaпoмня, чe нe бивa дa пoзвoлявaмe нa злoтo, ĸoeтo cъщo e чacт oт иcтopиятa, дa ce зaвpъщa\". Bъв вceĸи cлyчaй oт ayĸциoннaтa ĸъщa ce нaдявaт ĸoлaтa дa пoпaднe в пoдxoдящи pъцe - дa бъдe излoжeнa в мyзeй или дa cтaнe чacт oт няĸaĸвa eĸcпoзиция. Heзaвиcимo дaли тoвa жeлaниe щe ce изпълни и ĸoй щe cпeчeли нaддaвaнeтo нa 17 янyapи в Cĸoтcдeйл, Apизoнa, 10% oт пpoдaжнaтa цeнa щe oтидaт зa пpoeĸти, cвъpзaни c изcлeдвaнeтo нa нaциoнaлcoциaлизмa и Xoлoĸocтa. Epиx Keмпĸa e нe caмo шoфьopът нa бpoниpaния мepцeдec, нo и чoвeĸът, ĸoйтo ce e пoгpижил тeлaтa нa Aдoлф Xитлep и Eвa Бpayн дa изчeзнaт - в дeня нa cмъpттa им тoй ги зaливa c бeнзин и изгapя.", "date": "2018.01.15", "title": "Пapaдният aвтoмoбил нa Xитлep ce пpoдaвa на търг"}
{"url": "http://www.faktor.bg/bg/articles/izdahna-aktrisata-mariana-alamancheva", "text": "Актрисата Мариана Аламанчева е починала днес, съобщиха от Сатиричния театър. \"Отиде си една от най-интелигентните и фини актриси, отдали творческата си съдба на Сатиричния театър. Безкрайно женствена и мека, любимка на малки и големи, човек с нелека съдба, но с непреклонно чувство за достойнство… Ех, Мариана, Мариана… Почивай в мир! Дано душата ти намери покой!\", пишат колегите ѝ от Сатирата.  Мариана Аламанчева е родена е в София на 23 май 1941 г. Първоначално завършва механотехникум, а след това и актьорско майсторство във ВИТИЗ „Кръстьо Сарафов“ през 1964 г. в класа на професор Желчо Мандаджиев.  Сред филмите, в които се е снимала, са \"Баш майсторът фермер\", \"Два диоптъра далекогледство\", \"Селянинът с колелото\", \"Мъже в командировка\" и др.  През 2017 г. е отличена от Министерството на културата с почетно отличие „Златен век“ в категория „Звезда“.", "date": "2018.01.15", "title": "Издъхна актрисата Мариана Аламанчева"}
{"url": "http://www.faktor.bg/bg/articles/grigor-dimitrov-preodolya-s-lekota-parviya-krag-v-melbarn", "text": "Григор Димитров преодоля с лекота първото си препятствие на Australian Open. Световният № 3 имаше нужда от 97 минути, за да се справи с дебютанта в турнирите от Големия шлем Денис Новак. Българинът даде само шест гейма на австрийски квалификант и постигна убедителен успех с 6:3, 6:2, 6:1. Във втория кръг миналогодишният полуфиналист отново ще играе с тенисист, преминал през квалификациите - 21-годишния швед Елиас Имер или 22-годишния американец Макензи Макдоналд.", "date": "2018.01.15", "title": "Григор Димитров преодоля с лекота първия кръг в Мелбърн"}
{"url": "http://www.faktor.bg/bg/articles/sport/svetat/grigor-dimitrov-moyata-mechta-vinagi-e-bila-da-spechelya-titla-ot-shlema-tova-e-sledvashtata-stapka", "text": "След отличния си старт на Аустрелиън Оупъм световният номер 3 Григор Димитров призна, че основната му цел в момента е да продължи със солидното си представяне на корта. В първия кръг полуфиналистът от миналата година се справи безпроблемно в три сета (6-3, 6-2, 6-1) над квалификанта Денис Новак (Австрия), като двубоят на „Род Лейвър Арина“ продължи едва 98 минути. „Единственото, за което мисля е моята игра и представянето ми на корта. Останалото е извън моя контрол. Трябва обаче да остана спокоен и концентриран\", заяви след двубоя Григор, който продължава преследването на първа титла от Големия шлем. „Моята мечта винаги е била да спечеля титла от Шлема, това е следващата стъпка. В момента обаче най-важното нещо е във всеки мач да давам всичко от себе си“, коментира още първата ни ракета, който в следващия кръг ще срещне друг квалификант – американеца Макензи Макдоналд (№176 в света).", "date": "2018.01.15", "title": "Григор Димитров: Моята мечта винаги е била да спечеля титла от Шлема, това е следващата стъпка"}
{"url": "http://www.faktor.bg/bg/articles/dnes-e-nay-depresirashtiyat-den-v-godinata", "text": "Днес е най-депресиращият ден в годината, наричан от британците \"тъжния понеделник\", пише в. \"Метро\", цитиран от БТА. Хората гледат на месец януари по два начина. За оптимистите той е ново начало, а за всички останали е изпълнен с неприятности. Причините за депресията са съвсем обективни. Телата ни са изморени от декемврийския алкохолно-шоколадов маратон, а банковите ни сметки са изтънели. Сутрините още са много тъмни и слънцето е твърде слабо, за да регенерира нивата ни на витамин D. Затова съвсем естествено най-потискащият ден от годината е през януари. За най-набеден в това отношение се счита някой от понеделниците от първия месец на годината. Тази година той се пада на 15 януари. До този ден почти всички са нарушили новогодишните си обещания за промени. Макар и тъжният понеделник да се отбелязва всяка година, изборът на деня не е строго обоснован научно. Датата е изчислена от психолога Клиф Арнал по формула, отчитаща фактори като студено и влажно време, дългове, изминалите дни след Коледа, общото чувство за ниска мотивация.", "date": "2018.01.15", "title": "Днес е най-депресиращият ден в годината"}
{"url": "http://www.faktor.bg/bg/articles/kultura/art-faktor/uchenik-otkriva-v-sofiya-treta-samostoyatellna-izlozhba", "text": "15-годишният Кристиан Зарков открива на 16 януари своя самостоятелна изложба живопис в  сградата на Професионална гимназия по текстил и моден дизайн в София. От съвсем ранна възраст рисуването е основното занимание на учиника. През 2012 и 2013 година посещава „Детска лятна академия“ организирана от НХА , където е забелязан и оценен като абстракционист. Участва в два пленера организирани от Академията. През годините  печели няколко награди в организирани Конкурси за детска рисунка, като по значителни са: 2013г. Специална награда от конкурса “НАСЛЕДНИЦИ НА ДЕЧКО УЗУНОВ” организиран от  Национално училище по пластични изкуства и дизайн ”Акад. Дечко Узунов”- Казанлък и 2015г. 3-то място в Конкурс за детско творчество, посветен на 25 годишнината на КНСБ съвместно с 51 СОУ „Елисавета Багряна” и съдействието на СБУ на тема „Какъв искам да стана?”. Има две организирани самостоятелни изложби през 2014 година поставена в 36 СУ \"Максим Горки\" гр.София и през 2015/2016 година в 51 СУ „Елисавета Багряна”. В момента Кристиан учи в Професионална гимназия по текстил и моден дизайн гр. София с профил  „Компютърно проектиране и десениране на тъкани и площни изделия“ , и посещава Международна Компютърна Академия IT STEP с профил за допълнително обучение пи компютърна графика и дизайн.", "date": "2018.01.15", "title": "Ученик открива в София трета самостоятелна изложба"}
{"url": "http://www.faktor.bg/bg/articles/11-dushi-sa-raneni-sled-boy-s-nozhove-v-rusko-uchilishte", "text": "11 души бяха приети в болници в централния руски град Перм, предаде РИА Новости. Причината за хоспитализирането им стана спор между двама тийнейджъри в училище, който прерасна в размяна на удари с ножове. Съученици на побойниците сигнализираха преподавателите и охраната на образователната институция. Педагози и гардове се опитаха да разтърват двамата тийнейджъри, но те насочиха хладните оръжия срещу служителите. Вследствие на схватката бяха ранени охранител, преподавателка по химия, двамата хулигани и седем ученици. Виновниците бяха арестувани и срещу тях бяха повдигнати обвинения в опит за убийство на две и повече лица. Ако бъдат признати за виновни, те може да влязат в затвора за 15 години, допълни газета.ру.", "date": "2018.01.15", "title": "11 души са ранени след бой с ножове в руско училище"}
{"url": "http://www.faktor.bg/bg/articles/novini/svyat/27-zhertvi-na-samoubiystven-atentat-v-bagdad", "text": "27 души загинаха, а над 80 бяха ранени при двоен самоубийствен атентат в центъра на Багдад, съобщават световните агенции. Терористи са активирали взривни устройства на пл. „Ал-Таяран” в центъра на града, посочи пред Франс прес говорител на властите. Преди месец Ирак обяви, че „Ислямска държава” е била разгромена на територията на страната. Джихадистите обаче продължават с атаките даже в силно охранявани райони.", "date": "2018.01.15", "title": "27 жертви на самоубийствен атентат в Багдад"}
{"url": "http://www.faktor.bg/bg/articles/novini/svyat/stachka-blokira-transporta-v-gartsiya", "text": "Стачка блокира транспорта в Гърция.  Спряно е метрото в Атина, не се движат и градските автобуси, съобщава БНР.  Анулирани са много полети от всички гръцки летища, стачкуват авиодиспечерите.  Почасова стачка е обявена в държавните болници, училища и общините.  Протестни демонстрации се организират през цялия ден в страната.  Синдикатите призовават гърците за масово участие на протестите срещу проектозакон с нови икономически мерки, който днес ще бъде гласуван в парламента. Предвижда се орязване на помощите за многодетни семейства, промени в условията за обявяване на стачки.  Работодателите получават права за масови уволнения на работниците.  Приемането на закона е условие от страна на кредиторите за продължаване на финансовата помощ към Атина.  Депутатите от опозицията вече заявиха, че няма да подкрепят мерките и дори ще участват в протестните демонстрации.", "date": "2018.01.15", "title": "Стачка блокира транспорта в Гърция"}
{"url": "http://www.faktor.bg/bg/articles/premierat-poluchi-kimono-i-sertifikat-za-6-i-dan-ot-mezhdunarodnata-karate-organizatsiya-po-kiokushin-kan", "text": "По време на официалната ни вечеря премиерът Шидзо Абе ми връчи кимоно екип и сертификат за 6-и дан от Международната карате организация по Киокушин-Кан, написа във Фейсбук премиерът Бойко Борисов.  Борисов е каратист и подаръците са и личен знак на внимание към него от ръководителя на изпълнителната власт в Страната на изгряващото слънце. Цялата си воля и усърдие ще положим по време на нашето председателство за максимално бързо финализиране на споразумението между ЕС и Япония, което е изключително важно за бизнеса. Днес с японския премиер отчетохме традиционните и изключително близки отношения между България и Япония. С лидерите на водещи корпорации, които също са тук в София, и с българските експерти съм убеден, че ще положим схеми за подпомагане на големи инфраструктурни проекти не само в страната ни, но и на територията на Балканите, написа още премиерът. На вечерята, която Борисов даде за своя японски колега, свири световноизвестният български цигулар Васко Василев, съобщи още Борисов, като качи снимки от събитието в своя фейсбук.", "date": "2018.01.15", "title": "Премиерът с ценен дар: кимоно и сертификат за 6-и дан от Международната карате организация по Киокушин-Кан"}
{"url": "http://www.faktor.bg/bg/articles/novini/balgariya/antoniy-galabov-neobhodimo-e-zapochvaneto-na-aktiven-dialog-s-ostanalite-strani-chlenki-na-es-za-priemaneto-ni-v-evrozonata", "text": "България трябва да преодолее напразното очакване за присъединяване към Шенеген в сегашния му вид. Това каза за Радио „Фокус“ политологът проф. Антоний Гълъбов. По думите му е очевидно, че страната ни, както и Румъния, отговарят на критериите за присъединяване, но е важно, обаче, да се помисли за ревизиране на Дъблинското споразумение, при създаване на единна миграционна политика. Според проф. Гълъбов Българското председателство на Съвета на ЕС може да има сериозен принос в тази насока, ако успее да свърже темите за охрана на границите, режима на достъп за мигранти и въпросите за осигуряване на убежище.  „В самото Шенгенско споразумение други изисквания няма. Няма такива, свързани със състоянието на съдебната власт или нейните институции. В това отношение това би могло да бъде много сериозен принос на европредседателството ни, ако успеем да свържем темите за охраната, режима на достъп с въпросите на бежанците и те да бъдат разглеждани в пакет. Всичко това е въпрос на много активна позиция на страната, която да не се свежда единствено до този изчерпан разговор дали ние отговаряме на критериите на Шенгенското споразумение или не“, обясни той.  Проф. Антоний Гълъбов коментира още, че по подобен начин стои и въпросът с присъединяването на България към Еврозоната, като е ясно, че страната ни има възможност да ускори този процес. Политологът добави, че е необходимо започването на активен диалог с останалите страни-членки на ЕС.", "date": "2018.01.15", "title": "Антоний Гълъбов:  Необходимо е започването на активен диалог с останалите страни-членки на ЕС за приемането ни в Еврозоната"}
{"url": "http://www.faktor.bg/bg/articles/lavrov-rusiya-uvazhava-teritorialnata-tsyalost-na-ukrayna-no-v-granitsite-sled-referenduma-v-krim", "text": "САЩ и Европа ясно виждат, че сегашните украински власти се опитват да провокират силов сблъсък в Донбас. Това заяви руският външен министър Сергей Лавров на пресконференция за дейността на руската дипломация през 2017 г., предава БГНЕС. „Нашите западни колеги от Европа и САЩ, знаем това от разговори, прекрасно разбират тактиката, която сегашните украински ръководители осъществяват по отношение на Минските споразумения. Те [западните колеги] прекрасно виждат, че украинските ни съседи, както и преди се опитват да провокират силова фаза на това противопоставяне и по този начин да отвлекат вниманието от това кой саботира комплексът от мерки от Минск“.  Лавров допълни, че уважава териториалната цялост на Украйна в границите, установили се след референдума в Крим. „Ние трябва да уважаваме териториалната цялост на Украйна в тези граници, които се установиха след референдума в Крим и след обединението на Крим с Руската федерация“. Действията на американската администрация демонстрират боязън от честната конкуренция в редица области, включително енергетиката и спорта, заяви още Лавров. „Бих казал, че в действията на администрацията на САЩ се усеща боязън от честната конкуренция в редица области“. Сред тях шефът на руската дипломация включи и енергетиката, когато вместо руски газ към Европа се отправя втечнен американски газ, и отбеляза, че това „е доста по-скъпо“. Според него същото важи и за военно-промишления комплекс, ситуацията с руските медии в САЩ и други страни, а също и разгърнатата антидопингова кампания срещу руските спортисти.", "date": "2018.01.15", "title": "Лавров: В действията на американската администрация се усеща боязън от честната конкуренция"}
{"url": "http://www.faktor.bg/bg/articles/novini/balgariya/d-r-emil-kabaivanov-ako-ne-s-vzemat-merki-tazi-godina-shte-falirat-20-bolnitsi-a-dogodina-oshte-20", "text": "Това е четвъртото правителство – второто на ГЕРБ и две служебни, с четирима министри, които ние алармираме от първия им ден, откакто са станали министри, че има сериозен проблем в общинското здравеопазване и в здравеопазването като цяло, заяви в интервю за предаването \"Преди всички\" по \"Хоризонт\" кметът на Община Карлово д-р Емил Кабаиванов. В качеството си на член на Управителния съвет на Националното сдружението на общините в Република България той изрази надежда, че предложенията на сдружението за общинските болници ще бъдат „чути“ от Министерството на здравеопазването и декларира готовност от своя страна и сдружението да обсъди мерки, които ще бъдат предложени от министерството. Кабаиванов резюмира трите основни проблема през общинското здравеопазване, на което разчитат два милиона и половина българи: неактуализирани от 2006 г. цени на клинични пътеки, определените от него като „убийствени“ стандарти за общинските болници, както и концепцията, че общинските болници следва да бъдат търговски дружества и да разчитат на някаква печалба. Господи, то няма възможност за финансиране, пък камо ли да говорим за търговски дружества. Има много сбъркани неща. Ако сега си позволи държавата да нехае по отношение на общинското здравеопазване и се закрият болници, след това няма откриване. Това не е един медицински център да го създадеш за 6 месеца, за една година. Това е болница. Кадри със специалност разбягат ли се, след това и трима министри не мога да ни помогнат. Затова ние настояваме и апелираме сега да бъдат взети мерки. Да бъдат увеличени цените на клиничните пътеки и то на евтините клинични пътеки, защото, разберете, че един български гражданин лекуван в общинска болница, се лекува по-близо до мястото, където живее, по-удобно за неговите близки и два-три пъти по-евтино за Касата и за държавата. Кабаиванов отбеляза, че исканите 30 милиона лв. за общинските болници представляват по-малко от 10% от общата задлъжнялост на всички болници в България, а с тези пари ще се внесе стабилност в общинското здравеопазване. Защо не искат? Аз не мога да говоря от името на правителството. Явно досега не са осъзнали сложността на проблема или пък си мислят, че общините имаме някакви кой знае какви ресурси да подпомагаме общинските болници. Той предупреди, че ако не се вземат мерки, тази година ще фалират 20 болници, а догодина още 20 и по думите му тогава „ приключваме с общинското здравеопазване“. В заключение доктор Кабаиванов призна, че няма общинска болница, която да не е изправена пред проблеми: Аз ги разделям на три групи. Зле, по-зле и най-зле. Най-зле са тези 15-ина болници, които тая година са изправени пред реален фалит. Ще ги последват другите. Карловската също има проблеми. Колегите също недоволстват. Аз ще бъда днес с тях на обяд, защото подкрепям техния протест. Той е справедлив. Държавата трябва да реши – иска ли да има общинско здравеопазване, или не. Ако не – да го заяви ясно. Да не се „изтрива“ с кметовете и с общините и като не иска, да предложи друг вариант на лечение на два милиона и половина българи. Това е простата истина и не трябва да бягаме от нея.", "date": "2018.01.15", "title": "Д-р Емил Кабаиванов: Ако не се  вземат мерки, тази година ще фалират 20 болници, а догодина още 20"}
{"url": "http://www.faktor.bg/bg/articles/novini/svyat/balgariya-popadna-v-cherniya-spisak-na-ruskoto-mvr", "text": "Руското МВР изготви нов списък със страни, в които е разрешено да пътуват служителите на руските силови структури-армия, полиция, Федерална служба за сигурност, спецчасти. В списъка влизат 13 страни, като само 4 от тях биха могли да бъдат определени като \"плажни\" или \"отпускарски дестинации\", съобщава \"Комерсант\". Отпуските си служителите на силовите структури имат право да прекарат в Армения, Азербайджан, Абхазия, Белорусия, Виетнам, Казахстан, Киргизия, Китай, Куба, в Таджикистан, Туркменистан и Узбекистан.  Списъкъ е изготвен в зависимост от \"военно-политическата и криминогенната\" обстановака, се казва в съобщението на официалната страница на руското МВР. Забраната за пътуване зад граница на служителите на силовите структури беше въведена през 2014 година. Тя се отнася за целия личен състав на МВР, Федералната миграционна служба, Федералната служба за контрол на наркотиците, Федералната служба за изпълнение на наказанията и Министерството на отбраната. В черния списък за силоваците попадат България, Турция, Великобритания, САЩ, Япония, Мексико, Италия, Испания, Чехия.", "date": "2018.01.15", "title": "България попадна в \"черния списък\" на руското МВР"}
{"url": "http://www.faktor.bg/bg/articles/zdravnoto-ministerstvo-otpuska-blizo-28-5-mln-lv-na-obshtinskite-bolnitsi-v-trudnodostapni-ili-otdalecheni-rayoni", "text": "Близо 28,5 млн. лв. ще отпусне здравното министерство на общинските болници в труднодостъпни или отдалечени райони на страната. Парите ще отидат за спешна медицинска помощ и дейности, които не са включени в задължителното здравно осигуряване. Броят на субсидираните лечебни заведения се очаква да надхвърли сто, т.е. над 83% от всички общински лечебни заведения на територията на страната. Припомняме ви, че днес по обяд се очаква общинските болници за излязат на протест. Според лечебните заведения работата им е застрашена от фалит и затова по обяд медиците ще напуснат работните си места и ще излязат пред болниците, за да поискат адекватни мерки за спасяването им. Протестът е под мотото „Спрете унищожаването на общинското здравеопазване!“.   Очаква се в него да се включат болниците извън областните градове. Недоволството е подкрепено и от Българския лекарски съюз.", "date": "2018.01.15", "title": "Здравното министерство отпуска близо 28,5 млн. лв. на общинските болници в труднодостъпни или отдалечени райони"}
{"url": "http://www.faktor.bg/bg/articles/zdravnoto-ministerstvo-otpuska-28-5-mln-leva-za-obshtinskite-bolnitsi", "text": "Досегашният главен секретар на Държавната агенция \"Електронно управление\" Атанас Темелков поема длъжността председател на комисията, след като Росен Желязков бе определен от Министерския съвет за председател на Комисията за регулиране на съобщенията, съобщи БТА. Атанас Темелков е роден на 14 юли 1956 г. в град Гоце Делчев. Възпитаник е на Висшето военно училище в Шумен, профил \"Артилерийско инструментално разузнаване\" - \"инженер по геодезия, картография и фотограметрия\", и на Военната академия \"Георги Стойков Раковски\" по специалност автоматизация на управлението. Това съобщават от ДАЕУ. Ръководил е екипи за разработването на концептуални и стратегически документи в областта на електронното управление, планиране и внедряване на проекти за автоматизация на управленски процеси, комуникационни и информационни системи в областта на сигурността на страната и други. Участвал е в международни работни групи и учения на НАТО и ЕС, в Борда на директорите по КИС на НАТО и други. С решение на Министерския съвет от 28 декември 2017 г. е определен за председател на Държавната агенция \"Електронно управление\".", "date": "2018.01.15", "title": "Атанас Темелков пое Държавната агенция \"Електронно управление\""}
{"url": "http://www.faktor.bg/bg/articles/kultura/rok-faktor/vnezapno-pochina-vokalistkata-na-kranberis", "text": "Долорес О'Риърдън, вокалистката на група \"Кранберис\", почина внезапно на 46 години в Лондон, съобщиха световните информационни агенции. Причината за смъртта й не се съобщава, предава БТА.  О'Риърдън беше в Лондон за записи, каза пресаташето на групата Линдзи Холмс, цитирана от АП.  Група \"Кранберис\" стана световно известна през 90-те години на миналия век с хитове като \"Dreams\" \"Zombie\" и \"Linger\".", "date": "2018.01.15", "title": "Внезапно почина вокалистката на \"Кранберис\" (видео)"}
{"url": "http://www.faktor.bg/bg/articles/novini/balgariya/ot-dnes-e-v-sila-evropeyskata-direktiva-s-koyato-otpadat-vsichki-taksi-za-plashtane-s-debitni-i-kreditni-karti", "text": "От днес е в сила европейската директива, с която отпадат всички такси за плащане с дебитни и кредитни карти, въвеждат се строги изисквания за сигурност на данните на платците, както и ясни механизми, по които всеки потребител може да подаде оплакване за нередност с оналйн плащане.  В съобщение до БНР българският евродепутат Ева Майдел, която работи по директивата в комисията по парични и икономически въпроси на Европейския парламент, посочва, че директивата е нагледен пример за по-голямата полза в някои случаи да има законодателство на европейско ниво, отколкото на национално.  Други аспекти, които третира директивата за платежните услуги, са даването на правна сигурност и рамка за всички иновативни компании, използващи финансови технологии, които вече могат да се конкурират с банките на равни начала.", "date": "2018.01.15", "title": "От днес е в сила европейската директива, с която отпадат всички такси за плащане с дебитни и кредитни карти"}
{"url": "http://www.faktor.bg/bg/articles/otbelyazvame-155-godini-ot-rozhdenieto-na-aleko-konstantinov", "text": "В Министерството на регионалното развитие и благоустройството, в присъствието на министър Николай Нанков, бе подписан договорът за проектиране, изграждане и въвеждане на електронна система за събиране на таксите за ползване на републиканската пътна мрежа. Тя ще бъде на база изминато разстояние за превозни средства с обща технически допустима максимална маса над 3,5 т (тол) и на база време за леките автомобили с обща технически допустима максимална маса до 3,5 т (електронна винетка). Договорът бе подписан от председателя на Управителния съвет на Агенция „Пътна инфраструктура“ инж. Дончо Атанасов и от Михаел Вебер, представляващ изпълнителя КОНСОРЦИУМ „КАПШ ТРАФИК СОЛЮШЪНС“.  Стойността на договора за изграждане на електронната система за събиране на таксите за ползване на републиканската пътна мрежа е 149 997 000 лв. без ДДС. Срокът за изпълнение е 19 месеца. Изграждането на тол системата ще бъде за сметка на изпълнителя. След успешното й внедряване инвестицията ще се възвърне със събраните приходи.  Министър Нанков благодари на всички, които са положили усилия днес този договор да стане факт. \"Всеки ден е важен за българските граждани, защото се губят ресурси, а те са нужни за подобряване на качеството на републиканските пътища\", обясни той. „За 2017 година има рекордни постъпления от винетни такси. С 25 млн. лв. повече от 2016 година. Това доказва, че българските граждани пътуват повече и се увеличава също така международният трафик“. \"Нашето „злато“ е геостратегическото ни положение“, напомни Нанков. „С ТОЛ таксите приходите в АПИ ще стигнат един милиард лева. Няма да се покриват всички нужди, но в по-голямата си част ще бъде удовлетворен пътният сектор“, каза министърът.  „ТОЛ системата е свързана и с повишаването на сигурността по пътищата ни. И АМ „Хемус“, и Русе – Велико Търново, Видин – Ботевград ще се строят с бюджетни средства. С ТОЛ системата ще бъде и по-гъвкава държавата при регулиране на трафика на тежкотоварните автомобили“, информира още Нанков и поясни, че вместо да се спират ТИР-овете в определени дни и часове, ще има по-високи такси в пиковете часови зони и превозвачите сами ще решават как да процедират.  За първата година от ТОЛ системата се очаква 1 млрд. лв. приходи, информира министърът. „С въвеждането на електронните винетки цените няма да бъдат повишавани“, съобщи още Николай Нанков.  Инж. Дончо Атанасов заяви от своя страна, че изграждането на ТОЛ система е част от модернизацията на България. „Предстои ни решаване на много тежки задачи. ТОЛ системата за първи път се въвежда в страната ни, а това изисква обучение на кадри“, заяви той и обеща в добър диалог да се решават всички проблеми, които изникват.", "date": "2018.01.15", "title": "Подписаха договора за ТОЛ-системата"}
{"url": "http://www.faktor.bg/bg/articles/bezrabotitsata-se-stopila-na-7-2-nay-niska-ot-9-godini-u-nas", "text": "7,2% е средномесечното равнище на безработицата през 2017 г. Това е най-ниската стойност за последните 9 години. За последно безработицата е била по-ниска през 2008 г. За сравнение през 2016 г. средномесечното равнище на безработицата е било 8,7%. Това съобщиха от пресцентъра на Агенцията по заетостта. Статистиката на Агенцията по заетостта показва, че през декември 2017 г. равнището на регистрираната безработица е 7.1%. В сравнение със същия месец на 2016 г. равнището й се понижава значително – с 0,9 процентни пункта. Спрямо предходния месец ноември се отчита минимално нарастване на безработицата от 0,2 процентни пункта. В края на декември в бюрата по труда са били регистрирани 232 066. На годишна база броят им се е понижил с близо 29 000 души или с 11,1%. Новорегистрираните безработни през декември са 26 348 лица. От тях 583 са били неактивни, т.е. не са били нито заети, нито учащи и не са търсили работа. Броят на активираните от медиаторите и техните партньори от началото на годината достига 12 146 лица. Предоставяните услуги в бюрата по труда са насочени както към безработни лица, така и към заети, учащи и пенсионери. През месеца като търсещи работа лица са регистрирани общо 486 заети, учащи и пенсионери, с което броят им от началото на годината вече е 5 432. Месечните данни сочат, че на работа през декември са постъпили 12 681 лица. Значителен е делът на устроените в реалната икономика - 90.7% от общо постъпилите на работа. В резултат на изпълнение на активните мерки за насърчаване на заетостта сред безработните, през месеца в субсидирана заетост са включени общо 1 173 лица, в т.ч. 1 053 по схеми на ОП РЧР, 68 по мерки и 52 лица по програми. В отговор на потребностите на бизнеса от квалифицирана работна сила Агенцията по заетостта реализира обучения за придобиване на професионална квалификация и ключови компетентности, както и групови мероприятия за професионално ориентиране и за активно поведение на пазара на труда. Включените безработни в обучение през месеца наброяват 72 лица, а завършилите са 230. В проведените мероприятия за професионално ориентиране и активиране са участвали 10 010 безработни лица. На първичния пазар са заявени 7 674 работни места. Над 2/3 от местата са заявени от частния сектор (75.1%). Най-много свободни работни места на първичния пазар в бюрата по труда са заявени от сферата на следните икономически дейности: преработващата промишленост (2 513); търговията (1 196); хотелиерството и ресторантьорството (646); административните и спомагателните дейности (515); държавното управление (512); образованието (395); транспорта, складирането и пощите (306) и други. Най-търсените професии по заявените работни места в бюрата по труда през декември са в сферата на персоналните услуги (бармани, сервитьори, готвачи и т.н.); квалифицираните работници по производство на храни, облекло, дървени изделия и сродните на тях; продавачите; операторите на стационарни машини и съоръжения; работниците в добивната и преработващата промишленост, строителство и транспорта; работниците по събиране на отпадъци и сродни на тях; преподавателите и др.", "date": "2018.01.15", "title": "Безработицата у нас се стопила на 7.2% - най-ниска от 9 години насам"}
{"url": "http://www.faktor.bg/bg/articles/sotsialnite-partnyori-gotvyat-obsht-natsionalen-protest-zaradi-tsenite-na-elektroenergiyata", "text": "Социалните партньори започват съвместни действия във връзка с цените на електроенергията. Днес се проведе работна среща, на национално равнище, между Работодатели и синдикати обединени във формата \"4+2\", съобщи econ.bg. Социалните партньори отново потвърждават изразената от тях на 16 декември 2017 г. позиция и се обединяват около необходимостта от съвместни действия във връзка със задълбочаването на проблемите в сектор \"Енергетика\" и спекулативното увеличение на цената на електроенергията.  Шестте организации - Асоциация на индустриалния капитал в България (АИКБ), Българска стопанска камара - Съюз на българския бизнес (БСК), Българска търговско-промишлена палата (БТПП), Конфедерация на работодателите и индустриалците в България (КРИБ), Конфедерация на независимите синдикати в България (КНСБ), Конфедерация на труда \"Подкрепа\" - се договориха:  Да подготвят съвместен пакет от мерки, които компетентните институции следва да предприемат в сферата на енергетиката, особено по въпроси от изключително значение за цялото общество.  Да стартират подготовка на национален протест, след решение на управителните органи на шестте организации.", "date": "2018.01.15", "title": "Социалните партньори готвят общ национален протест заради цените на електроенергията"}
{"url": "http://www.faktor.bg/bg/articles/lavrov-balgariya-s-ruski-gazoprovod-samo-pri-100-garantsii-ot-ek", "text": "България отново е готова да разгледа възможността да приеме втората линия на газопровода \"Турски поток\", но Русия ще продължи тръбата към Европа само ако получи железни гаранции от Европейската комисия, че проектът няма да бъде провален, заяви днес на пресконференция руският външен министър Сергей Лавров, цитиран от ТАСС и БТА. Той отбеляза, че засега се строи само първата линия на тръбопровода - непосредствено към Турция. Втората линия ще се строи само ако получим железни гаранции от Европейската комисия, че \"няма да ни извърти същия номер, както стана по отношение на България с \"Южен поток\", каза Лавров. Ще бъдем готови за всякакъв вариант, но такъв, който е гарантиран сто процента от Европейската комисия, който няма да бъде провален, посочи Лавров. Проектът \"Турски поток\" предвижда да се построи газопровод през Черно море до европейската част на Турция и след това до границата с Гърция. Морската част ще бъде с дължина 910 км, а сухопътната по турска територия - 180 километра. Общата стойност на проекта се оценява на 6 милиарда долара. Този проект замени \"Южен поток\", който трябваше да минава през България. Русия се отказа от него в края на 2014 г. заради позицията на ЕС, припомня ТАСС.", "date": "2018.01.15", "title": "Лавров постави условие: България с руски газопровод - само при 100% гаранции от ЕК"}
{"url": "http://www.faktor.bg/bg/articles/ikonomika/turizam/-da-balgariya-startira-kampaniya-da-varnem-vitosha-na-grazhdanite-na-sofiya", "text": "Движение \"Да, България\" започна подписка под наслов \"Да върнем Витоша на гражданите на София\". В подписката се настоява Столичната община да ревизира или разтрогне приватизационния договор на \"Витоша ски\", така че да се осигурят функциониращи лифтови съоръжения. От \"Да, България\" искат и интегриран план за достъп до планината. Ето какво се казва в подписката: \"Настояваме Столична община и Столичен общински съвет: 1. Да ревизират или разтрогнат приватизационния договор с „Витоша Ски“, така че да осигурят функциониращи лифтови съоръжения. 2. Да предвидят средства в общинския бюджет за настоящата година за евентуалното премахване за сметка на собственика на съоръженията, за които след проверка бъде установено, че са опасни и за които собственикът отказва да се погрижи; подобряване на автобусните маршрути с по-редовно разписание и връзки, както и с използването на автобуси на природен газ или най-добре електрически превозни средства. 3. Да започнат публична дискусия за цялостно развитие на туризма, която да включва следните мерки, разработване на цялостен план за интегриран достъп до планината и ангажимент на общината в поддържането на туристическата и комуникационна инфраструктура; разработване на цялостен план за развитието на ски и други спортове на Витоша с приоритет детския и масов спорт; оценка, за целите на следващия план, на възможностите за връзки между съществуващите писти и трасиране на нови, без излишна сеч и премахване на морени, както и за възстановяването на съществуващите по-малки трасета. Сегашното положение, при което достъпът до планината е силно затормозен и практически всички съоръжения са опасни и/или неработещи, е абсолютно недопустимо.\" Подписката може да бъде намерена тук. Преди дни \"Да, България\", ДСБ и \"Зелените\" оповестиха декларация по темата. В нея се казва, че над десет години Витоша е отнета от софиянци и превърната в заложник на конюнктурни интереси. Припомня се, че през декември 2007 г. при кмет Бойко Борисов и мнозинство на ГЕРБ в Столичния общински съвет въжените линии за достъп на софиянци бяха продадени на регистрираното същата година дружество \"Витоша ски\" ЕАД. Новият собственик и към настоящия момент отказва да поддържа и модернизира съоръженията, въпреки че приватизационният договор го задължава да инвестира в лифтовете и да запази предмета на дейност им, а именно превоза на хора в планината. Същевременно Столичната община не е предприела никакви мерки за упражняването на следприватизационен контрол върху купувача относно изпълнение на поетите ангажименти или да преустанови изнудването на софиянци. И дори е съучастник в блокирането на достъпа на гражданите до планината, като тенденциозно намалява и спира градския транспорт до Витоша. Другият основен виновник е Министерството на младежта и спорта, което осем години отказва да ремонтира влека \"Заека\".", "date": "2018.01.15", "title": "\"Да, България\" стартира кампания \"Да върнем Витоша на гражданите на София\""}
{"url": "http://www.faktor.bg/bg/articles/118-turoperatori-ostavat-bez-registratsiya", "text": "Министерството на туризма започва процедура по прекратяване на регистрацията и заличаване от Националния туристически регистър на общо 118 дружества, регистрирани като туроператори, съобщиха от ведомството. Тази съдба ще застигне компаниите, които не са представили задължителна застраховка \"Отговорност на туроператора\", както и неполучаването на удостоверение за регистрация в регламентирания срок в Закона за туризма. Действията по заличаване се предприемат съгласно решение на Експертната комисия по регистрация на туроператори и туристически агенти към ведомството. В нея участват експерти от Министерството на туризма, както и сдружения на компаниите в сектора, се казва в съобщението. Основна част от дружествата, чиято регистрация ще бъде прекратена, са със седалища и адрес на регистрация в София, Пловдив и Бургас. През миналата година общо издадените заповеди за прекратяване на дейността по искане на туроператора са 7, от тях 6 са постъпили само през декември. През 2016 г. два туроператора са прекратили дейността си, като по тяхно искане са издадени заповеди за прекратяване на регистрацията им като туроператори. Общо регистрираните туроператори и туристически агенции в Националния туристически регистър са 3311.", "date": "2018.01.15", "title": "Ангелкова поряза 118 туроператори -  остават без регистрация"}
{"url": "http://www.faktor.bg/bg/articles/obshtestvo/zakon-i-red/otlozhiha-deloto-sreshtu-traycho-traykov-sicheon-dyankov-i-ivo-prokopiev", "text": "Делото срещу бившите енергиен и финансов министри в кабинета Борисов 1, Трайчо Трайков и Симеон Дянков, издателя Иво Прокопиев и трима мениджъри на консултантската фирма \"Булброкърс\" беше отложено тази сутрин, а причината е в липсата на адвокати на някои от обвинените. Оказа се, че подсъдимите Петър Василев и Любомир Евстатиев, които са от \"Булброкърс\", не са успели да организират защитата си. Евстатиев също така получил със закъснение обвинителния акт. Адвокат Даниела Доковска, която защитава Иво Прокопиев, е в САЩ на отдавна планирано пътуване. Прокуратурата да поиска да бъдат назначени резервни защитници.  Aдвокатът на Симеон Дянков Марин Марковски обаче оспори предложението, като посочи, че те са сериозни хора и няма смисъл да се назначават резервни адвокати, тъй като няма да стават пречка за забавяне на процеса. Днешното заседание е разпоредително, на което трябваше да се обсъжда дали делото е подсъдно на Специализирания наказателен съд, дали не са нарушени правата на подсъдимите, както и да се правят искания за нови доказателства. Шестимата са подсъдими заради продажбата на 33 процента държавен дял в електроразпределителното дружество EVN през 2011 година. Според обвинителния акт, внесен в съда от прокуратурата, Дянков ще отговаря за приватизацията на остатъчните дялове в енергодружеството с цел да облагодетелства дружеството „Булброкърс” с над 1,2 млн. лв. Държавното обвинение твърди, че Прокопиев подбудил министъра, защото има дялове в дружеството. Според прокуратурата Трайков е отговорен за умишлена безстопанственост, довела до щети от над 20 млн. лв. Става дума за 51 612 акции в ЕВН, за които енергийният министър дал съгласие да се продават в нарушение на Стратегията за приватизация на електроразпределителните дружества.", "date": "2018.01.15", "title": "Отложиха делото срещу Трайчо Трайков, Симеон Дянков и Иво Прокопиев"}
{"url": "http://www.faktor.bg/bg/articles/mazh-ot-haskovo-prebi-zhena-si-do-smart", "text": "Мъж на 61-годишна възраст от Хасково е задържан за причиняване на смърт по непредпазливост. Вчера в 10:30 часа задържаният сам се обадил в полицията, за да съобщи, че жената, с която живеел на семейни начала, е починала. Полицаите установили на място, че по тялото на мъртвата 38-годишна жена има синини. Аутопсията е потвърдила насилствена смърт – при побоя е бил счупен черепът на жертвата. Тя и арестуваният се скарали и си разменили удари след пиянски запой. Мъжът е познат на полицията. Работата по случая продължава.", "date": "2018.01.15", "title": "Мъж преби жена си до смърт"}
{"url": "http://www.faktor.bg/bg/articles/voennata-prokuratura-proveryava-nso", "text": "Военната прокуратура проверява НСО. Зорко ще се наблюдава цялостната дейност на службата. Мотивът са сигнали за нарушения на служебните задължения. Това потвърди говорителят на военните магистрати Елин Алексов пред Нова телевизия.  Проверката е образувана в края на миналата година. Тя ще продължи три месеца. След като приключи, наблюдаващият прокурор ще разполага с месец, за да се произнесе дали са открити нарушения и има ли данни за престъпления. Проверява се дейността на всички, както и на директора на службата генерал Ангел Антонов.", "date": "2018.01.15", "title": "Военната прокуратура проверява НСО"}
{"url": "http://www.faktor.bg/bg/articles/utvardiha-novite-uchebni-programi-za-deseti-klas", "text": "Утвърдени са учебните програми за десети клас, в който приключва обучението по редица основни предмети в областта на природните и на обществените науки, на изкуствата, на технологиите и предприемачеството. В програмите е поставен акцент върху националната история, география и литература, съобщава пресцентърът на Министерството на образованието и науката. Повече от година и половина проектите на тези програми бяха във фокуса на общественото внимание. По време на обсъждането бяха направени множество срещи и консултации с учители, с представители на висши училища и на БАН по предметите, към които има обществена чувствителност - български език и литература, история и цивилизации и философия, припомнят от МОН. Учебната програма по български език и литература в десети клас допълва и разширява изученото в предходните класове. В компонента по български език основен акцент са темите, насочени към познаването и прилагането на книжовните езикови норми, а по литература са заложени за изучаване творби само от български автори. Сред тях са Иван Вазов, Пенчо Славейков, Пейо Яворов, Димчо Дебелянов, Елин Пелин, Йордан Йовков, Гео Милев, Никола Вапцаров, Николай Хайтов и други автори. Включени са емблематични текстове от българската литература от периодите след Освобождението до Първата световна война, между двете световни войни и след Втората световна война. В резултат на общественото обсъждане бе добавена творбата \"Cis moll\" на Пенчо Славейков, за изучаване бяха конкретизирани две глави - 1 и 16 от първа част на романа \"Тютюн\" от Димитър Димов. Програмата дава възможност на учителите, според интересите на учениците, да подбират и други тематично близки текстове, освен посочените, отбелязват от МОН. И информират, че учебната програма по история и цивилизации предлага цялостен курс по национална история - от древността до наши дни. В хода на общественото обсъждане бяха предложени и приети някои редакции, които не променят цялостната концепция на проекта. Отпаднали са отделни понятия, които са обект на изучаване през други предмети /напр. неправителствени организации, мажоритарна и пропорционална избирателна система и други/. В същото време са въведени нови понятия /напр. базилика, ротонда, експроприация, приватизация, терор, атентат, безпартиен режим, комунизъм, репресивен апарат, глобализация и други/, които подпомагат разбирането на процесите. Проследено е взаимодействието между различните цивилизации по нашите земи в отделните периоди от историята ни, засилен е патриотичният акцент и е отделено внимание на събития от най-новата ни история, като в програмата са намерили място само факти, без да се допуска оценъчна интерпретация, уточняват от образователното министерство.", "date": "2018.01.15", "title": "Утвърдиха новите учебни програми за десети клас"}
{"url": "http://www.faktor.bg/bg/articles/tragna-deloto-sreshtu-mashinistite-na-derayliraliya-vlak-v-hitrino", "text": "13 месеца след трагедията в Хитрино в Шуменския окръжен съд започна делото срещу машинистите Димитър Михнев и Радослав Петков, управлявали дерайлиралия влак с взривилата се цистерна. Делото тръгва по съкратено съдебно следствие, като част от материалите по делото - експертизи, свидетелски показания, ще бъдат приобщени без изслушване на вещите лица, респективно свидетелите, посочва Канал3.  Днешното разпоредително заседание бе водено от съдия Румяна Райкова, с участието на подсъдимите, техните защитници, пострадали и наследници на загиналите и техните повереници. Пострадалите са 29, наследници на 7 от загиналите, и 14 лица, на които има причинени телесни повреди, вследствие на това престъпление по транспорта, квалифицирано по чл. 343, ал. 4 от НК. Според обвинителния акт, внесен в края на октомври, машинистите са нарушили правилата за движение, техническите норми за експлоатация и сигнализация в жп транспорта и по непредпазливост са причинили смъртта на седем души, телесни повреди на още 14. При навлизане в гарата Михнев управлявал влака с близо 40 километра в час по-висока скорост от разрешената, а вторият машинист Петков не предприел действия за незабавно спиране на влака. Последвало дерайлиране и изтичане на пропилен и взрив. И на двамата са наложени мерки за неотклонение и забрана за напускане на страната. На заседанието днес са призовани всички пострадали. Съдия по делото е Румяна Райкова. По време на първото разпоредително заседание отвод на прокуратурата и на прокурор Маргарита Георгиева поискаха защитниците на двамата машинисти, обвинени за инцидента в Хитрино. Според адвокатите на Димитър Михнев и Радослав Петков по досъдебното производство са събирани едностранчиви доказателства, свързани със състоянието на железния път. Освен това защитниците заявиха, че са нарушени правата на защита на обвиняемите, тъй като не са предявени всички доказателства и посочиха, че това са три видеозаписа от огледа и фотоалбуми. Те поискаха връщане на делото за доразследване. От прокуратурата заявиха, че са дадени всички възможности за запознаване с доказателствата по делото и няма предубеденост и едностранчивост. С това становище се съгласи и съдът и отхвърли искането за отвод, както и за връщане на делото, но все пак съдът прие, че има процесуални нарушения, които биха могли да се отстранят, като защитниците получат липсващите видеозаписи, а също в хода на съдебната фаза те биха могли да се изискат. Съдът отхвърли и като недопустим иска на Националната компания \"Железопътна инфраструктура\" в размер на 315 хиляди и 29 лева, предявен за имуществени вреди по железния път, тъй като, според съда, подобен иск в този процес би бил недопустим. От защитата признаха част от фактите по делото и заявиха, че не желаят в залата да се разпитват тежко пострадалите, както и наследниците на починалите. Те поискаха да се приемат и повечето от медицинските експертизи. Ще се разпитват задължително обаче длъжностните лица и техническите експерти.  Отхвърленото искане за връщане на делото подлежи на обжалване заради това, че ще се изчака решението на Апелативния съд във Варна. Дотогава делото остава във фаза предварително изслушване и ново заседание, насрочено за седми март от 9,30 ч.  По делото днес се явиха значителна част от пострадалите, над 20 души, те бяха конституирани като частни обвинители, но граждански искове в този процес няма да се гледат. Някои от пострадалите заявиха, че инцидентът е човешка грешка, но други поискаха ефективни присъди.", "date": "2018.01.15", "title": "Тръгна делото срещу машинистите на дерайлиралия влак в Хитрино"}
{"url": "http://www.faktor.bg/bg/articles/otkriha-martav-82-godishen-v-stolichen-kvartal", "text": "82-годишен софиянец е бил открит мъртъв в дома си, съобщиха от МВР.  Мъжът е бил намерен в апартамента си в столичния кв. \"Западен парк\". Полицаи са на място и правят оглед на мястото на трагедията.  По първоначални данни става дума за самоубийство.", "date": "2018.01.15", "title": "Откриха мъртъв 82-годишен в столичен квартал"}
{"url": "http://www.faktor.bg/bg/articles/studeno-oblachno-s-valezhi-ot-snyag-v-zapadna-balgariya", "text": "Днес времето ще бъде облачно, на много места - с валежи от сняг, по-значителни - в Западна България. В крайните югозападни райони ще вали дъжд и сняг, а в югоизточните ще остане почти без валеж. Това съобщи Анна Дякова, дежурен синоптик в Националния институт по метеорология и хидрология (НИМХ) към Българската академия на науките (БАН), пред \"Фокус\". Ще духа слаб изток-североизточен вятър. Максимални температури в Северна България - между минус 4° и минус 2°, в Южна и по Черноморието - между минус 1° и 4°, в София - около минус 1°. Над Черноморието ще има значителна облачност. Към края на деня и през нощта срещу вторник по северното крайбрежие ще превали сняг. Ще духа слаб североизточен вятър. Максимални температури - между 0° и 4°. Температурата на морската вода е 8°. Вълнението на морето ще бъде 2-3 бала. В планините ще бъде облачно, с валежи от сняг, по-интензивен - в масивите от Западна България. Ще духа умерен югозападен, по билата - силен западен вятър. Максималната температура на височина 1200 метра ще е около минус 4°, на 2000 метра – около минус 8°. Атмосферното налягане слабо ще се понижи, но ще остане по-високо от средното за януари.", "date": "2018.01.15", "title": "Студено, облачно, с валежи от сняг"}
{"url": "http://www.faktor.bg/bg/articles/novini/balgariya/osnovnite-ulitsi-v-sofiya-sa-obraboteni-protiv-zaledyavane", "text": "През тази нощ екипи на фирмите, ангажирани с почистването на снега, са извършили обработки със смеси против заледяване на улици, по които се движи масов градски транспорт, основни улици в кварталите, опасни и стръмни участъци във всички райони на София. Това съобщиха от пресцентъра на Столична община. В районите \"Витоша\", \"Банкя\" и \"Панчарево\" поради по-голямото количество навалял сняг е извършено и избутване на снежни маси. Общо 61 машини от снегопочистващата техника работят и в момента. Градският транспорт се движи при зимни условия навсякъде по маршрута си.  В кризисния център за хора без дом са нощували 174 човека.", "date": "2018.01.15", "title": "Основните улици в София са обработени против заледяване"}
{"url": "http://www.faktor.bg/bg/articles/sabira-se-ekspertnata-grupa-kam-ek-boreshta-se-sreshtu-razprostranenieto-na-onlayn-dezinformatsiya", "text": "Експертната група на високо равнище, назначена да дава съвети на Европейската комисия как да се справи с разпространението на онлайн дезинформация ще се срещне за първи път от 11.00 часа българско време, както бе съобщено през ноември 2017 г. Това съобщиха от пресцентъра на Представителството на ЕК в България. Експертната група на високо равнище ще допринесе за развиването на стратегия на европейско ниво за справяне с това явление, която ще бъде представена през пролетта на 2018 г., пише \"Фокус\".  След като Комисията призова за подаване на кандидатури през ноември м.г., тя получи над 300 заявления за участие в групата. Експертите ще съветват Комисията за обхвата на явлението, за дефиниране на ролите и за отговорностите на съответните заинтересовани страни, за разбиране за международното измерение, да се направят изводи какво е заложено на карта и да се формулират препоръки. Изборът на кандидатите направи възможно широкото поле на експертиза, равномерно представителство на географски признак, равновесие между половете, както и да има баланс между погледите на медийни платформи и медийни организации, организации на гражданското общество и експерти като журналисти и представители на академичните среди. Процедурата следваше обичайните правила за избор на експертни групи на Комисията.  Комисар Мария Габриел постави начало на инициативата с мандат от председателя Юнкер през ноември 2017 г. заедно с обществено допитване до 23 февруари. Тя ще направи в 12:00 часа българско време днес изявление за медиите, което може да бъде гледано по EbS.  Комисията работи тясно с East Stratcom Task Force на Европейската служба за външна дейност. Тази оперативна работа група по стратегически комуникации бе създадена от върховния представител / зам.-председател Федерика Могерини през 2015 г., за да се занимае с действията по дезинформация на външни страни.", "date": "2018.01.15", "title": "Събира се експертната група към ЕК, бореща се срещу разпространението на онлайн дезинформация"}
{"url": "http://www.faktor.bg/bg/articles/vigenin", "text": "ГЕРБ не бива да се грижи чак толкова за БСП и за вътрешните ни дебати. Това заяви в студиото на „Здравей, България“ по Нова телевизия депутатът от левицата  и бивш външен министър Кристиан Вигенин. Каза това във връзка със спорната в партиуята му Истанбулска конвенция, която предизвика разпалени дебати между Корнелия Нинова и Сергей Станишев. Според политика има текстове, които трябва да бъдат прецезирани. „Нека се обединим наистина около борбата с насилието над жени“, посочи Вигенин, без да даде смислен отговор защо БСП й пречат . По думите му всеки има право на оценки, а отношението на БСП може да бъде тълкувано разнопосочно. „Ние можем да обясним позициите си. Нямаме никакви разминавания по отношение на това, че насилието над жени трябва да бъде изкоренено“, смята още Вигенин. Депутатът обясни още, че БСП ще внесе решенията си относно конвенцията. „В нашия дебат не сме коментирали въпроса за трети пол“, заяви още политикът. По думите му обаче има двусмислени формулировки, което показва, че текстът по своя характер не е съвършен. „Ние ще направим нашите предложения, очакваме и правителството да го направи“, коментира още той. Вигенин обсъди и вота на недоверие, който БСП планира да внесе. Според него трудно може да се говори за съвместни опозиционни действия с ДПС. „Очевидно стратегията на ДПС е доста по-различна. Ние търсим промяна в управлението“, посочи той. Това е много сериозно политическо разминаване, смята още Вигенин. „Нашите мотиви са готови“, заключи депутатът.", "date": "2018.01.15", "title": "Вигенин: В БСП не сме коментирали въпроса за трети пол"}
{"url": "http://www.faktor.bg/bg/articles/dimo-gyaurov-kak-razbraha-che-rosen-angelov-e-iskal-ot-keti-da-uchastva-v-obirite-sled-ne-e-ostavil-zhivi-svideteli", "text": "\"Така и не стана ясно как се изясни, че Росен Ангелов е искал жената (Кети Кюхова - бел.ред.) да участва в обирите, които е замислял\", каза в в ефира на бТВ Димо Гяуров, бивш шеф на Националната разузнавателна служба (НРС), коментарайки шесторното убийство в Нови Искър. \"На последната пресконференция на МВР и прокуратурата миналата седмица бе съобщено, че обвиненият за убийствата е искал кодове за аларми и ключове от врати на къщите, които жената е чистела\". ”Няма да се изненадам, ако той не е действал сам, но така е по-удобно, папката се затваря и всичко е приключило. Повече от срамно е въпросното лице да бъде открито в същия дом, в който е извършил престъпление отпреди 9 години. Това означава, че никой не го е търсил”, обясни още Гяуров. Според него подобни хора като Росен Ангелов, които са издирвани за тежки престъпления са способни на всичко и могат да убият.  Според него убийството на Петър Христов вероятно е заради сблъсък на интереси. \"Не вярвам убийството на бизнесмена Петър Христов да се случило заради председателството на България в ЕС. Най-вероятно тук става дума за интереси, за сблъсък на интереси, за отмъщение.\" Според Гяуров не е невъзможно убийството да е поръчано от затвора, но е малко вероятно. \"Не вярвам убийството да бъде разкрито. Подобен тип престъпления обикновено остават неразкрити\", допълни той. Гяуров каза, че служителите на МВР са демотивирани и че \"никой не вярва в амбицията на полицаите да работят\". \"Вижте социалните мрежи и ще се убедите в това\", посочи той.", "date": "2018.01.15", "title": "Димо Гяуров: Убиецът от Нови Искър може да не е действал сам"}
{"url": "http://www.faktor.bg/bg/articles/lilyana-pavlova-1-4", "text": "\"Протестите са нещо, което се случва в Европа, бих казала, че те са ежедневие там. Никой от нашите гости не беше изненадан, нито е имало притеснение\". Това заяви министърът по европедседателството Лиляна Павлова при гостуването си в сутрешния блок на Нова телевизия, визирайки 9-те протеста в деня на официалното откриване на българското председателство на Съвата на ЕС. Тя коментира най-актуалните теми, които се случват от началото на европредседателството на България. \"Нормално и естествено е е България да стане Силициевата долина на Европа, заедно със Западните Балкани, където също имаме този потенциал. Това е нещо, което през председателството ще успеем\", заяви смело Павлова. \"Едно от нещата от настоящите обсъждания, които касаят българските граждани, е дигиталната икономика, дигиталното образование, които трябва да адаптираме в страните си. За нас това е унакална възможност. Виждаме тенденцията, особено през последните една, две години, децата ни, които заминаха да живеят и работят в чужбина, започнаха да се връщат именно , защото има потенциал да са добре платени и да работят в IT сектора, с високите технологии. Това е една тенденция, която трябва да хванем и да работим усилено по нея. Това е част и от общоевропейския ни дневен ред\", обясни Павлова. Павлова коментира и емоционалната реч на председателя на Европейския съвет Доналд Туск от отминалата седмица: „Имахме предварителна информация, че ще говори на български език. Емоционалният момент бе, че той реши цялата си реч да изнесе на нашия език. Той самият има принос в тази реч. Участвал е активно в написването й. Тя наистина ни е много на сърце“.  „Ние самите понякога се унасяме и прекаляваме с говоренето си на така наречения „брюкселски език“. Затова решихме и българското председателство да се води и на български език, за да няма сложна терминология и чуждици, а да се чува", "date": "2018.01.15", "title": "Лиляна Павлова: Нормално е България да стане Силициевата долина на Европа"}
{"url": "http://www.faktor.bg/bg/articles/ministar-nikolay-nankovuveri-che-tsenite-na-elektronnite-vinetki-nyama-da-se-povishavat", "text": "След месеци забавяне заради обжалвания днес ще бъде подписан договорът за проектиране и изграждане на тол системата. Стойността на договора е 149 млн. лв., а срокът за изпълнение - 19 месеца.  \"Седем месеца е срокът за изграждане на самата система и 12 за изпитанието й\", обясни министърът на регионалното развитие и благоустройството Николай Нанков в ефира на БТВ. „Преди въвеждането на системата трябва да бъдат извършени две много важни действия - внедряване и тарифиране. Основната ни цел е да плащат тежкотоварните автомобили. За шофьорите на автомобили се въвеждат електронни винетки, като дори ще се търсят варианти за по-гъвкаво тарифиране, като въвеждане уикенд винетка и обмислянето на механизъм за еднодневна винетка. Системата се очаква да заработи официално през 2019 година. Очакваме да имаме приходи от около 1 милиард лева за година. Цените на електронните винетки няма да се повишават“, увери министърът. „Въведохме гъвкав модел на изплащане на системата. Това ще стане в рамките на три години с по около 50 милиона лева на година“, подчерта министърът на регионалното развитие „По-справедливо е тежкотоварните автомобили да са по-натоварени финансово, защото рушат пътищата повече. Завишенията на цените за тях ще са с около 7 пъти повече“, разкри министър Нанков. С въвеждането на тол системата ще имаме ресурс не да се правят палеативни ремонти, а качествени, каза още министърът и съобщи, че се проверява случая с дупката, зейнала на магистрала \"Тракия\". В някои случаи има пропуски в системата, каза по повод санирането Нанков. Там, където се констатират пропуски, ще бъдат глобявани общините. \"Финансовата санкция е най-добрият начин да се предотвратяват подобни случаи. Пропуските при строителството остават за сметка на общините, а не за сметка на гражданите или държавния бюджет\", коментира още министърът. По ремонтираните участъци на магистралата допустимата скорост на движение остава 130 км/ч. Скоро ще бъдат открити нови 30 км от ремонтираната магистрала \"Струма\".", "date": "2018.01.15", "title": "Николай Нанков: Цената на електронната винетка няма да се повишава"}
{"url": "http://www.faktor.bg/bg/articles/ot-sayuza-na-merkel-othvarliha-prizivite-na-sotsialdemokrati-za-podobreniya-na-predvaritelnoto-koalitsionno-sporazumenie", "text": "Политици от Съюза (ХДС/ХСС) отхвърлиха призивите на редица социалдемократи за „подобрения“ на предварителното коалиционно споразумение, постигнато в петък, 12 януари, след седмица на интензивни преговори и рекорден последен рунд на преговори, продължил повече от денонощия, отбелязва националният ежедневник Die Zeit. „Ако някой е гласувал документа, а сега иска да го предоговоря, то той вероятно е присъствал само физически на предварителните сондажи“, коментира вицепреседателят на Християндемократическия съюз (ХДС) Юлия Клокнер. „Това не прави добро впечатление. Ние разчитаме на надеждността. В пакета беше договорено всичко“, допълни Клокнер.  В подобен дух са и коментарите на колегата й от Президиума на ХДС – Томас Щробл. „Съюзът (ХДС/ХСС) строго се противопоставя на повторното отваряне на отделни точки от съдържанието на документа. Предварителното споразумение е в основата на всички по-нататъшни дискусии. Основни неща, които не влизат в него, няма да бъдат включени и в коалиционния договор“, отбеляза християндемократът.  Агенция „Фокус“ припомня: Три месеца и половина след провеждането на изборите за Бундестаг, Германия най-сетне направи крачка към съставянето на ново федерално правителство - втори опит на канцлера Ангела Меркел да състави кабинет, след като през ноември усилията за формиране на „ямайски“ съюз претърпяха пълно фиаско.  След финален рунд от преговори, продължили повече от денонощие, в петък Съюзът (ХДС/ХСС) и Германската социалдемократическа партия (ГСДП) обявиха, че е постигнат пробив в предварителните сондажи за започването на преговори за голяма коалиция в Берлин. Първоначалната еуфория от постигнатото споразумение още не бе отминала, когато стана ясно, че не всички в Германия са доволни от резултатите от преговорите. Макар да има принципно съгласие за нова голяма коалиция, Ангела Меркел е принудена да очаква с напрежение „присъдата“ за политическото си бъдеще, което остава в ръцете на коалиционния партньор. Председателят на ГСДП Мартин Шулц обаче е изправен пред сериозното предизвикателство да „продаде“ на собствената си партия принципното споразумение.  Само ден след постигането на предварителната сделка, в редиците ГСДП отново се противопоставиха на съвместното управление с политическия блок на Ангела Меркел. Тонът зададоха социалдемократите в провинция Саксония-Анхалт, които гласуваха на конгрес партията им да не влиза в нова голяма коалиция със Съюза (ХДС/ХСС). Отхвърлянето на предварителното споразумение за коалиция премина с тънко мнозинство – 52 „против“ срещу 51 „за“.", "date": "2018.01.15", "title": "От Съюза на Ангела Меркел отхвърлиха призивите на социалдемократи за „подобрения“ на предварителното коалиционно споразумение"}
{"url": "http://www.faktor.bg/bg/articles/novini/svyat/boyko-borisov-v-azerbaydzhan-shte-obsadi-s-ilham-aliev-dostavkite-na-priroden-gaz-i-proektat-za-hab-balkan", "text": "Премиерът Бойко Борисов заминава на работно посещение в Азербайджан. Днес той ще разговаря с президента Илхам Алиев, а във вторник заедно с премиера Артур Расизаде ще открие авиолинията Баку-София. Редовните полети бяха договорени при посещението на президента Румен Радев в азербайджанската столица миналата година, съобщи БНР.   Пряката въздушна линия между България и Азърбайджан ще засили двустранното сътрудничество и икономическите връзки, обмена на туристи. Премиерът Борисов е придружен от министрите Ивайло Московски, Теменужка Петкова, Румен Порожанов, Емил Караниколов. Те ще участват в пленарните разговори на двете делегации. При срещата на Борисов с президента Илхам Алиев ще се обсъдят теми от двустранен интерес. Сред тях са доставките на природен  газ и проектът за хъб \"Балкан\". България подкрепя изграждането на Южния газов коридор. Азербайджан има водеща роля в изграждането на проекта, който е важен не само за енергийната диверсификация на България, но и на тази в Европа. Азерски компании имат интерес да участват в газификацията на домакинства у нас.", "date": "2018.01.15", "title": "Бойко Борисов в Азербайджан, ще обсъди с Илхам Алиев  доставките на природен  газ и хъб \"Балкан\""}
{"url": "http://www.faktor.bg/bg/articles/gripna-vakantsiya-oprazni-uchilishtata-v-pernik", "text": "От 15 до 17 януари 2018 г. включително е спрян училищния процес в област Перник. Причината е обявената грипна епидемия, съобщиха от МОН. Припомняме, грипната епидемия за област Перник бе обявена на 12 януари. Предгрипна епидемия е обявена в област Пловдив.  Висока е и заболеваемостта в областите - Стара Загора, Пазарджик, Габрово и София - област, пише още news.bg. Междувременно в друга област - Хасковска, авария в отоплителната инсталация отмени учебните занятия в НУ \"Отец Паисий\" - гр. Симеоновград. Децата няма да ходят на училище на 15 и на 16 януари 2018 г. Това е със заповед на кмета на община Симеоновград, Хасковска област.", "date": "2018.01.15", "title": "Обявиха грипна ваканция в училищата в Перник"}
{"url": "http://www.faktor.bg/bg/articles/signal-za-zamarsyavane-na-r-osam-vdigna-na-krak-riosv-pleven", "text": "Кметът на Ловеч Корнелия Маринова е сигнализирала екоинспекцията в Плевен за замърсяване на река Осъм в участъка между Ловеч и Троян, съобщиха от БНР. От РИОСВ - Плевен са взели проби от водата от три места в Ловеч, Троян и в района на ВЕЦ-а между двата града. Не забелязах някакви мастни петна, някакво оцветяване на водата, няма умряла риба. Виждат се бели петна по повърхността на реката, информира екологът на община Ловеч Георги Нинов. Според него, белите петна са малко повече, отколкото ежедневно се виждат да се носят като пяна. След като излязат резултатите от анализа могат да се направят ясни и конкретни изводи, откъде идва замърсяването, допълни Нинов. Кметът Корнелия Маринова поясни, че преди два месеца, отново след сигнал РИОСВ - Плевен е установила замърсяване на река Осъм от отводнителен канал на троянско предприятие.", "date": "2018.01.15", "title": "Сигнал за замърсяване на р.Осъм вдигна на крак РИОСВ-Плевен"}
{"url": "http://www.faktor.bg/bg/articles/obshtestvo/zakon-i-red/kyustendilskiyat-sad-zadarzha-makedonski-grazhdanin-izdirvan-v-shveytsariya", "text": "По искане на Окръжната прокуратура в Кюстендил съдът е постановил временно задържане под стража за срок до четиридесет дни на Орхан В., гражданин на Македония, до екстрадицията му в Швейцария. Това съобщиха от пресцентъра на прокуратурата, цитирани от БТА. Мъжът е бил задържан на 9 януари при влизане в България на ГКПП - Гюешево. Той се издирва от швейцарските власти с цел изтърпяване на наложените му наказания за няколко престъпления - заплахи за убийство и физическо насилие, разпространяване на наркотици и грабеж. Срещу Орхан В. има влезли в сила съдебни решения от 2006 г., 2010 г. и 2014 г. в Швейцария. Две от присъдите са за по дванадесет месеца \"лишаване от свобода\" и още една за срок от седем месеца. Декларирано е намерение на съдебните власти от Швейцария да поискат екстрадиция на задържания македонски гражданин, казаха още от прокуратурата. Наложената от Кюстендилския окръжен съд мярка за неотклонение чуждият гражданин ще изтърпява в затвора в Бобов дол, до пристигане на официалната молба за екстрадиция и съответните документи.", "date": "2018.01.15", "title": "Кюстендилският съд задържа македонски гражданин - издирван в Швейцария"}
{"url": "http://www.faktor.bg/bg/articles/politika/hlyab-i-pasti/amerikanski-analizator-balgariya-na-poslednite-mesta-po-reformi-v-otbranata", "text": "В новата си книга „Анатомия на посткомунистическите отбранителни институции в Европа. Миражът на военната модерност“ д-р Томас Янг задълбочено и всеобхватно разглежда и анализира проблемите при реформирането на отбранителните институции на бившите комунистически държави от Централна и Източна Европа. Този няколкогодишен системен труд е плод на практическия опит на автора с тези държави, включително и България. Имах удоволствието да работя с ръководения от д-р Янг екип от консултанти на Центъра за гражданско-военни отношения (Center for Civil-Military Relations - CCMR), Монтерей, САЩ, оказал безценна методологическа подкрепа на Министерството на отбраната в периода 2008-2012 г. Особено стойностна подкрепа екипът на д-р Янг оказа на страната ни при провеждането на Прегледа на структурата на въоръжените сили през 2010 г. и през следващата година на неговата практическа реализация, когато ежедневно координирах взаимодействието с екипа на CCMR и дейностите по Прегледа. на този уникален по обхват на съдържанието труд са базирани върху дългогодишна практическа работа на място с три групи източноевропейските страни – бивши членове на Организацията на Варшавския договор, бивши съветски и бивши югославски републики. Изключение (към момента) правят Албания, Косово и по обективни причини – Беларус и Русия. Независимо, че още от първата страница авторът посочва България, страната ни, за съжаление, не фигурира сред държавите, постигнали най-голям напредък в реформите в отбраната. Сред държавите от бившия Варшавски договор България е оценена като постигнала най-малък напредък в реформите (стр. 114). Независимо, че в нашата система за отбрана са стартирани много реформи, очакваните резултати все още не са налице. С основание обаче промените от 2010-2011 г. са оценени от автора като най-дълбоките, предприемани до тогава. А от личен опит, смея да твърдя, и до ден днешен. Западът спечели Студената война и това донесе свобода на народите на Изток от несъществуващата вече Желязна завеса. Сега обаче е време да се постави въпросът доколко успешни са били усилията на западните демокрации в подкрепата, която са оказали на бившите комунистически страни при изграждането на ефективно работещи демократични институции. Този въпрос важи с пълна сила и за отбраната, върху което се фокусира това задълбочено изследване. Книгата изследва   на страните от Централна и Източна Европа. Това е все по-сериозен проблем днес, когато сме изправени пред руската агресивна и реваншистка политика, осъществявана в условията и с методите на хибридна война. Даден е примерът с Украйна, който показва ясно как държави с нереформирани и неефективни въоръжени сили са в сериозен риск от дестабилизиране. Авторът поставя акцент основно върху грешките на Запада, които създават условия това да се случи. Оттук е изведена и спешната необходимост от преоценка на досегашната политика на Запада в процеса на подпомагане на реформите в отбраната в разглежданите страни. Д-р Янг предлага конкретни препоръки как да се работи отсега нататък.  Главното предизвикателство днес е, че останалите в наследство от Студената война отбранителни институции на изследваните държави са недоразвити, независимо от стартиралите до момента реформи. Този въпрос е игнориран на политическо и стратегическо ниво – както от управляващите в самите източноевропейски държави-членки на НАТО, така и най-вече сред западните съюзници в Алианса. Дефицитът на достатъчно настоятелно положително влияние от страна на Запада при осъществяването на реформите на Изток дава своето негативно отражение днес. Основателно е заключението, че въоръжените сили на тези страни бавно, но сигурно се разпадат. Дори в държавите, където въоръжените сили все още не са в състояние на активен упадък (напр. Полша и Румъния), отбранителните институции и най-вече гражданският им елемент остават недоразвити по западните стандарти.  Твърде оптимистични прогнози са били заложени първоначално относно реформите. Освен това има недостатъчно покрити области. Тук е идентифицирана и основната грешка на Запада. От страна на НАТО през годините се е залагало основно на практическото военно сътрудничество с Алианса, най-вече на тактическо и оперативно ниво, но са прилагани занижени стандарти спрямо трансформацията на органите за командване и управление на стратегическо ниво. Политическото ниво на практика е оставено само на себе си. Като цяло вниманието е било насочено към формированията на въоръжените сили и постигането на оперативна съвместимост за участие в ръководени от НАТО операции, но не в достатъчна степен към самите министерства на отбраната, така че те да могат най-ефективно да ръководят процесите в цялата система. Отсега нататък стратегическото ниво следва да преодолее изоставането си. Защото колкото и да има оперативна съвместимост на тактическо и оперативно равнище, колкото и опит военнослужещите да придобиват в операции зад граница, колкото и да подобряват взаимодействието си със силите на останалите съюзници от НАТО, включително и в съвместни учения, през колкото и финансирани от Западните съюзници (и най-вече САЩ) програми за обучение да преминат военнослужещите от изследваните държави, ако на стратегическо ниво унаследените от миналото проблеми останат нерешени, тогава не може да се изгради силна и надеждна отбрана.  Днес е крайно време да се осъзнае, и сред старите съюзници, и сред новите членове на Алианса, че не е достатъчно да има само добре подготвени по модерните натовски стандарти войници и офицери. Трябват да има такива подготвени ръководители и на стратегическо ниво на командване и управление, а най-вече и на  Ето това е основен пропуск на западните демокрации при подпомагането на реформите в отбраната досега в Централна и Източна Европа, включително и в България. Защото преди всичко реформата е политически акт, а не само технически.  Техническите действия са недостатъчни за промяна в управленската култура, а оттам и на функции, структури и организация. Трябва също така политическа воля и действие. Промяната в тези институции е преди всичко политически акт и изисква ангажиране най-вече на политическото ръководство, което да направлява последователно процесите на реформи във въоръжените сили. От страна на Запада обаче също се изисква промяна в начина на взаимодействие с подпомаганите държави. Работата само на равнище въоръжени сили на новите страни от НАТО, без по-активното ангажиране на западните съюзници на политическо ниво, т.е. на техните политически ръководители, които да взаимодействат по-активно с политическите ръководства на източноевропейските съюзници, е недостатъчна за постигане на успешни реформи в отбраната. Липсата на устойчива визия и последователно и здраво политическо ръководство на процесите (policy direction), в контекста на остатъчно старо бюрократично наследство и системната липса на финансови средства, са сред главните причини за упадъка на отбранителните институции и превръщането на някои от тях, по думите на автора, в подобни на „зомби“ организации. Структури, които не са мъртви, но животът в тях фактически отсъства. В резултат на пропуските в реформите, за което авторът критикува най-вече Запада, сме свидетели на недофинансирани и „кухи“ (непопълнени с достатъчно хора) военни формирования. Следователно и оперативно неспособни да изпълнят задълженията си. Всеобщ проблем е неспособността на изследваните държави да изработват финансово реалистични програми и планове за развитие на въоръжените сили. Това е едно от най-сериозните предизвикателства пред отбранителните им системи и е основен провал при предоставяната от западните съюзници подкрепа. Поради това техните въоръжени сили не са способни да оцеляват и побеждават в условията на съвременната война. Книгата съдържа конкретни препоръки за подобряване на способността на новите съюзници да разработват финансово реалистични планове, така че отбранителната политика да води до развитие на необходимите отбранителни способности. Връзката отбранителна политика-отбранителни способности трябва да бъде ясна и непрекъсната. Остойностяването на програмите/плановете за развитие на въоръжените сили е предизвикателство пред всички. Затова се препоръчва подсилване на експертизата и укрепване на ролята и мястото във всяко едно министерство на отбраната именно на дирекцията, която отговаря за разработването и реализирането на отбранителната политика. Трябва да се изработват само финансово остойностени планове, които след разработването им да бъдат валидирани и одобрявани именно от тази дирекция.  Авторът задълбочено анализира останалите в наследство от преди 1989 г. схващания и концепции, които все още възпрепятстват изграждането на модерни и ефективни системи за отбрана на изследваните държави, или т.нар. унаследени институционални патологии. Първата от тях е системното потискане именно на критичното мислене сред хората в отбраната. Д-р Янг уместно е отбелязал, че много офицери от тези държави, преминали през обучение на Запад и участвали в операции на НАТО, усвояват добре модерните натовски концепции и мислят критично. След като обаче се върнат в държавите си, те са   и при останалите в наследство концепции и процедури. Недоразвита остава и цивилната експертиза. Това е една от причините много от унаследените „патологии“ от миналото да се запазят в системите за отбрана на бившите комунистически страни, дори и след присъединяването им към НАТО. В момента с основание може да се говори за съвместно съществуване на несъвместими стари и нови концепции в отбранителните системи на разглежданите държави. Тези концепции са противоположни и това спъва развитието на модерни системи за отбрана. Дадени са конкретни примери за концептуална и интелектуална несъвместимост, като например липсата на единно разбиране за това какво представлява жизнеспособно оперативно формирование като численост и организация и в крайна сметка какво се разбира под отбранителна способност. Разминават се разбиранията и за професионалните стандарти. Все още има свръхцентрализация при вземането на решения (особено на финансовите), като не се делегират достатъчно правомощия на по-ниските нива, което лишава командирите от инициатива и не ги развива като лидери. Властовата дистанция между ръководители и подчинени остава неоснователно голяма. Логистиката е посочена като една от най-нереформираните системи. Сериозни проблеми има и пред военното образование в разглежданите държави, в което продължава да съществува и да се преподава и насажда старото мислене. Все още на Изток не е изграден и професионален сержантски корпус по стандартите на западните съюзници, което е част от цялостния проблем за развитието и управлението на човешките ресурси. Друг уместен пример е, че Западът полага значителни усилия за въвеждане в източноевропейските страни от НАТО на модерните концепции за сили за специални операции и сили, способни да бъдат разполагани в операции, но същевременно, в рамките на техните институции, все още няма достатъчно разбиране за това на политическо ниво. Книгата съдържа анализ на институциите на разглежданите държави, с цел да се установи доколко са способни да усвоят и приемат западните концепции. От друга страна, проучен е и опитът на Запада в управлението на предоставената подкрепа до момента. Това е добра основа за разработването на нови и по-ефективни решения. Не на последно място, авторът засяга и въпроса за внесената от САЩ в държави от бившия Варшавски договор Система за планиране, програмиране и бюджетиране (PPBS). Това е тема, по която той е отстоявал последователно през годините позицията, че PPBS не дава желаните резултати на местно ниво, вкл. и в България, и следва да се замени с по-опростен инструмент за управление на финансовите средства. Читателят може да се запознае по-детайлно с аргументите на автора, изложени в книгата. Предвид коренно променената среда за сигурност и дестабилизиращите действия на Русия по Източния фланг на НАТО, сега   и да развие необходимите политики, за да подпомогне новите държави-членки на НАТО да изградят желаните отбранителни способности. Основната препоръка на автора е, че НАТО трябва да изработи и следва нова политика, наречена „Честна отбрана“ (Honest Defense), която да отговори на това нелеко предизвикателство. През годините, в които CCMR подпомагаше методически и изцяло за сметка на американския данъкоплатец усилията ни да изградим по-надеждна отбрана на страна член на НАТО и ЕС, заедно с колегите ми прекарахме безбройни часове с д-р Янг и неговия екип в идентифициране на причините за състоянието на системата. Опитвахме се да разберем защо напредъкът е толкова бавен и резултатите по правило – под очакванията. През 2010-2011 г. беше постигнато много, но и много остана само интелектуален продукт. Вероятно все още не е било дошло времето за някои смели промени, вероятно тогава сме надценили капацитета на системата да абсорбира нужните промени, вероятно някои идеи към момента са надхвърляли времето си (a bridge too far),  вероятно не сме дооценили също така потенциала на статуквото да се противопоставя на промени, засягащи частните му интереси. От опит мога да кажа и това, че старото до момента показва невероятна устойчивост и способност да оцелява, като се нагажда към новото. Пазителите на статуквото досега умело са използвали ресурсите на Запада, предоставени в подкрепа на реформите именно за свои цели – първата е да запазят влиянието си, като само симулират фасадни, външни промени, но същността напрактика се запазва същата. Ето така те си осигуряват пред Запада необходимата „патина на легитимност“, за която говори и д-р Янг, и от която продължават да правят капитал и до ден днешен. Това е точката, в която Западът подцени и продължава да подценява победените си бивши комунистически съперници.  Предвид всичко това, днес никак не е изненадващо заключението на автора, че Западът (най-вече САЩ) е получил твърде малка възвращаемост на вложените значителни ресурси в подкрепа на промените в отбраната на изследваните държави. Затова тази политика трябва да се преосмисли и да се вземат спешни мерки, следвайки предлаганата от д-р Янг философия на „Honest Defense.“ Това е предпоставка да постигнем така желаната и все още дефицитна интелектуална съвместимост. Именно това е промяната, за която можем и трябва да се борим отсега нататък.", "date": "2018.01.15", "title": "Американски анализатор: България на последните места по реформи в отбраната"}
