{"url": "https://faktor.bg/bg/articles/gen-stanchev-ofitsialno-poe-nso", "text": "Новоназначеният началник на Националната служба за охрана (НСО) бригаден генерал Красимир Станчев встъпи в длъжност. \"Наред с отговорната и много важна за страната дейност на Националната служба за охрана, трябва да помним, че най-важни са хората - с тяхната подготовка, мотивация, отговорности и нужди, с тяхната лоялност и взаимна подкрепа. Това са нещата, които очаквам да продължите да надграждате\", заяви държавният глава Румен Радев. Президентът определи назначението като заслужено признание и оценка за професиналните качества и компетенции на бриг. ген. Красимир Станчев. \"Длъжността началник на НСО е заредена с огромни изисквания относно ефективното функциониране на тази важна за националната ни сигурност служба. Тя е заредена и с много високи очаквания за надграждане на постигнатото от вашите предшественици. Знам, че няма да ви е лесно, но съм убеден, че с вашите професионални компетенции, лидерски умения и мотивация и най-вече с подкрепата на целия личен състав на НСО, ще можете да отговорите на високите предизвикателства, които произтичат от тази длъжност\", каза още Радев. От своя страна Красимир Станчев коментира, че ще положи максимални усилия да ръководи НСО разумно и мъдро. На церемонията в НСО присъстваха още вицепрезидентът Илияна Йотова, ръководителите на специалните служби, представители на ръководството на МВР, на Министерството на отбраната, на командния състав на Българската армия и на Администрацията на Президента.", "date": "2019.09.30", "title": "Ген. Красимир Станчев официално пое НСО"}
{"url": "https://faktor.bg/bg/articles/nakade-shte-poeme-novoto-pravitelstvo-na-kurts", "text": "След като станаха известни резултатите от вчерашните предсрочни парламентарни избори, политическите наблюдатели правят прогнози за състава на бъдещото австрийско правителство. Единодушно е мнението, че изходът от изборите значително подобри възможностите на безспорния победител Себастиан Курц, председател на Австрийската народна партия /АНП/, за образуване на нова управляваща коалиция.  „За момента се говори за възможни преговори с Партията на либералите и с Партията на зелените. Има вариант за някакъв вид тройна коалиция, която би била един изключителен завой от предишната коалиция и предишното правителство. Това би коствало на Курц прекалено много електорална подкрепа. Именно затова някои смятат, че той по-скоро би повторил коалицията с крайнодесните, но този път като по-водеща и доминантна сила в това правителство”. Това коментира международният анализатор Кристиян Шкварек пред Нова телевизия. „На Курц най-вероятно ще му се наложи да се съобразява с една нова атмосфера, при която неговата партия ще включва не само традиционното дясно консервативно крило в Австрия, но и един много сериозен сегмент от по-крайно дясното”, каза още той. „В по-голямата част от държавите в Западна Европа, по време на избори, наблюдаваме националистическа реакция срещу миграционните политики от последните 60-70 години. Тя няма да спре, защото тя не е някаква мода, която през последните години е взела връх, а е една константна реакция на етническите населения на Европа срещу това, което им бива налагано антидемократично, в случая миграционната вълна”, смята още Шкварек.", "date": "2019.09.30", "title": "Анализатор: Ще се наложи Себастиан Курц да се съобразява с една нова атмосфера"}
{"url": "https://faktor.bg/bg/articles/kremal-se-zastrahova-bez-nashe-razreshenie-vashington-ne-mozhe-da-publikuva-razgovorite-na-tramp-s-putin", "text": "Кремъл обяви днес, че Вашингтон ще се нуждае от руско съгласие, за да публикува текст на телефонни разговорим между американския президент Доналд Тръмп и руския му колега Владимир Путин, предаде Ройтерс. Конгресът е решен да получи достъп до транскрипции на разговори на Тръмп с Путин и с други световни лидери, заяви вчера шефът на комисията по разузнаване в Камарата на представителите Адам Шиф, който се позова на опасения, че президентът може да застраши националната сигурност. Запитан за тези коментари, говорителят на Кремъл Дмитрий Песков заяви, че Русия е готова да обсъди този въпрос, ако Вашингтон изпрати такъв сигнал, но подобни разкрития са извън нормалната дипломатическа практика. По-рано днес Тръмп намекна открито, че Адам Шиф трябва да бъде арестуван за държавна измяна. Разговорите на президента с други лидери са на мушката на конгресмени заради предполагаем натиск, оказан от Тръмп на украинския му колега Володимир Зеленски да разследва дейността на син на Джо Байдън в Украйна. Джо Байдън е сред основните кандидати за номинацията на демократите за президентските избори през 2020 г.", "date": "2019.09.30", "title": "Смут в Кремъл: Без наше съгласие Вашингтон не може да публикува разговорите на Тръмп с Путин"}
{"url": "https://faktor.bg/bg/articles/koshlukov-ostrani-korespondenta-na-bnt-v-berlin", "text": "Още един журналист е принуден да напусне БНТ. Това е кореспондента на БНТ в Берлин и бивш председател на СЕМ Мария Стоянова, която бе изпратена да отразява германската политика само преди година. Формалният повод да не се продължи договора на кореспондента на БНТ е пестене на пари. \"Преценихме, че независимо от високите й творчески и професионални качества, Българската национална телевизия в момента не може да си позволи издръжката й. Това е основанието, на което договорът й не е продължен, коментира за КлубZ Емил Кошлуков. Това е станало и със становище на СБЖ в БНТ. Кошлуков разясни още, че договорите за офиси и телекомуникационни услуги в германската столица не са спрени, защото кореспондентското бюро не е закрито. \"Но съм сигурен, че с нейните професионални качества тя няма да остане без работа, могат да я откраднат и Битиви, и Нова\", добави той. Според източници от София реалната причина за прекратяване на договора на Стоянова е именно позицията й срещу Кошлуков, докато е била в СЕМ. През 2017 г., когато сегашният генерален директор на БНТ Емил Кошлуков кандидатства за първи път за директорския пост на “Сан Стефано”, тогава Стоянова зае категорична позиция против кандидатурата му заради политическата му обвързаност като депутат, а и като програмен директор на националистическата тв “Алфа”. Тя постави под въпрос и качествата му за този пост. Съкращаването на Мария Стоянова по толкова внезапен начин без обичайното тримесечно предупреждение предизвика скандал сред журналистическата колегия в германската столица.", "date": "2019.09.30", "title": "Кошлуков острани кореспондента на БНТ в Берлин"}
{"url": "https://faktor.bg/bg/articles/fandakova-obeshta-poveche-sotsialni-uslugi-na-vazrastnite-hora-v-kv-gorna-banya-i-v-kv-suhodol", "text": "„В навечерието на Деня на възрастните хора – 1 октомври, ви поздравявам с празника и ви желая здраве и благоденствие“, каза кандидатът за кмет на София Йорданка Фандъкова на среща с възрастни хора в кв. „Горна баня“ и кв. „Суходол“. Фандъкова посети дома за възрастни хора в кв. „Горна баня“, където живеят 180 души. През последните години беше ремонтирано едното крило на дома и е монтиран асансьор, който улеснява достъпа на трудно подвижни хора. „Планираме да ремонтираме и второто крило и сме готови с идеен проект за газифициране на сградата. Това е важно, за да осигури по-екологично отопление, а спестените средства да останат за дома“, каза още кандидатът за кмет.   Йорданка Фандъкова се срещна и с възрастни хора в новооткрития клуб на пенсионера в кв. „Суходол“. Той е първият в квартала, разкрит след ремонт на помещение в кметството. Хората споделиха, че с нетърпение очакват да се възстанови читалището „Просвета“, което вече се ремонтира. Извършва се цялостно конструктивно укрепване, ремонт на покрива, саниране и смяна на дограмата на сградата на читалището.   За 10 години Столичната община създаде и поддържа близо 30 социални услуги за пълнолетни и възрастни хора. Това са - 8 Домове за възрастни хора, Центрове за временно настаняване, Дневни центрове и др. Разкрити са домове, които са профилирани за лица с различен вид увреждания, защитени и преходни жилища. „Тази година защитихме европейски проект по програмата „Региони в растеж“, с който да разкрием нови 9 социални услуги за възрастни хора, както и за пълнолетни лица с увреждания. Важно е, че за 10 години удвоихме броя на социални услуги, които предоставя Столична община“, каза Фандъкова. Предвижда се да бъдат построени още Дневен център за подкрепа и 8 сгради за създаване на социални услуги за възрастни хора с различни увреждания.  „За мен лично е важно, че развихме дейностите, които извършва общинското предприятие „Социален патронаж“. Като предлагам да разширим услугите, които да предлагаме на самотните възрастни хора в домовете им“, каза Фандъкова.    На срещите присъства и кандидатът за кмет на район „Овча купел“ от коалиция ГЕРБ – СДС Христина Семерджиева.", "date": "2019.09.30", "title": "Фандъкова обеща повече социални услуги на възрастните хора в кв. „Горна баня“ и в кв. „Суходол“"}
{"url": "https://faktor.bg/bg/articles/die-welt-evroparlamentat-sreshtu-planovete-na-folksvagen-za-turtsiya", "text": "В Европейския парламент остро разкритикуваха плановете на германския автомобилен гигант „Фолксваген“ да построи нов завод в Турция, съобщава вестник „Ди Велт“. „С оглед на все по-влошаващото се положение на върховенството на закона, свободата на медиите и демокрацията при президента Ердоган, решението на групата „Фолксваген“ предизвиква смущение“, заяви политикът на Зелената партия Райнхард Бютикофер. Освен това решението за местонахождението на новия завод е взето като са нарушени правилата на Европейския съюз в областта на конкуренцията. Според публикация на „Ханделсблат“ „Фолксваген“ в момента финализира преговорите с Турция. Очаква се решението да бъде оповестено тази или следващата седмица. Според запознати, окончателното решение е струвало на Турция повече от един милиард евро. Новият завод е с планиран годишен капацитет до 300 000 превозни средства. Очаква се да бъдат наети около 4000 служители. Той ще бъде построен в Маниса, близо до Измир. В новия завод ще бъдат произвеждани моделите VW Passat и Skoda Superb за износ в Източна Европа. Строителството ще започне в края на 2020 г., а производството на автомобили - през 2022 г. Преди това „Фолксваген” водеше преговори с властите относно условията за местоположението на завода. Като алтернативен вариант се разглеждаше и България.", "date": "2019.09.30", "title": "Европарламентът срещу плановете на „Фолксваген“ за Турция"}
{"url": "https://faktor.bg/bg/articles/ot-fasebook-shte-badat-ppinydeni-da-cpodelyat-qpiptipani-potpebitelcqi-caobshteniya-c-britanskata-politsiya", "text": "Бaзиpaни в CAЩ coциaлни мpeжи, cpeд ĸoитo Fасеbооk и WhаtѕАрр, щe бъдaт пpинyдeни дa cпoдeлят ĸpиптиpaни пoтpeбитeлcĸи cъoбщeния c пoлициятa във Beлиĸoбpитaния. Toвa щe cтaнe фaĸт c нoвoтo cпopaзyмeниe мeждy двeтe cтpaни, oбяcнявa пpeд Вlооmbеrg aнoнимeн изтoчниĸ, зaпoзнaт c въпpoca. Cпopaзyмeниeтo, ĸoeтo тpябвa дa бъдe пoдпиcaнo дo cлeдвaщия мeceц, щe пpинyди coциaлнитe плaтфopми дa cпoдeлят инфopмaция, ĸoятo дa ce изпoлзвa oт влacтитe пpи paзcлeдвaнeтo нa лицa, зaпoдoзpeни в тeжĸи пpecтъпни пpecтъплeния, вĸлючитeлнo тepopизъм и пeдoфилия, пocoчвa изтoчниĸa нa aгeнциятa. Πo-paнo вътpeшният миниcтъp нa Beлиĸoбpитaния Πpити Πaтeл пpeдyпpeди, чe aĸo Fасеbооk дaдe възмoжнocт нa пoтpeбитeлитe дa изпpaщaт нaпълнo ĸpиптиpaни cъoбщeния, тoвa щe ce oĸaжe в пoлзa зa пpecтъпницитe. Πo тoзи нaчин caмo пoдaтeлят и пoлyчaтeлят щe имaт peaлeн дocтъп дo cъoбщeниятa, ĸoeтo щe yлecни нeдoбpoжeлaтeлитe. Πopaди тoвa тя пpизoвaвa coциaлнaтa мpeжa дa ocтaви и \"зaднa вpaтичĸa\", ĸoятo дa пoдпoмaгa paзyзнaвaтeлнитe aгeнции нa cтpaнитe дa пoлyчaвaт дocтъп дo cъoбщeниятa нa лицa, зaпoдoзpeни в извъpшвaнeтo или плaниpaнeтo нa тeжĸи дeяния. Oт Fасеbооk oбaчe ce пpoтивoпocтaвят нa жeлaниeтo нa пpaвитeлcтвaтa дa ce изгpaдят тaĸивa \"зaдни вpaтичĸи\", зaщoтo тe биxa нaĸъpнили пoвepитeлнocттa и cигypнocттa нa пoтpeбитeлитe нa плaтфopмaтa пo цeлия cвят. B cъoтвeтcтвиe c нoвoтo cпopaзyмeниe, зa paзлиĸa oт cлyжбитe във Beлиĸoбpитaния, тeзи в CAЩ щe мoгaт дa изпoлзвaт пoдoбнa чyвcтвитeлнa инфopмaция, пoлyч", "date": "2019.09.30", "title": "От Fасеbооk щe бъдaт пpинyдeни дa cпoдeлят ĸpиптиpaни пoтpeбитeлcĸи cъoбщeния c британската пoлиция"}
{"url": "https://faktor.bg/bg/articles/debnat-ni-gripi-shtamove-brizbeyn-kanzas-kolorado-i-puket", "text": "За настоящия сезон характерните щамове на грипа са \"Бризбейн\", \"Канзас\", \"Колорадо\" и \"Пукет\", два от тях са тип А и два – тип В. Това съобщи д-р Сийка Чернева – директор на дирекция \"Надзор на заразните болести\" в Регионална здравна инспекция – Смолян, предаде \"Фокус\". По думите й, на пазара има тривалентна ваксина, която съдържа грипните щамове \"Бризбейн\", \"Канзас\" и \"Колорадо\", и четиривалентна, в която освен тези три щама е включен и \"Пукет\".   \"Основно средство за профилактика на грипа и намаляване на заболяваемостта, смъртността и тежките усложнения са съвременните грипни ваксини. Разработени са безопасни и ефективни ваксини, които се прилагат повече от 60 години. При здрави хора грипните ваксини може да предотвратят 70% до 90% от заболяванията от грип. Ваксината се поставя ежегодно, защото изграденият имунитет се изчерпва. Всяка година Световната здравна организация (СЗО) препоръчва различен състав на грипните ваксини в зависимост от прогнозата кои вируси на грипа ще се разпространяват. На базата на тези ежегодни прогнози производителите на ваксини включват в тях съответните щамове\", обясни д-р Чернева.   Тя подчерта, че за поставяне на противогрипна ваксина най-подходящи са октомври и ноември, когато разпространението на острите респираторни заболявания не е толкова високо, т.е. вероятността хората да са здрави е по-голяма. Когато се поставя ваксината, човек трябва да е здрав. Защитният ефект на ваксината се проявява 2-3 седмици след имунизацията.   \"Имунизацията срещу грип е препоръчителна за всички лица, навършили 65 години, както и на други лица: възрастни и деца над 6-месечна възраст, страдащи от някои хронични заболявания, за живеещи в организирани колективи – специализирани институции за предоставяне на социални услуги, военни поделения, общежития и други, за лица с повишен риск от заразяване във връзка с професията им – транспортни работници, служители в армията и полицията, медицински персонал или лица, които могат да заразят високорискови пациенти – членове на семейството, персонал на лечебни, здравни и социални заведения\", посочи д-р Чернева.   Тя допълни, че с цел снижение на заболяемостта и смъртността от сезонен грип и усложненията му, повишаване на имунизационния обхват при възрастните хора над 65г., Министерство на здравеопазването разработи Национална програма за подобряване на ваксинопрофилактиката на сезонния грип 2019-2022 г. Целева група на програмата са най-уязвимите – а именно лицата, навършили 65 години. При хората в напреднала възраст ваксината намалява тежкото протичане и усложнения до 60%, а смъртните случаи с 80%.", "date": "2019.09.30", "title": "Дебнат ни грипните щамове \"Бризбейн\", \"Канзас\", \"Колорадо\" и \"Пукет\""}
{"url": "https://faktor.bg/bg/articles/boris-dzhonsan-othvarli-obvineniyata-v", "text": "Британският премиер Борис Джонсън отрече днес, че е докосвал непристойно журналистка преди години и изтъкна, че обществото повече се интересува от плановете му да подобри публичните услуги, предаде Ройтерс, съобщи БТА. Журналистката Шарлът Едуардс написа в \"Сънди таймс\", че през 1999 г., когато е бил главен редактор на списанието \"Спектейтър\", Джонсън я опипал по време на обяд. \"Под масата усетих ръката на Джонсън на моето бедро. Той го стисна\", твърди Едуардс.  По думите ѝ после, когато усетила дланта на Джонсън по-нагоре по крака си, тя рязко се изправила. След обяда Едуардс споделила случилото се с жена, която седяла от другата страна на Джонсън, и тя казала, че той опипвал и нея. След опровержението на \"Даунинг стрийт Едуардс написа в \"Туитър\": \"Ако премиерът не си спомня ясно случилото се тогава, аз имам по-добра памет от него\".", "date": "2019.09.30", "title": "Джонсън отхвърли обвиненията в сексуално посегателство"}
{"url": "https://faktor.bg/bg/articles/yuliyan-angelov-dnes-vsichki-institutsii-se-obediniha-v-zashtita-na-natsionalniya-interes", "text": "ВМРО няма как да не защитят националните ни интереси. Всички казуси трябва да бъдат изчистени, ако Северна Македония иска да влезе в ЕС. Всички институции днес се обединиха около тази кауза и имат обща позиция. Не искаме нищо повече от това Договорът за добросъседство да се спазва. Това заяви Юлиан Ангелов от ВМРО в предаването \"Плюс/Минус\" по Нова телевизия по повод проведената консултативна среща на президента Румен Радев днес.  Според Наум Кайчев, зам.-председател на съвместната комисия, е ясно като какъв се е определял Гоце Делчев. \"От Македонска страна обаче отказват да стигнат до същите изводи. Македонец всъщност означава жител на региона Македония в България\", каза още той.  По думите на историка Кирил Илчев хората в Македония трябва да се отделят от политиците. \"Зоран Заев едно мисли, друго говори, трето прави, а четвърто показва. Хората в Македония страдат от един стереотип - българският фашистки окупатор\", категоричен бе той.  По думите на Ангелов, Гоце Делчев и цар Самуил са си българи по потекло - те сами са го казвали и писали. \"Няма проблем и македонците да ги почитат. Македония и България са братски държави\", каза още той.", "date": "2019.09.30", "title": "Юлиян Ангелов: Днес всички институции се обединиха в защита на националния интерес"}
{"url": "https://faktor.bg/bg/articles/politika-hlyab-i-pasti-ako-blokirame-chlenstvoto-na-severna-makedoniya-v-es-nay-shtastlivi-shte-sa-balgaromraztsite", "text": "Ако днес ние блокираме членството на Северна Македония в ЕС, най-разочаровани ще са македонските българи, а най-щастливи ще са тези, които мразят България с цялото си сърце. Разпадът на Съветския съюз и на Югославия отвори невероятен шанс пред България да преодолее последствията от националните катастрофи. След 1991 г. огромното мнозинство от потомците на възрожденските българи вече не живееха под чужд суверенитет. Очерта се перспектива със Северна Македония да  като две независими държави в рамките на Европейския съюз и на НАТО. Не подлежи на съмнение, че част от българския народ на ранна фаза на неговата национална консолидация пряко волята ѝ е откъсната от чужди сили и в терзанията на 20-ти век е развила своя македонска национална идентичност. Това се е случило не на последно място поради неадекватната политика на официална София не само по „македонския въпрос“, но и заради слугинажа на Тодорживковия режим към Съветския съюз и Сталин. Националният интерес на България не е да „натрие носа“ на македонците, а да спечели сърцата им! Това няма да се случи за един месец, или за една година. Нужен е дълъг период на сътрудничество, и то в рамките на ЕС и на НАТО, където може да се постигне истинско обединение. Започването на преговори със Северна Македония за членство в ЕС няма да е край на процеса. Северна Македония ще трябва да положи много усилия, преди да затвори глава „Образование“. В наш интерес е обективизирането на историята да бъде съчетано със запазване на достойнството на македонците. Нека не забравяме, че обективизацията на историята не е междудържавен спор. Това е  които единствено в условията на демокрация и сътрудничество с България ще могат да извадят на дневен ред теми, останали десетилетия наред табу. Ако днес ние блокираме членството на Македония в ЕС, най-разочаровани ще са македонските българи, а най-щастливи ще са тези, които мразят България с цялото си сърце. Последствията от подобно действие на България далеч надхвърлят тематиката за „македонския въпрос“. Отново сме изправени пред тежък геополитически избор. Турция се държи все повече не като член на НАТО, а като съюзник на Путин. Сърбия не крие своите ревизионистични намерения спрямо Косово, Босна и Херцеговина и Македония. В същото време в Румъния и в Гърция се изграждат големи натовски и американски бази. Включването на България в руско-турско-сръбската конфигурация на „Турски поток“ беше   Блокирането на преговорите на Македония за членство в ЕС ще бъде още по-голяма. То ще вгорчи българо-македонските отношения за поколения напред и ще тласне Северна Македония в орбитата на Москва и Белград. Ако правителството бъде свалено заради криворазбран патриотизъм, ще се стигне до формирането на реваншистко служебно правителство на Румен Радев. В този преломен момент то вероятно ще действа в угода на Москва и ще спомогне за разклащането на евроатлантическото единство на Балканите. Така в крайна сметка за пореден път България ще се окаже в лагера на губещите! Като последователи на българските възрожденци и водени от националните си интереси не бива да допускаме нова национална катастрофа!", "date": "2019.09.30", "title": "Ако блокираме членството на Северна Македония в ЕС, най-щастливи ще са българомразците"}
{"url": "https://faktor.bg/bg/articles/ekshan-v-kyustendil-mazh-garma-na-posoki-sled-kato-izleze-ot-mestno-zavedenie", "text": "Полицията в Кюстендил е задържала мъж, възпроизвел изстрел на пазара в центъра на града. При инцидента няма пострадали.   Сигналът е постъпил около 15.15 часа. Мъжът е бил клиент на заведение в района. Минути след подаването на сигнала стрелецът е установен и задържан, заяви говорителят на полицията Катя Табачка.   Полицията работи по случая. Тротоарът в района, където е стреляно е отцепен, на мястоСт се извършват замервания.", "date": "2019.09.30", "title": "Екшън в Кюстендил: Мъж гърми на посоки след като излязъл от местно заведение"}
{"url": "https://faktor.bg/bg/articles/bez-promeni-v-tsenite-na-toka-i-parnoto-prez-noviya-otoplitelen-sezon", "text": "Няма да има увеличение на парното и тока поне до Нова година. Това стана ясно от днешното решение на Комисията за енергийно и водно регулиране (КЕВР) днес. Утвърдената цена е с 0,11% по-ниска в сравнение с предходното тримесечие, така цените на топлинната и на електрическата енергия остават непроменени. Това означава, че цената на природния газ за четвърто тримесечие е в размер на 44,85 лв./MWh (без цени за достъп, пренос, акциз и ДДС), което е намаление с 0,05 лв/MWh или с 0,11%, в сравнение с действащата цена за ІІІ тримесечие на 2019 г.", "date": "2019.09.30", "title": "Без промени в цените на ток и парно през новия отоплителен сезон"}
{"url": "https://faktor.bg/bg/articles/balgarin-i-rumanets-iznudvali-peevski-i-dogan-za-12-mln-evro", "text": "Румънският гражданин Дорин Йордаке и българинът Дилян Георгиев са задържани през май от спецпрокуратурата с обвинение, че през 2018 г. са създали организирана престъпна група с цел да извършва тероризъм и изнудване. Двамата поискали 12 млн. евро от депутата от ДПС и издател Делян Пеевски, за да махнат името му и това на почетния председател на ДПС Ахмед Доган от доклад на френските служби. В доклада се казвало, че компанията \"Булгартабак\" извършва контрабанда, а с приходите се финансират терористичните организации \"Ислямска държава\", \"Ал Нусра\", ПКК и режимът на Башар Асад. За обвиненията пише \"Капитал\", като се позовава на материали от съдебните заседания, на които е разглеждана мярката за неотклонение на двамата. В разследването за изнудване на Пеевски и Доган двамата политици не са разпитвани, въпреки че имат качеството на пострадали от предполагаемото престъпление. В края на май са разпитани бившият и настоящият директор на \"Булгартабак\" Венцислав Чолаков и Владимир Жеков, които коментират официалните докладите на \"Нилсен\" за контрабандата на цигари в България, но не и връзките на Пеевски и Доган с дружеството. Според разследващите 10 млн. евро трябвал да отидат за френския прокурор, който наблюдавал разследването, а останалите 2 млн. евро за посредниците румънци. Спецпрокуратурата е изпратила европейска заповед за разследване до Франция, с която искат разпит на \"френския гражданин Бернард Ассо\", за когото се предполага, че е трябвало да помогне за \"редактирането\" на доклада. От разследването срещу Йордаке и Георгиев не става ясно дали докладът на френските служби, с който те са изнудвали двамата политици, действително съществува, пише \"Капитал\". Пред съда представител на държавното обвинение твърди, че при арестите на двамата са иззети флашки, но дали въпросният доклад е на тях (нещо, което обвиняемите отричат) не се коментира. Една от тезите на защитата на обвиняемите е, че прокуратурата е започнала разследването именно за да разбере дали френските служби са изготвяли такъв доклад. Двамата задържани твърдят, че се занимават с бизнес, а не с изнудване. Йордаке е бивш служител на румънската служба за борба с организираната престъпност, където е отговарял за трафика на наркотици, а след това за крадени автомобили. Въпреки че официално се занимава с бизнес и има дружества в Румъния, България и Дубай, Йордаке заявява пред съда, че все още е офицер. Прокурор по делото е Евгения Станкова, която преди време разказа пред медиите, че служителите на фирма \"ТАД груп\", обвинени за хакерската атака на НАП, са искали да хакнат пръскачките пред Народното събрание, за да пръскат международните гости и политици. Адвокатите на задържаните припомнят, че през 2014 г. прокуратурата прояви активност като задържа двама души за опит за убийството на Пеевски, но впоследствие се разбра, че такова нещо няма, а обвинението е измислено. Данни за това, че продукти на \"Булгартабак\" наводняват нелегалния пазар на цигари в Турция, се съдържаха в серия от доклади на службите в Анкара, а през 2015 г. Пеевски и Доган получиха забрана да влизат в Турция.", "date": "2019.09.30", "title": "Изнудвали Пеевски и Доган с \"доклад на френските служби\""}
{"url": "https://faktor.bg/bg/articles/ikonomika-brekzit-neizvestnostta-prichini-svivane-na-britanskata-ikonomika", "text": "Британската икономика се сви очаквано през второто тримесечие за пръв път от 2012-а година насам в резултат на спад на промишленото производство и на отслабване на бизнес инвестициите поради несигурността кога и как Обединеното кралство ще напусне ЕС, показват окончателни неревизирани данни на официалната британска статистика ONS. Брутният вътрешен продукт на Обединеното кралство се понижи през второто тримесечие с 0,2% след експанзия с 0,5% в началото на годината, потвърждавайки предварителната оценка на британската статистика. Това е първото свиване на британската икономика от последните три месеца на 2012-а година. На годишна база растежът на БВП се забави до 1,3% от 2,1% през първото тримесечие и предварителна оценка за повишение с 1,2 сто, като по този начин петата най-голяма икономика в света отбеляза най-слаба експанзия от началото на 2018-а година. Според британската статистика отрицателният икономически растеж се дължи отчасти \"на изменението на бизнес активността с оглед на направените промени в първоначално планирана дата на излизане на Великобритания от Европейския съюз в края на март“.  Единственият положителен принос за БВП през второто тримесечие дойде от сектора на услугите, въпреки че и той отчете най-слаба растеж на тримесечна база от три години насам. В същото време бизнес инвестициите се свиха с 0,4% след повишение с 0,8% през първото тримесечие, отбелязвайки спад на годишна база с 1,4%, докато домакинските разходи нараснаха с 0,4% на тримесечна база и с 1,1% спрямо година по-рано. Промишленото производство пък се понижи през второто тримесечие с 1,8%, отбелязвайки най-голям спад на тримесечна база от шест години насам. Свиването на британската икономика може да бъде и още по-сериозно, ако нямаше ръст на правителствените разходи с 4% (най-солиден растеж от края на 2008-а година насам) с оглед най-вече на увеличените разходи за здравеопазване, отбеляза ONS заяви. Редица икономисти очакват икономиката на Великобритания да се върне към скромен растеж през третото тримесечие, въпреки че дългосрочните перспективи продължават да зависят от това как и кога ще се осъществи Брекзит. По-рано този месец Организацията за икономическо сътрудничество и развитие (ОИСР) предупреди, че Великобритания е изправена пред рецесия, ако напусне ЕС без двустранно споразумение. Английската централна банка пък предупреди, че икономическият растеж може да бъде възпрепятстван, дори при избягване на негативния сценарий на Брекзит без сделка,  ако продължава да има неяснота относно сроковете и начина за напускане на Европейския съюз. През миналата седмица едни от членовете на АЦБ - Майкъл Сондърс дори заяви, че при какъвто и да е сценарий може да има намаляване на британската лихва.", "date": "2019.09.30", "title": "Брекзит неизвестността причини свиване на британската икономика"}
{"url": "https://faktor.bg/bg/articles/politsiyata-razsledva-poboy-v-bnr-deverat-na-silviya-velikova-nabil-reporter", "text": "Четвърто районно полицейско управление в София разследва грозен инцидент, разиграл се в нюзрума на Програма \"Хоризонт\" в БНР преди седмица. Добрин Йотов, девер на Силвия Великова, който също като нея и брат си работи в радиото, е нападнал репортера Добромир Видев, съобщи пред Дарик директорът на радиото Светослав Костов.  Нападението е било предшествано от разговор, по време на който Видев се е интересувал по каква причина два негови журналистически материала не са били излъчени. В този момент Йотов, който е редактор на новините, му е налетял и започнал да го души, разказа шефът на БНР. На грозния инцидент е имало достатъчно свидетели в нюзрума. След физическата саморазправа пострадалият репортер е отишъл в \"Пирогов\" и си е извадил медицинско, добави още Костов.  Видев не е подавал сигнал до полицията. Това обаче е направил дежурният полицай в спешната болница, който е длъжен да докладва при медицинско освидетелстване на пациенти. Последвала полицейска проверка. В радиото пристигнали разследващи полицаи, които снели показания от участниците в инцидента. За побоя Светослав Костов е бил информиран от програмния директор Мартин Минков. \"Изискани са писмени обяснения от участниците в този инцидент. УС разговаря с Добромир Видев . И това, което той каза, беше, че вече го е страх да ходи на работи\", каза още директорът на радиото. Пред ръководството на радиото Видев е посочил, че подобно нещо му се случва за втори-трети път и именно затова вече се страхува. В отговор на въпроса дали спорът между двамата журналисти има връзка и с напрежението в БНР, избухнало след твърденията за цензура от Силвия Великова и поисканата му оставка от редколегията, Светослав Костов заяви, че участниците в мелето не са дали такива писмени обяснения. \"Чух, че е имало нещо подобно. Има и такава версия, но това го няма в техните обяснения\", коментира директорът на БНР и добави, че повече ще говори, след като приключи разследването. По тази причина към момента мълчат и двамата журналисти - нападателят и потърпевшият. Костов коментира и днешния протест в негова подкрепа, който се състоя сутринта пред БНР. \"Изненадан съм от броя на хората и масовостта на протеста в моя защита. Това показва, че не само 5-6 човека са хората, които работят в радиото и имат право на мнение\", добави генералният директор на БНР.", "date": "2019.09.30", "title": "Побой в БНР: Деверът на Силвия Великова скочил да души репортер"}
{"url": "https://faktor.bg/bg/articles/inspektsiyata-po-truda-zapochva-proverki-po-zakona-za-horata-s-uvrezhdaniya", "text": "Инспекцията по труда в област Благоевград започва проверки по Закона за хората с увреждания. Това каза пред \"Фокус\" Славянка Симитчийска, директор на Дирекция „Инспекция по труда“ – Благоевград. По думите й поводът е новият закон, който е влязъл в сила от началото на 2019 г. „В рамките на планираните дейности ще се извършват проверки в предприятия с персонал над 50 души, както изисква Закона за хората с увреждания. Поне един човек с трайно увреждане са длъжни да наемат фирмите с персонал от 50 до 99 души. Квотата за работодателите с персонал от 100 и повече наети е 2% от средносписъчния състав за предходната година. При проверките инспекторите ще следят дали са осигурени подходящи условия за работа на хората с трайни увреждания“, каза още Симитчийска. Тя припомни, че до 2 юли работодателите са имали възможност да търсят съдействие от бюрата по труда, за да изпълнят задълженията си по ЗХУ. „Тези, които са наели хора с увреждания, имат 3 месеца, за да приспособят работните места за тях“, подчерта Симитчийска.", "date": "2019.09.30", "title": "Инспекцията по труда започва проверки по Закона за хората с увреждания"}
{"url": "https://faktor.bg/bg/articles/novini-balgariya-utre-prekasvat-vodosnabdyavaneto-v-nyakoi-chasti-na-stolitsata", "text": "\"Софийска вода\" временно ще прекъсне водоснабдяването в някои части на столицата на 30-и септември, съобщиха от дружеството.  Във връзка с реконструкцията на водопровод на ул. \"Димитър Доспевски\", ж.к. \"Младост\" 1, се налага спиране на водоподаването от 9.00 до 21.00 ч. на клиентите на \"Софийска вода\", живеещи в: бл. 32, бл. 38А, бл. 37, бл. 37А, бл. 37Б, бл. 49А, бл. 49, бл. 50, бл. 50А, бл. 42, бл. 42А, бл. 43. Вода няма да има и в ЧНУ \"Светилник\", 125-то СУ \"Боян Пенев\", на бул. \"Александър Малинов\" 16 и 18. Във връзка с подмяната на сградно водопроводно отклонение на ул. \"519\", кв. \"Христо Ботев\", се налага спиране на водоподаването от 9.00 до 19.00 ч. на клиентите на \"Софийска вода\", живеещи в района на квартала. Във връзка с подмяната на сградно водопроводно отклонение на ул. \"Патриарх Герман\", с. Герман, се налага спиране на водоподаването от 9.30 до 18.00 ч. на клиентите на \"Софийска вода\", живеещи в района на: ул. \"Патриарх Герман\" - между ул. \"8 март\" и ул. \"Кокиче\", и ул. \"Кокиче\". Във връзка с локализирането на авария на ул. \"Димитър Кантакузин\", в.з. Киноцентъра, се налага спиране на водоподаването от 10.00 до 14.00 ч. на клиентите на \"Софийска вода\", живеещи в района на ул. \"Димитър Кантакузин\", ул. \"Стилиан Чилингиров\" 2 и 4, ул. \"Гена Димитрова\" 21, 23 и 25, ул. \"Екатерина Божилова\" 4.", "date": "2019.09.30", "title": "Утре прекъсват водоснабдяването в някои части на столицата"}
{"url": "https://faktor.bg/bg/articles/grigor-dimitrov-otpadna-rano-v-kitay", "text": "Първата ракета на България Григор Димитров отпадна още в първия кръг на турнира от категория АТР 500 в Пекин на твърди кортове. Той отстъпи на Андрей Рубльов от Русия с 2:6, 5:7 след малко повече от час и половина игра. В първата част 36-ият в ранглистата руснак проби подаването на съперника за 2:1 и 5:2 и спечели без особени проблеми, като разчиташе най-вече на мощния си форхенд и стабилния сервис. В началото на втория сет Рубльов проби отново. Димитров обаче успя да направи рибрейк. Това стана в шестия гейм, когато Григор, който е №26 в ранглистата, поведе с 40:0 и реализира втората си възможност, за да направи резултата 3:3. В 11-ия гейм българинът допусна нов пробив. При 15:40 той изкара волето от бекхенд в аут и веднаа след това съперникът му сервираше за мача. Рубльов поведе с ас с 40:15 и реализира още първия си мачбол. Хасковлията завърши срещата с 16 печеливши удари при 31 непредизвикани грешки. При руснака балансът беше 13-15. Следващата седмица Димитров ще участва на Мастърс 1000 турнира в Шанхай.", "date": "2019.09.30", "title": "Григор Димитров се разходи до Китай, отпадна още след първия мач"}
{"url": "https://faktor.bg/bg/articles/ivanka-tramp-pozdravleniya-na-moyata-dobra-priyatelka-kristalina", "text": "\"Поздравления за моята добра приятелка Кристалина, че беше избрана за управляващ директор на МВФ!“ Това написа в официалния си профил във Фейсбук дъщерята на американския президент Доналд Тръмп – Иванка. Младата Тръмп, която е и съветник в Белия дом, сподели своя снимка с българката. Управителният съвет на Международния валутен фонд одобри Георгиева в средата на миналата седмица. Новият директор ще ръководи кредитна институция с близо 1 трилион долара в сложен момент за световната икономика и търговия - основно заради търговската война САЩ-Китай, ръста на протекционизма и оттеглянето на Вашингтон от редица установени международни структури.", "date": "2019.09.30", "title": "Иванка Тръмп: Поздравления за моята добра приятелка Кристалина"}
{"url": "https://faktor.bg/bg/articles/rumanskiyat-prezident-svikva-konsultatsii-za-izbor-na-nov-kandidat-za-evrokomisar", "text": "Румънският президент Клаус Йоханис предаде на премиера Виорика Дънчила писмо, с което я кани на консултации в сряда по въпроса за номинирането на нов кандидат за еврокомисар, след като правната комисия на Европейския парламент окончателно отхвърли кандидатурата на Рована Плумб, предаде Аджерпрес. В писмото на държавния глава се отбелязва, че \"този въпрос е много спешен и с особено значение за румънската държава\". Миналата седмица, когато правната комисия на ЕП сигнализира, че може да отхвърли кандидатурата на Рована Плумб заради конфликт на интереси, Йоханис заяви, че това е \"още един голям провал на правителството на Социалдемократическата партия\", който носи вреди на Румъния. Той призова премиера Дънчила незабавно да оттегли това предложение и изтъкна, че новата номинация трябва да бъде направена само след консултация с държавния глава и с одобрението на парламента, предават \"24 часа\". В събота Дънчила написа във Фейсбук, че Рована Плумб продължава да има безусловната й подкрепа за поста еврокомисар независимо от острите реакции от страна на опозицията.  Рована Плумб, бивш министър за еврофондовете, беше предложена за еврокомисар по транспорта, но не успя да получи необходимата подкрепа в правната комисия на ЕП. Комисията реши днес, че Плумб и кандидатът на Унгария Ласло Трочани не изпълняват условията за прозрачност и поведение, за да станат членове на ЕК.", "date": "2019.09.30", "title": "Румънският президент спешно свиква консултации за избор на нов кандидат за еврокомисар"}
{"url": "https://faktor.bg/bg/articles/sasht-vazmozhna-e-voyna-do-balgariya", "text": "В САЩ предупреждават за възможна война близо до България. Това се разбра от заседанието на Комисията по въоръжените сили на Сената на САЩ. Тя обсъди ситуацията в Югоизточна Европа, интересите на Вашингтон в този регион и увеличаващото се влияние на Русия и Китай, пише в електронното си издание Sarajevo Times. По време на заседанието Януш Бугайски от Центъра за анализ на Европейската политика във Вашингтон каза, че не предвижда нов въоръжен конфликт между Сърбия и Косово, но може да си представи война в Босна и Херцеговина. \"Не мисля, че в този момент ръководството на Република Сръбска би искало това. Но те се заиграват, играят си с идеята за отделяне, с идеята за нефункционална и провалена държава. Бих казал, че Баня Лука всъщност е станала мястото с най-голямо руско влияние в региона. Вероятно по-голямо от това в Белград\". Това твърди експертът Бугайски и допълни, че специалният представител на САЩ за Западните Балкани Матю Палмър реално ще се занимава повече с босненската криза, отколкото с диалога Белград-Прищина. Нужно по-голямо участие на САЩ в процесите, смятат участниците в заседанието. \"Нестабилните и конфликтни Балкани подкопават националната сигурност на САЩ и едно дипломатическо отстъпление би било голямо поражение за САЩ. Ако си спомняте, ние сме инвестирали огромен дипломатически, политически и военен капитал в региона през последните 20-30 години. За нас всяко голямо поражение и нова война, специално в Босна или между Косово и Сърбия, би било голямо бедствие. Не само Русия и Китай ще спечелят от това, те ще използват този нов моментум, за да подкопаят другите европейски страни\", заяви Бугайски. (24 часа)", "date": "2019.09.30", "title": "В САЩ предупреждават: Възможна е война до България"}
{"url": "https://faktor.bg/bg/articles/novini-balgariya-evro-atlanticheskiya-tsentar-na-tsvetanov-izoliraneto-na-severna-makedoniya-ot-es-e-zaplaha-za-stabilnostta-na-balgariya-i-region", "text": "Българският национален интерес относно Република Северна Македония е нейната независимост, териториален интегритет и цялост. Българският национален интерес ще бъде допълнително подсигурен, когато Северна Македония стане част от ЕС и наш съюзник в НАТО, за да противостоим заедно срещу причинителите на нашите национални катастрофи, които и днес представляват екзистенциална заплаха за стабилността на региона. За първи път след 1918г. геополитическата обстановка позволява Република България и Република Северна Македония да бъдат част от обща политическа общност, базирана на ценностите на демократичния свят и евро-атлантизма. Като българи не бива да пропуснем този шанс. Народът на  Северна Македония очаква от България конструктивно отношение, а не вражеско размахване на пръст. Противниците на този процес, от двете страни на границата, през годините изградиха своеобразна „Балканска“ стена между държави, споделящи обща история. Така те допринесоха единствено за своите политически кариери и за интересите на сили извън София и Скопие. Простото политическо уравнение показва, че ултимативен тон от страна на политическия елит в България носи сериозни рискове за интереса на страната ни, на Република Северна Македония и на съюзниците и партньорите ни от ЕС и НАТО: - Междудържавни отношения: Подобна реторика води до отслабване ролята на България като фактор на стабилност и като лидер в региона. Очевидна е и липсата на политическа визия за развиване и подобряване на междудържавните отношения на основата на дълго очаквания и международно признат за успешен Договор за добросъседство. Политиците би следвало да улесняват работата на съвместната комисия по исторически и образователни процеси, а не да я усложняват с цел вътрешнополитически дивиденти. Самият факт, че Гоце Делчев се чества само в Република България и Република Северна Македония показва категоричната воля и памет на народите, но и  изисква политици, които да следват делото му. Българското общество трябва да е напълно уверено, че в процеса на преговорите за присъединяване към ЕС, България разполага с достатъчно инструменти при отваряне и затваряне на преговорните глави да управлява защитата на националния си интерес. Но ако в момента спомогне за предизвикване на политическа криза в Скопие, този интерес ще бъде сериозно накърнен в ползва на противостоящи държави. - Геополитически: Подобна ултимативна позиция на България идва в навечерието на посещението на държавния секретар на САЩ Майк Помпео в региона и конкретно в Скопие. Като цел на дипломатическия тур се обявява борбата с нарасналото руско влияние в Западните Балкани. Усилията на ЕС и НАТО със започването на преговорите със Северна Македония и Албания са най-вече с цел стабилизиране на Западните Балкани и отслабване на силите, които поставят сигурността на региона под въпрос. С подобен ултимативен тон България дава сигнал, че не е интегрален съюзник, който подкрепя инициативите на ЕС и САЩ в региона, които инициативи са в категоричен български интерес. - Вътрешнополитически в Северна Македония: Тази позиция дава подкрепа на антиевропейски сили вътре в Република Северна Македония, които последователно отлагат започването на преговорите на Северна Македония с НАТО от 2006 година. Тези политически актьори получават неочаквана, за публиката, подкрепа. Тази подкрепа застрашава съществуването на сегашното правителство на Зоран Заев, което подписа историческите договори за добросъседство с България и за името с Гърция, откриващи евро-атлантическия път пред Северна Македония. - Вътрешнополитически в България: Подобни ултимативни позиции са логични в предизборна обстановка, но остават неразбираеми и опасни от гледна точка на българския национален интерес. Изцяло осъзнаваме и се противопоставяме на злоупотребата с историята ни от Титовската анти-българска пропаганда в Македония, но виждаме други инструменти за прекратяването му в последващия преговорен процес на Северна Македония с ЕС. Отстояването на българския национален интерес изисква отговорно поведение пред миналото, но и бъдещето на нашия народ. Сто години след подписването на болезнения Ньойски договор, българското общество ясно трябва да прецени как да не допусне страната ни да изпадне в подобна на тогавашната международна изолация.", "date": "2019.09.30", "title": "Евро-атлантическият център на Цветанов: Изолирането на Северна Македония от ЕС е заплаха за стабилността на България и региона"}
{"url": "https://faktor.bg/bg/articles/atina-ako-e-nuzhno-shte-izpolzvame-i-pravoto-na-veto-za-integratsiyata-na-severna-makedoniya", "text": "Министърът на транспорта и комуникациите на Гърция Костас Караманлис заяви, че правителството ще направи всичко необходимо, за да бъдат смекчени последиците от Преспанския договор, съобщава БГНЕС. „Ще защитим търговските наименования и ако е необходимо, ще използваме правото на вето за интеграцията на съседите в ЕС”, подчерта той. Той повтори позицията на \"Нова демокрация\", че партията му никога не би подписала Договора от Преспа, тъй като той е в ущърб, дори „катастрофален” за националните интереси. Правителството полага усилия да смекчи определени последствия от този договор, особено по отношение на търговските марки на продукцията от Северна Македония. Според Караманлис, ветото е най-силният аргумент в момента за оказване на натиск „и можете да бъдете сигурни, че няма да го оставим неизползван”.", "date": "2019.09.30", "title": "Атина: Ако е нужно, ще използваме правото на вето за интеграцията на Северна Македония"}
{"url": "https://faktor.bg/bg/articles/ruski-sad-anulira-dnes-prisadata-na-ustinov", "text": "Руски съд анулира днес присъдата на млад , но популярен актьор, който бе осъден за нападение над полицай по време на опозиционен протест, предаде Ройтерс. Хвърлянето му в затвора предизвика рядко срещана солидарна акция на недоволство сред граждани, знаменитости и дори политици, които настояха да бъде освободен. Кадри от ареста на Устинов на 3 август показаха как четирима служители на националната гвардия внезапно го хващат, докато си гледал в мобилния телефон на улицата и очевидно е бил зает с нещо свое, отбелязва Ройтерс. Самият Устинов отрича да е извършил нещо нередно. Но по-рано този месец съд в Москва го осъди на 3 години и половина затвор, след като го призна за виновен в нараняване на един от служители на реда. Вместо това актьорът получи днес 1 година условно в рядък реверанс от правосъдните власти. ", "date": "2019.09.30", "title": "Руски съд анулира днес присъдата на \"протестиращия\" актьор Павел Устинов заради обществения натиск (ВИДЕО)"}
{"url": "https://faktor.bg/bg/articles/avtobus-se-vryaza-v-spirka-trima-zaginaha", "text": "Най-малко трима души загинаха и много хора бяха ранени днес, след като автобус от градския транспорт се вряза в спирка в Анкара, съобщи валията на окръг Анкара Васип Шахин, цитиран от телевизия СиЕнЕн-Тюрк. Катастрофата е станала около 14 ч. в квартал Мамак. Шофьорът на автобуса е загубил контрол над возилото, при което автобусът се е врязал в спирка. На място са загинали трима души, чакали на спирката, много хора са ранени, предава БТА. На мястото на катастрофата са пристигнали много линейки и полицейски екипи. Пострадалите са приети в различни болници. Предприето е разследване по случая.", "date": "2019.09.30", "title": "Автобус се вряза в хора в Анкара, трима загинаха"}
{"url": "https://faktor.bg/bg/articles/severna-makedoniya-priemame-preporakite-na-balgariya", "text": "Абсурдно е! Не е възможно мениджърът на Борис Станчов да не знае за чуждата самоличност, категоричен бе Тервел Пулев пред bTV. „За първи път чувам да използват чужда лична карта. За мен това е прецедент. Не е възможно мениджърът на момчето да не знае - те минават граничен контрол, кантар. Той вероятно ще твърди обратното. Независимо кой се качва на кантара, дори най-известният боксьор, винаги трябва да покаже лична карта. Мениджърът не може да ме убеди, че не е знаел за сменената самоличност“, продължи той. Тервел Пулев разкри, че е бил привикан в прокуратурата, за да разясни някои неща, свързани с професионалния бокс. Според бронзовия медалист от Лондон 2012 експертизата ще разясни причините за смъртта на младия боксьор, но има и нещо нередно в медицинското му свидетелство за двубоя в Албания, тъй като е подпечатано само от един лекар. „Може би разковничето е в медицинското. Там, ако е имал проблеми, може да е използвал чужда самоличност. Това обаче ще се разбере, като излезе експертизата. Бях в прокуратурата и видях медицинското. Един-единствен лекар е подпечатал всичките прегледи. Това ми звучи малко като –  „Докторе, ето ти 100 лева и направи медицинското.“ Обикновено минаваш през различни кабинети, а не само през един лекар“, поясни боксьорът. „Казват, че е изпил виагра. Не знам някой да пие виагра преди спортно събитие“, сподели още Пулев.", "date": "2019.09.30", "title": "Привикали Тервел Пулев в прокуратурата да разясни някои неща за професионалния бокс"}
{"url": "https://faktor.bg/bg/articles/voleybolistite-ochakvat-tezhki-sapernitsi-za-kvalifikatsiyata-za-tokio-2020", "text": "Българският национален отбор по волейбол вече знае кои са седемте отбора, с които ще се бори за достигане до олимпийските игри в Токио догодина. Предстои единствено да бъдат определени двете групи за турнира в Берлин (5 - 10 януари). След слабото си представяне на европейското първенство, където зае 11-ото място, България загуби две позиции в европейската ранглиста и се смъкна на осмото място. По правилник в европейската олимпийска квалификация участват домакинът на турнира Германия заедно със седемте най-предно класирани отбори, които още нямат квота. Тъй като световният шампион Полша, победителят от Лигата на нациите Русия, както и Италия вече са се класирали за Токио 2020, в квалификацията ще играят още европейският шампион Сърбия, Франция, Белгия, Словения, Холандия и Чехия. Предстои разпределянето на отборите в две групи по четири. При предишната европейска олимпийска квалификация през 2016 г. в Берлин беше следван принципът на \"серпантината\". Ако няма промяна, сега отново германците ще бъдат поставени под номер едно, а натам отборите ще са спрямо класирането си в ранглистата. Това би означавало, че съперници на България в групата ще са Сърбия, Франция и Холандия. Първите два отбора в групите се класират за полуфиналите, а квота за Токио 2020 печели единствено победителят в турнира. Пред българския отбор стоят няколко важни въпроса, като основните са дали ще продължи със Силвано Пранди начело и дали в състава ще се върнат оставените извън групата опитни играчи. Засега волейболната федерация прехвърли топката към италианеца с уговорката, че ще продължи работата си, но в отбора трябва да са близнаците Георги и Валентин Братоеви, Николай Николов и останалите опитни състезатели.", "date": "2019.09.30", "title": "Тежки съперници очакват волейболистите ни за квалификацията за Токио 2020"}
{"url": "https://faktor.bg/bg/articles/ivet-lalova-se-klasira-za-polufinalite-v-doha", "text": "Българската звезда в леката атлетика Ивет Лалова се класира за полуфиналите на 200 метра на Световното първенство, което се провежда в Доха. Състезателката завърши първа във втората серия с резултат от 22.79 секунди, съобщава gong.bg. Ивет Лалова успя да изпревари своите конкурентки в заключителните метри на дистанцията на стадион „Халифа”. По регламент за полуфиналите се класират първите 3 атлетки от всяка серия плюс 6-те най-силни времена от предварителния кръг.", "date": "2019.09.30", "title": "Ивет Лалова св класира за полуфиналите в Доха"}
{"url": "https://faktor.bg/bg/articles/polfriyman-obzhalva-parvata-si-zabrana-za-napuskane-na-stranata", "text": "Австралиецът Джок Полфрийман обжалва първата си забрана за напускане на страната, издадена през 2007 г. Това той е направил с молба, внесена днес в Софийския градски съд чрез адвоката му Калин Ангелов. От 20 септември австралиецът, който бе условно предсрочно освободен от затвора, се намира във временния център за настаняване на чужденци в Бусманци, съобщи \"24 часа\". В молбата, подадена в СГС, той е поискал тази забрана да падне. Тя е наложена след задържането му през декември 2007 г. и целта и е била да осигури неговото присъствие по време на наказателното производство, което приключва с влизането в сила на присъдата. Молбата е разпределена на 12 състав на Наказателната колегия на СГС с председател Даниела Талева. Тя ще се произнесе в закрито заседание. 12-и състав е този, който е осъдил на първа инстанция Полфрийман преди години, затова молбата отива при тях, макар сега вече председателят да е друг. Разпределена е на този състав, защото вероятно, когато е чел присъдата съдът се е признесъл и по забраната да напуска страната.", "date": "2019.09.30", "title": "Полфрийман обжалва първата си забрана за напускане на страната"}
{"url": "https://faktor.bg/bg/articles/prokuraturata-razsledva-pozhara-v-dunarit", "text": "Окръжна прокуратура – Русе, с постановление от 30 септември, възложи разследването на делото за пожара в цех на завод „Дунарит“ от миналия петък, на следовател от Окръжен следствен отдел при Окръжна прокуратура – Русе, поради наличие на фактическа и правна сложност на деянието. Досъдебното производство е било образувано в деня на пожара, за престъпление по чл. 331, ал. 3 от НК. До момента са били разпитани свидетели и са изискани документи. Създадена е организация за извършване на оглед на местопроизшествие на мястото на инцидента. Разследването е било възложено на следовател, определен за работа по особено сериозни произшествия. В изпълнение на Указание на Главния прокурор на Република България от месец март 2017 г. са създадени специализирани екипи от прокурори и следователи, които да провеждат разследване за такива престъпления. Предстои назначаване на експертизи за причините за пожара и размера на причинените вреди. Пред журналисти събственикът на „Дунарит” Емилиян Гебрев заяви, че не смята, че пожарът е бил подпален умишлено.", "date": "2019.09.30", "title": "Прокуратурата възложи пожара в \"Дунарит\" на следовател по \"особено сериозни произшествия\""}
{"url": "https://faktor.bg/bg/articles/ekipazh-ot-vvs-transportira-s-kugar-patsient-ot-shtraklevo-do-sofiya", "text": "Екипаж от състава на авиобаза Крумово с вертолет „Кугар“ изпълни днес, 30 септември, специален полет по искане на Министерството на здравеопазването за транспортиране на пациент от летище Щръклево до летище София, съобщават от военното министерство. Вертолетът излетя в 12.14 ч. от авиобаза Крумово. В 14.30 ч. пациентът беше транспортиран до Летище София и беше поет от медицински екип от Центъра за спешна медицинска помощ. Екипажът на вертолет „Кугар“ с регистрационен знак 710 е в състав – първи пилот капитан Сандев, втори пилот майор Бабачев, борден техник старши лейтенант Добрев и спасител старши сержант Жеков.", "date": "2019.09.30", "title": "Екипаж от ВВС транспортира  с „Кугар“ пациент от Щръклево до София"}
{"url": "https://faktor.bg/bg/articles/krasimir-kanev-chuvstvam-se-iztormozen", "text": "Заплашен от заличаване не се чувствам, защото това е решение на съда. Но се чувствам, както и всички мои сътрудници, изтормозен. Това не е първият акт на ВМРО в тази насока. През октомври 2017 г. те писаха до главния прокурор с искане лично мен да ме разследват за вредителство. И през 2014 г. писаха до НАП да ни разследват за финансови злоупотреби. Изобщо това е една линия на тормоз. Тя сега идва от българското правителство, те са част от българското правителство. Ние тълкуваме това действие на ВМРО като правителствен тормоз и като една поредна атака срещу независимия съд. Това каза пред БНР председателя на Българския хелзинкски комитет (БХК) Красимир Кънев. ВМРО поиска от главния прокурор да прекрати дейността на БХК заради недопустима намеса в съдебната система на България, съобщиха от пресцентъра на партията. Заместник-председателят на ВМРО-БНД Ангел Джамбазки и депутатът в 44-тото Народно събрание и член на Националното ръководство на Организацията Александър Сиди са внесли сигнал до главния прокурор с искане регистрацията на БХК да бъде прекратена. В сигнала се твърди, че БХК по пряк и косвен начин оказва натиск върху българските магистрати и извършва противоконституционна, противозаконна, неморална и открито антибългарска дейност. Като най-скандалната дейност от ВМРО определят организирането на семинари за съдии, прокурори и следователи, част от които след това решават съдбите на доказани престъпници като Полфрийман. Красимир Кънев казва, че според него \"това е преднамерена спекулация, чиято цел е от една страна да очерни такива организации като БХК, но по-далеч отиващата цел е да очерни организации като Съюза на съдиите в България и изобщо реформаторите съдии: \"Няма никакво съмнение в тази работа. Това, което ние сме направили по това дело, сме го направили по стотици други дела\".", "date": "2019.09.30", "title": "Красимир Кънев, БХК: Тълкуваме действието на ВМРО като \"правителствен тормоз\""}
{"url": "https://faktor.bg/bg/articles/novini-svyat-sled-bunta-na-migrantite-na-lesbos-izvanredno-zasedanie-na-gratskoto-pravitelstvo", "text": "Гръцкото правителство ще обсъди ситуацията с бежанците в страната, след като вчера, при бунт на мигрантите на остров Лесбос, загинаха двама души. Протестиращите палеха контейнери и хвърляха камъни срещу полицаите. В овладяването на обстановката се намесиха специалните части, кметът на Лесбос Стратис Кителис излезе с обръщение към правителството \"Това не може да продължава повече\". Ситуацията в бежанския лагер \"Мория\" на остров Лесбос е напрегната, съобщават днес властите. Пожарникари, гасили огъня в лагера, запален от мигрантите, информират премиера, че са замервани с камъни и по чудо няма жертви. Полицаите, които участваха в акцията по възстановяване на реда, пуснаха записи, в които ясно се вижда, че мигрантите палят контейнери с викове \"убийте полицаите\". В пожара загина една жена и детето ѝ е тежко ранено, според официална информация на Агенцията за бежанците на ООН. Напрежението възникна като бунт на мигрантите, които искат незабавно да бъдат преместени от остров Лесбос. Премиерът Мицотакис свиква извънредно заседание на Министерския съвет по случая на остров Лесбос. Националисти от партията \"Гръцко решение\" настояват всички мигранти да се настанят в лагери от затворен тип без право да се движат извън тях.", "date": "2019.09.30", "title": "След бунта на мигрантите на Лесбос - извънредно заседание на гръцкото правителство"}
{"url": "https://faktor.bg/bg/articles/othvarliha-kandidatite-na-ungariya-i-rumaniya-za-chlenove-na-novata-ek-bili-negodni-da-vstapyat-v-dlazhnost", "text": "Европейските депутати отхвърлиха кандидатите на Унгария и Румъния за членове на новата Европейска комисия начело с Урсула фон дер Лайен, съобщава AFP, цитирана от \"Фокус\". Евродепутатите, които проверяват кандидатите за новата Комисия, обявиха в понеделник, че двама от 26-те предложени са „негодни“ да встъпят в длъжност, като потвърдиха откритието, че при тях има „конфликт на интереси“. Кандидатите на Унгария и Румъния Ласло Трочани (ресор „Съседство и разширяване“) и Рована Плумб (ресор „Транспорт“) бяха дисквалифицирани от комисията по юридически въпроси на Европейския парламент точно преди изслушванията в събранието за целия екип, заяви членовете на комисията Тимо Волкен и Манон Обри.", "date": "2019.09.30", "title": "Отхвърлиха кандидатите на Унгария и Румъния за членове на новата ЕК, били „негодни“ да встъпят в длъжност"}
{"url": "https://faktor.bg/bg/articles/novini-svyat-dvoyna-ataka-sreshtu-voenni-na-es-i-sasht-v-somaliya", "text": "Две отделни атаки бяха извършени днес срещу американска военна база в Сомалия, предаде Ройтерс. Журналист на агенцията е видял сериозно увреден брониран автомобил с италиански флаг в столицата Могадишу. Не е ясно дали има жертви. Италианското министерство на отбраната потвърди, че конвоят е бил ударен от експлозия. Оттам уточниха, че все още няма информация за пострадали. Също днес сутринта бе извършена бомбена атака, последвана от стрелба, срещу база на американски спецчасти в Южна Сомалия. За нея пое отговорност ислямистката групировка „Ал Шабаб“. В базата американски бойци обучават местни командоси. Военни източници заявиха, че атаката е бил отблъсната. Групировката обяви, че е успяла да навлезе в периметъра на строго охраняваната база.", "date": "2019.09.30", "title": "Двойна атака срещу военни на ЕС и САЩ в Сомалия"}
{"url": "https://faktor.bg/bg/articles/zhan-klod-yunker-e-otmenil-dneshnoto-si-patuvane-do-frantsiya", "text": "Председателят на Европейската комисия Жан-Клод Юнкер е отменил днешното си пътуване до Франция по здравословни причини, съобщи говорител на институцията. Юнкер трябваше днес да участва в поклонението в Париж пред тленните останки на президента (1995-2007 г.) Жак Ширак, както и в откриването на есенната сесия на Парламентарната асамблея на Съвета на Европа в Страсбург. Говорителят уточни, че Юнкер не страда от усложнения от претърпяната по-рано тази година операция, нито е отменил пътуването си заради дългата церемония във френската столица. По думите на говорителя ЕК е с френския народ в днешния ден на скръб. Говорителят отбеляза, че знамената пред комисията днес са спуснати наполовина в знак на траур заради кончината на Ширак. През август Юнкер прекъсна почивката си в Австрия по здравословни причини. Той се върна тогава в Люксембург за спешна операция на жлъчката. Говорителят днес заяви, че се очаква утре Юнкер отново да бъде на работа. /НЖ/", "date": "2019.09.30", "title": "Жан-Клод Юнкер е отменил днешното си пътуване до Франция"}
{"url": "https://faktor.bg/bg/articles/novini-svyat-avarii-i-spreni-vlakove-v-chasti-ot-germaniya-i-chehiya", "text": "Железопътният трафик в части от Северна Германия бе прекъснат заради буря, придружена със силни ветрове, предаде Асошиейтед прес. Железопътният оператор \"Дойче бан\" съобщи тази сутрин в Туитър, че дългите железопътни линии от Хамбург за Берлин, Хановер и Бремен са затворени, както и линии, свързващи Хановер с Берлин, Бремен и Гьотинген. Не се уточнява колко ще продължи спирането на железопътните превози. Дърво падна върху кабели на далекопровод край Нинбург, между Хановер и Бремен. Силни ветрове се очакват днес следобед в Северна и Източна Германия, съобщава АП. Бурни ветрове оставиха днес без електричество около 22 000 домакинства в Чехия, съобщи говорител на \"Чешки енергийни предприятия\". \"Над 20 000 домакинства са без електричество заради нарушения в електроподаването, причинени от бурен вятър\", съобщи тя. Извънредната ситуация обхваща централните райони около столицата Прага. В Централна Чехия без ток останаха 15 000 домакинства, а в Западна Чехия - около осем хиляди. Издадено е предупреждение за опасност от буря. То може да бъде отменено не по-рано от 20 ч. тази вечер. Поривите на вятъра в планинските райони на Чехия достигат силата на ураган. В Прага и околните райони вятърът достига скорост от 68 до 81 километра в час.", "date": "2019.09.30", "title": "Аварии и спрени влакове в части от Германия и Чехия"}
{"url": "https://faktor.bg/bg/articles/politico-1", "text": "Позовавайки се на официални писма, редакцията на Politico съобщава, че причината да бъде отхвърлена кандидатурата на Ласло Трочани за нов комисар на Европейския съюз в ресора „Съседство и разширяване“, е загриженост заради „връзки с Русия“.  В Брюксел са разтревожени от „връзките му с Русия, особено предвид ролята му на министър на правосъдието в екстрадирането на заподозрени руснаци, за които впоследствие се твърди, че са освободени, въпреки предварителното искане на САЩ за екстрадиция“, пише \"Фокус\". По време на мандата си като министър на правосъдието Трочани е одобрил екстрадицията в Русия на заподозрени в търговия с оръжие Владимир Любишин-старши и Владимир Любишин-младши, въпреки искането на САЩ за екстрадиция и съвместна работа по този случай. Заподозрените са освободени по-късно от руските власти. Комисията на Европейския парламент, която разглежда кандидатурите за новия състав на ЕК, също изрази загриженост в писмо си за „участието на Трочани като министър на правосъдието в договора за атомната електроцентрала „Пакс II“, въпреки наличието на клауза за конфликт на интереси“. Русия е предоставила на Унгария финансиране за разширяване на атомните централи, като руският гигант „Росатом“ е основен изпълнител на проекта.", "date": "2019.09.30", "title": "Politico: Кандидатурата на унгарския кандидат за еврокомисар е отхвърлена поради  загриженост заради връзки с Русия"}
{"url": "https://faktor.bg/bg/articles/bzns-v-sandasnki-otkri-predizbornata-si-kampaniya-s-moleben-sreshtu-statukvoto-i-vertikalnite-shemi-v-obshtinata", "text": "ПП БЗНС откри кампанията си за местни избори в Сандански на 27-и октомври с молебен в едно от най-знаковите места в града – манастира „Св. св. Козма и Дамян“. На събитието присъстваха кандидатът за кмет на партията Атанас Василев, водачът на листата за общински съветници Христо Ристосков, племенникът на Баба Ванга – Димитър Гайгуров, футболната легенда на Сандански Христо Златинов, Страхил Топалски, най-известната сръбска астроложка Ана Ракич Джурич и съпругът ѝ психологът Любомир Джурич.  „Ще се борим директно срещу корупцията и вертикалната схема за източване на общината от големите партии и най-вече срещу сегашния кмет Кирил Котев от ГЕРБ. В момента има една оформяща се скрита коалиция, която уж прави избори поотделно, но партиите в нея правят предварителни договорености. Изненадата на този вот съм аз, различният и неочакван от познатите играчи, които определят статуквото. Четирите досегашни играчи за местния вот в Сандански ползват методи, които са съществени за тях и са познати от гласоподавателите. Говорим за купуване и подреждане на гласове“, заяви пред Faktor.bg Атанас Василев.", "date": "2019.09.30", "title": "БЗНС откри предизборната си кампания в Сандански с молебен срещу статуквото и вертикалните схеми"}
{"url": "https://faktor.bg/bg/articles/zoran-zaev-1-2", "text": "Възможно е много бързо да бъде намерено решение на спорните въпроси с България. Това заяви македонският премиер Зоран Заев, предаде БГНЕС. „Ние подписахме Договор, с който приехме, че имаме обща история. Разбира се, че част от нея е различна за двете държави. В този дух аз вярвам, че комисиите ще намерят решение”, каза Заев. Тази сутрин българският президент Румен Радев свика извънредна среща по въпросите около очакваната покана за членство на Северна Македония в ЕС. На нея присъстваха премиерът Бойко Борисов, външният министър Екатерина Захариева, вицепремиерът Красимир Каракачанов, шефовете на парламентарните групи с изключение на ДПС. След разговорите стана ясно, че България ще подкрепи влизането на Северна Македония в ЕС, но под условие. „Въпреки огромните усилия, положени от българската страна, съвместната комисия по историческите образователни въпроси не постигна особени резултати, а напоследък са обезпокоителни”, каза президентът Румен Радев. „Никога не сме казвали, че безусловно подкрепяме членството на Северна Македония в ЕС. Позицията ни е ясна - важно е да бъдат приети в ЕС, но да разберат, че това зависи от тях и не може да стане за наша сметка, прекроявайки историята”, заяви премиерът Борисов. Зоран Заев отговори, че не е достатъчно само Скопие да направи отстъпки.  „Комисията е експертна и тя е създадена, за да дефинира нещата. Нашите призиви са да бъдат направени смели крачки, основани на фактите и истината. Призоваваме да се намери решение и не е достатъчно само нашата страна да има воля, подобно нещо е необходимо и от България”, заяви Заев. Македонският премиер е убеден, че и тази исторически момент ще бъде преодолян. „До момента са решени четири исторически периоди за 6-7 значителни фигури, които честваме заедно от тези периоди”, каза македонският премиер. „С Договора доказахме политически, че искаме сътрудничество с България продължаваме в тази насока. Вярвам, че и тази част от историята, за която говорим ще бъде преодоляна. Целта е да укрепим приятелството и добросъседството. Очакваме да бъде намерено решение. България е сред нашите най-големи поддръжници за ЕС“, каза Зоран Заев. „Вярвам, че тя ще докаже това и при получаването на дата след 15 г. кандидатстване. Няма нужда от загриженост. Приемаме тревогата и препоръките от България. Вече работим с комисиите, ще имаме заседания и ще искаме и двете държави да бъдат щастливи и удовлетворени при постигането на решение“, каза още Заев", "date": "2019.09.30", "title": "Зоран Заев: Приемаме тревогата и препоръките от България"}
{"url": "https://faktor.bg/bg/articles/hristo-matanov", "text": "Шефът на македонската комисия минава дори за умерен българофил. Северна Македония няма друг изход, те са жестоко критикувани в страната. Ние трябва да изчистим не само казуса с Гоце Делчев, но и 100 години изгубено време. Там са живели във време, където е имало сериозна пропаганда\", каза историкът Христо Матанов в студиото на \"България он Еър\". Според него общественото мнение в Северна Македония не е настроено пробългарски. Вероятно има българофили, но те не се изявяват там, твърди той. \"България живее с илюзията, че Заев е пробългарски настроен. Естествено, че е по-различен от Груевски, но България не си изигра картите както Гърция. Ние тръгваме с едно лошо наследство. Македонците няма да направят компромис с личността на Гоце Делчев. Те очакват ние да ги подкрепим, независимо от всичко\", каза още историкът. Матанов коментира, че нещата са много деликатни в тази ситуация. \"Ако ние гласуваме \"против\", това значи Северна Македония да се ориентира към Сърбия, Русия и Китай. Дано не съм прав, но не вярвам, че ще гласуваме негативно за членството на Скопие. Елитът в Македония е жестоко индуктиран и не може да отстъпи от позициите си. На 4-5 поколения хора в Северна Македония е блъскано в главите, че българите са татари\", твърди Христо Матанов.", "date": "2019.09.30", "title": "Христо Матанов: Ако не подкрепим Македония, Скопие  ще завие към Русия, Сърбия и Китай"}
{"url": "https://faktor.bg/bg/articles/iran-unishtozhenieto-na-izrael-e-postizhima-tsel", "text": "Командир от Корпуса на Иранската революционни гварадия заяви в понеделник, че унищожението на Израел е „постижима цел“, предава  . „Този зловещ режим трябва да бъде заличен от картата и това вече не е... мечта, а постижима цел“, заяви генерал-майор Хюсеин Салами, цитиран от новинарската агенция на КСИР Sepah.", "date": "2019.09.30", "title": "Иран: Унищожението на Израел е „постижима цел“,"}
