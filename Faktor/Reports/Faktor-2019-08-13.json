{"url": "https://www.faktor.bg/bg/articles/novini/balgariya/balgariya-e-na-vtoro-myasto-v-nato-po-razhodi-ot-bvp-za-otbrana", "text": "България е на второ място в НАТО по разходи от Брутния вътрешен продукт, отделяни за отбрана. Това става, след като правителството преведе 1 млрд. и 200 млн. долара по сметките на САЩ за осемте нови изтребителя F-16. Така от 29 съюзници България е веднага след първенеца - Съединените щати. Такива пари за отбрана страната ни не е отделяла от 16 години. 3 милиарда и 515 милиона лева ще бъде бюджетът на Министерството на отбраната за 2019 г. 1,4 млрд. плюс 2,2 млрд. лв. за изтребителите. Това ни нарежда на второ място в НАТО след първенеца САЩ по разходи за отбрана като процент от БВП. \"През 2014 г. в Уелс НАТО реши, че ни трябва по-честно разпределение на тежестите и увеличение на разходите за отбрана. Добрата новина е, че след години на съкращаване на военните бюджети, всички съюзници постепенно увеличават парите за отбрана. Все повече страни-членки постигат целта от 2% от БВП, отделяни за военни разходи, а повечето страни имат планове за достигане на 2-та % през 2024 г.\", заяви Йенс Столтенберг, генерален секретар на НАТО. От всички 29 съюзници най-много пари за отбрана отделя САЩ - 3,42%, следва България - 2,6%, следват Гърция, Англия, Естония, Румъния, Полша, Латвия и други. \"Ние сме в златната среда, само шест страни в НАТО изпълняват изискването за 2% разходи от БВП. Страни като Германия имат 1,3% разход, но той се равнява на 37,6 милиарда евро\", коментира Симеон Николов от Центъра за стратегически изследвания. С 1,4 млрд. лв., които се очаква да бъдат дадени за 150 бронирани машини за пехотата, и 984 млн. лв. за два модулни патрулни кораба, разходите ни за отбрана в следващите години може и да останат на същото високо ниво.  \"Разходите за отбрана са важни, когато създават условия за дългосрочна програма за модернизация и превъоръжаване. Това е един чудесен старт. Но поддържането на това високо темпо е изключително необходимо. Нека не забравяме, че когато стартира реформата 2000 г., ние имахме 2,89% от БВП за отбрана. Вторият важен показател е колко процента от разходите за отбрана отиват за ново въоръжение. Тези 2,2 млрд. лв., които България вече преведе за новите изтребители F-16, представляват 60% от разходите ни за отбрана, което ни нарежда на първо място в НАТО по този показател\", заяви Велизар Шаламанов, бивш министър на отбраната.", "date": "2019.08.13", "title": "България е на второ място в НАТО по разходи от БВП за отбрана"}
{"url": "https://www.faktor.bg/bg/articles/novini/balgariya/uvolneniya-v-df-zemedelie-zaradi-samneniya-v-bezkoristno-izpalnenie-na-sluzhebnite-zadalzheniya", "text": "Изпълнителният директор на Държавен фонд \"Земеделие\" Васил Грудев, който беше назначен на поста преди близо месец, вече е уволнил четирима души, като най-високото ниво между тях е началник отдел, съобщи БНТ. Причините са \"съмнения в безкористно изпълнение на служебните задължения\".  Във фонда планират в бъдеще връзката бенефициент - експерт да става без посредници, като има електронно досие за нея. До момента от общия бюджет от 2,9 милиарда евро по Програмата за развитие на селските райони до 2020 г. са подписани договори за 60% от средствата, а са изплатени близо 35 на сто. Според Грудев няма да има загуба на средства по програмата.", "date": "2019.08.13", "title": "Уволнения в ДФ \"Земеделие\" заради съмнения в безкористно изпълнение на служебните задължения"}
{"url": "https://www.faktor.bg/bg/articles/britanski-sad-shte-razgleda-isk-za-predotvratyavane-na-brekzit-bez-sdelka", "text": "Британски съд насрочи заседание за следващия месец, на което да разгледа правен иск, подаден от опозиционни депутати с цел да не бъде позволено на министър-председателя Борис Джонсън да прекрати работата на парламента, за да осъществи Брекзит без сделка, предаде БТА, позозвавайки се на АП и Ройтерс. Над 70 депутати от опозиционни партии казват, че прекратяването на работата на парламента преди определената дата за излизане на Великобритания от Европейския съюз на 31 октомври би било \"незаконно и противоконституционно\". Те настояват върховният граждански съд в Шотландия да постанови, че Джонсън не може да иска от кралица Елизабет Втора да прекрати работата на парламента преди Брекзит на 31 октомври. Съдът реши да има заседание по същество на 6 септември. Британските съдилища не заседават през август. Джонсън казва, че Великобритания ще напусне ЕС на 31 октомври със или без сделка. Британският парламент отхвърля съществуващото споразумение, а ЕС отказва да води нови преговори, следователно Брекзит без сделка изглежда все по-вероятен вариант въпреки страховете, че това може да предизвика икономически хаос. Очаква се обаче парламентът да се опита да спре излизане на Великобритания от ЕС без сделка през есента. Повечето депутати дават да се разбере, че няма да позволят Брекзит без споразумение. Те проучват какви парламентарни процедури могат да бъдат използвани, за да се предотврати подобен изход. През юли беше одобрено предложение, което да направи по-трудно за Джонсън да наложи Брекзит без сделка. През юни председателят на Камарата на общините Джон Бъркоу заяви, че Джонсън няма да може да заобиколи парламента. Премиерът обаче отказва да изключи възможността за прекратяване на работата на Камарата на общините, а поддръжниците на Брекзит силно го насърчават да направи това, ако е необходимо, за да осъществи излизане на Великобритания от ЕС на 31 октомври. \"Ние искаме съдът да обяви, че министър-председателят не може да посъветва кралицата да прекрати работата на парламента и да му попречи да гласува по въпроса за Брекзит без сделка\", каза депутатът Иън Мъри, един от подателите на правния иск. \"Ако съдът се съгласи, тогава Борис Джонсън няма да може да прекрати работата на Камарата на общините за тази цел без позволението на парламента\", заяви той.", "date": "2019.08.13", "title": "Британски съд ще разгледа иск за предотвратяване на Брекзит без сделка"}
{"url": "https://www.faktor.bg/bg/articles/novini/svyat/61-zhertvi-na-svlachishte-v-mianmar", "text": "Броят на жертвите на свлачище в южната част на Мианмар достигна 61, а спасителните операции продължават, съобщиха днес от местната противопожарна служба, цитирана от БТА. Село Фю Гон, разположено в подножието на планина в околностите на град Понг, щата Мон, било връхлетяно от природното бедствие сутринта на 9 август, след като предишната нощ в района се излели проливни дъждове. Повече от 20 къщи били затрупани от калния поток. Най-малко 35 ранени са приети в близки болници. Армията и местни доброволци помагат в издирвателните операции на противопожарната служба на Мианмар. Доброволци съобщиха, че са локализирали няколко затрупани жертви, които се смятат за мъртви, но е трудно да бъдат извадени. 6 други места в околностите на Понг бяха връхлетени от свлачища от 9 август, а местните жители остават в повишена готовност за бъдещи бедствия.", "date": "2019.08.13", "title": "61 жертви на свлачище в Мианмар"}
{"url": "https://www.faktor.bg/bg/articles/madrid-nyama-da-dade-ubezhishte-na-31-spaseni-nepalnoletni-afrikanski-migranti", "text": "Испания обяви за недопустимо искането за убежище за 31 спасени в Средиземно море непълнолетни мигранти, представено от испанската неправителствена организация \"Проактива\", която ги спаси, като изтъкна, че то е юридически невалидно, предаде Франс прес. Капитанът на кораба на НПО \"Проактива Оупън армс\" Марк Реиг внесе в понеделник искане за убежище в посолството на Испания в Малта за 31 непълнолетни африкански мигранти. Испанският министър на развитието Хосе Луис Абалос обаче, който е трети в йерархията на Испанската социалистическа работническа партия, заяви по телевизия Телесинко, че капитанът на плавателния съд не разполага с юридически правомощия за това. Съгласно закона за правото на убежище, искането трябва да бъде внесено лично или чрез юридически акредитирани представители. Около 150 други мигранти, спасени в Централното Средиземноморие, в момента се намират на борда на хуманитарния кораб \"Оупън армс\" край италианския остров Лампедуза. Малта и Италия отказват достъп на кораба до свои пристанища. Деветима мигранти от \"Оупън армс\" обаче успяха в неделя да слязат на брега: осем от тях бяха откарани с хеликоптер към Малта и един към Лампедуза. Министър Абалос припомни, чу съгласно международните споразумения, спасени в морето мигранти трябва да бъдат откарани до най-близкото безопасно пристанище. В случая с \"Оупън армс\", \"това е отговорност на Италия\", посочи той.", "date": "2019.08.13", "title": "Мадрид няма да даде убежище на спасените непълнолетни африкански мигранти"}
{"url": "https://www.faktor.bg/bg/articles/novini/svyat/ekoaktivisti-se-varzaha-za-zhp-relsi-i-blokiraha-vlak-s-koli-na-volkswagen", "text": "Активисти, борещи се за опазване на околната среда, спряха влак, превозващ автомобили на Фолксваген (Volkswagen) в северния германски град Волфсбург, предаде ДПА. Целта им е била да забавят производството на автомобилостроителя.   Влакът не е бил част от държавната железопътна мрежа, а от снабдителната линия на завода, уточни говорител на полицията. Органите на реда присъствали на мястото на инцидента, но не са намерили причина да предприеме мерки срещу активистите в този момент. Според говорител на силите на реда в протеста са участвали около 30 души. Участник каза, че протестиращите са от различни групи за защита на околната среда и са искали да попречат на производствения цикъл на автомобилната компания. Няколко протестиращи се вързаха за железопътните релси по линията между завода на Фолксваген и гара Фалерслебен. Активистите протестират срещу автомобилната индустрия като цяло, тъй като според тях тя е допринесла за кризата с климатичните промени. Все още няма официално становище от страна на автомобилния производител.", "date": "2019.08.13", "title": "Екоактивисти се вързаха за жп релси и блокираха влак с коли на Volkswagen"}
{"url": "https://www.faktor.bg/bg/articles/izraelska-styuardesa-pochina-ot-morbili", "text": "Израелска стюардеса, която се разболя от морбили при полет от Ню Йорк до Израел, е починала, твърдят израелски медии. 43-годишната жена се почувствала зле по време на полета през април. Не е ясно къде се е заразила с болестта. Това е третата смърт от морбили в Израел от ноември насам. Морбили е една от най-инфекциозните болести в света, но случаите намаляват в световен мащаб, предава БиБиСи. Стюардесата, чието име не се споменава, е получила мозъчно увреждане от вируса и е била в кома, според съобщенията.", "date": "2019.08.13", "title": "Израелска стюардеса почина от морбили"}
{"url": "https://www.faktor.bg/bg/articles/novini/svyat/zapadat-prizova-kosovo-i-sarbiya-da-vazobnovyat-pregovorite", "text": "Западните сили призоваха Сърбия и Косово да възобновят „спешно“ блокираните преговори и предупредиха, че липсата на напредък за решаване на спора пречи на мечтите им за членство в Европейския съюз. Призивът беше направен в съвместно становище на правителствата на Съединените щати, Великобритания, Франция, Германия и Италия.  Петте западни сили заявяват готовност да се ангажират повече с преговорите, но само ако и двете страни дадат сигнал, че желаят компромис. Призивът и към Сърбия, и към Косово е да си подадат маслинова клонка за мир, пише в съобщението и се пояснява какви са конкретните мерки  - Косово да отмени 100-процентовите мита за внос на сръбски стоки, които бяха въведени през ноември, а Сърбия да спре кампанията си против признаването на независимостта на Косово.  След като преговорите между Белград и Прищина попаднаха ва задънена улица миналата година, Франция и Германия поеха сами инициатива да се опитат да възобновят диалога, като проведоха и среща на върха в Берлин през април. Напредък така и не беше постигнат, а планираната за юли нова среща на върха беше отменена.  Решаването на спора между Сърбия и Косово е условие за напредъка на двете държави в процеса на евроинтеграция.", "date": "2019.08.13", "title": "Западът призова Косово и Сърбия да възобновят преговорите"}
{"url": "https://www.faktor.bg/bg/articles/novini/balgariya/novi-sluchai-na-afrikanska-chuma-po-svinete", "text": "Българската агенция по безопасност на храните е констатирала 4 нови случаи на Африканска чума при диви свине.  Те са  в землището на село Бистренци, община Бяла, област Русе, на територията на община Девин, област Смолян, в землището на село  Желява, община Столична, и в землището на село Върбино, община Дулово, област Силистра .", "date": "2019.08.13", "title": "Нови случаи на Африканска чума по свинете"}
{"url": "https://www.faktor.bg/bg/articles/novini/svyat/gartsiya-poiska-pomosht-ot-agentsiyata-za-grazhdanska-zashtita-na-es-za-gaseneto-na-pozharite", "text": "Гърция поиска помощ от Агенцията за гражданска защита на Европейския съюз за гасенето на пожарите. Премиерът Кирякос Мицотакис се завърна по спешност в Атина. Съставен е кризисен щаб от ресорните министри и специалните държавни органи за борба с бедствията. Пореден напрегнат ден в Гърция с нови пожари. Огънят на остров Тасос, където почиват много българи, е загасен. За Самотраки пътува ферибот, за да превози чакащите туристи. Мащабен е пожарът на остров Евия, но засега  не застрашава туристически райони. Само за няколко часа пожарникарите локализираха огъня на остров Тасос.Пожарът започна от борова гора в близост до плаж. Властите временно забраниха достъпа до него, за да не пострадат туристи. Огнеборците и силите на Гражданска защита са все още на мястото, защото се страхуват, че силният вятър ще разпали отново загасени огнища. Туристите на Самотраки са информирани, че от тази вечер на острова пристига ферибот, който ще извърши трансфера с Александруполис и обратно, за да превози всички желаещи, които вече трети ден чакат на пристанището. В момента критично е положението на остров Евия, където горят няколко огнища. Въпреки силния вятър 15 хеликоптера и самолети гасят по въздух, 250 пожарникари и много доброволци се опитват да ограничат огъня. Евакуираха жителите на две села. Няма опасност за туристите. Огънят е далеч от хотели. Пристанищните власти информират туристите на остров Самотраки, че е осигурен ферибот по линията до Александруполис. Втори ден екстремни атмосферни условия не позволяват на пристанището на острова да акостират плавателни съдове. Вчера беше направен опит един ферибот със 700 пасажери да приближи остров Самотраки, но не успя да акостира и пътниците се върнаха в Александруполис. За днес е под въпрос дали условията ще позволят кораби да се движат по фериботната връзка. Туристите от неделя чакат на пристанището, за да отпътуват от острова. Общината ги настани в къмпинг и в свободни зали. Много от туристите спят в колите си. Засега няма потвърдена информация, че днес ще пуснат ферибот до остров Самотраки, защото морски бури възпрепятстват движението на плавателни съдове. 1500 туристи са блокирани в момента на гръцкия остров Самотраки, не е ясно колко от тях са българи, каза българският консул в Солун Владимир Писанчев. Гръцките власти осигуряват медицинско обслужване, храна и вода за хората, а от утре предстои пускането на специален ферибот, съобщи той:  \"В момента няма ферибот, който да пристига или да отплава от Самотраки\", допълни Писанчев. Най-рано ферибот ще има утре. Предвидено е там да пристигне плавателен съд за 600 души и 75 коли. Ако метеорологичните условия позволяват, ще бъде ангажиран и по-малък ферибот\". Писанчев увери, че няма пряка опасност за българските туристи, блокирани на острова.  През последната седмица бяха преустановени курсовете на големия ферибот “Азорес Експрес”, което доведе до редица проблеми с транспортирането на намиращите се на острова туристи. В момента на Самотраки има около 1500 туристи, предимно от Румъния, както и от България, Сърбия, Франция, Великобритания и Италия, съобщават от МВнР. Българските туристи, блокирани на гръцкия остров Самотраки, могат да получат безплатна храна веднъж дневно в няколко заведения в близост до пристанището Камариотиса, както и безплатна нощувка. Безплатна храна един път на ден се предоставя в следните заведения до пристанището: Таверна \"The Harbour\" \"Haran Bros\", таверна \"Synantisi\", таверна \"Sta Karvouna\" (Stergios Lazarou), пицария \"Phournélo\", ресторант \"Kumata\" (68002, Katsampas – Paleopolis Samothrace) Туристите ще могат да бъдат настанявани безплатно за една нощ в сградата на Гимназията на острова – Geniko Likio Samothrakis (Eparxiaki odos kamariotisas – Xoras). Безплатен престой за туристите на острова е осигурен и в къмпинга до пристанището в Камариотиса. Осигурени са още питейна вода, медицинско обслужване и стоки от първа необходимост. Хотелиерите правят значителни намаления на нощувките, а общинските власти предоставят безплатни стаи за настаняване, включително в училищата. Областната управа финансира раздаването на безплатна храна за нуждаещите се. Гръцкото министерство на корабоплаването е взело решение туристите да бъдат извозени от катамарана “Андрос Джет” (с капацитет 600 пасажери и 75 автомобила), който ще извършва от утре, 14 август, по три курса на ден. Възникналият по-рано пожар на острова е потушен и не застрашава живота на туристите. При нужда от съдействие българските граждани могат да се свържат с Генералното ни консулство в Солун на телефони: +30 2310 829 210; +30 2310 869 520.", "date": "2019.08.13", "title": "Гърция поиска помощ от Агенцията за гражданска защита на ЕС за гасенето на пожарите"}
{"url": "https://www.faktor.bg/bg/articles/ds-imame-agenti-v-osnovnite-srednite-i-visshite-uchilishta", "text": "Почти две години след 9 септември 1946 г. Държавна сигурност е разполагала с агенти в основните, средните и висшите учебни заведения в София. Това става ясно от доклад на Държавна сигурност до началника на отделение „А” на ДС (вътрешнополитическото разузнаване). Докладът, който   публикува онлайн, e от август 1946 г. е хвърля светлина върху дейността на репресивния апарат на БКП в образователната сфера. От него става ясно, че към онзи момент ДС е разполагала с близо 320 информатори в почти всички райони на столицата. Тяхната задача е била да организира мрежа и да събира информация в предприятията, учрежденията и кварталите. Създаването на агентурната е започнало от „най-добрите антифашисти” и е продължило във „вражеските среди” за следене на всички фашистки и реакционни елементи в столицата. Клишето „фашист” е удобно използвано от комунистическия режим за лепене на етикети на всички негови противници в обществото. ДС е създала списък с 800 „злостни врагове на Отечествения фронт”. В документа се посочва, че в 23 училища ДС е разполагала с информационен апарат сред учениците. „Във всяко училище има гимназиален отговорник, който има отговорници за всички класове, а отговорниците по класове имат отговорници за всяка паралелка и в паралелките се разпростира широка мрежа от информатори”, докладва ДС. И тук е изготвен списък с „ученици-фашисти”, които „не трябва да се допуснат във висшите учебни заведения”. ДС изтъква, че във всеки факултет има отговорници, а в „курсовете се създава гъста мрежа от информатори”.", "date": "2019.08.13", "title": "ДС: Имаме агенти в основните, средните и висшите училища"}
{"url": "https://www.faktor.bg/bg/articles/blokiranite-na-ostrov-samotraki-shte-badat-izvozvani-ot-utre", "text": "Няма пряка опасност за българските туристи, блокирани на остров Самотраки. Генералното ни консулство в Солун е в постоянен контакт с гръцките власти, следи ситуацията и е готово да окаже съдействие при необходимост, увериха от Министерството на външните работи. От утре ще започне извозването на блокираните на острова туристи. Гръцкото министерство на корабоплаването е взело решение туристите да бъдат извозени от катамарана \"Андрос Джет\". Той е с капацитет за 600 пътници и 75 автомобила. Морският съд ще започне извозване от утре, 14 август, по три курса на ден. В момента на Самотраки има около 1500 туристи, предимно от Румъния, както и от България, Сърбия, Франция, Великобритания и Италия. От външното ни министерство уверяват, че е осигурена храна, питейна вода, медицинско обслужване и стоки от първа необходимост. Хотелиерите правят значителни намаления на нощувките, а общинските власти предоставят безплатни стаи за настаняване, включително в училищата. Областната управа финансира раздаването на безплатна храна за нуждаещите се.", "date": "2019.08.13", "title": "Добра новина: Блокираните на остров Самотраки ще бъдат извозвани от утре"}
{"url": "https://www.faktor.bg/bg/articles/emil-harsev-zakonovite-promeni-za-sigurnost-nyama-da-varnat-parite-na-kreditorite", "text": "„От 10 години има бюрократични изисквания, които са полицейщина. Има законодателна инициатива, която е водена от органите по сигурността. Хипотезата е, че зад сметките в банките се крият други хора и няма нищо общо с изтичането на лични данни. Законовите промени са от месец март“. Това заяви пред БТВ Емил Хърсев по повод законовите промени а сигурност, според които клиентите на банки трябва да ходят поне веднъж годишно в банките.  „Няма нито една банка, която да не покрива нормативните изисквания у нас. Има хипотези, които са кредитирани корпоративно. В банковата система този, който е кредитирал друго лице, дори и по погрешка, няма как да си събере след това парите. Ако кредиторът е допуснал грешката, трябва да забрави за парите си“, каза още Хърсев.", "date": "2019.08.13", "title": "Емил Хърсев: Законовите промени за сигурност няма да върнат парите на кредиторите"}
{"url": "https://www.faktor.bg/bg/articles/obviniha-i-plasido-domingo-za-seksualen-tormoz", "text": "Един от най-големите оперни певци на всички времена, 78-годишният Пласидо Доминго, носителят на многобройни награди \"Грами\", стана поредната жертва на феминистките, които търсят лесни пари чрез движението на златотърсачките Me Too. Десетилетия наред Пласидо Доминго - един от най-известните и влиятелни мъже в света на операта, се е опитвал да оказва сексуален натиск върху жени, примамвайки ги с предложения за работа, като понякога ги е наказвал професионално, когато са отхвърляли опитите му за сближаване, предаде БТА, цитирайки Асошиейтед прес, която се позовава на обвинителките. Цели осем певици и една танцьорка са разкрили за агенцията, че са били обект на сексуален тормоз от страна на отдавна женения тенор, роден в Испания, в продължение на три десетилетия от края на 80-те години на миналия век. По думите им, Доминго се е опитвал да ги ангажира в сексуални отношения на различни места. Сред тях са оперни компании, в които е заемал ръководни постове. \"В един бизнес обяд няма нищо странно. Когато обаче някой се опитва да ти държи ръката по време на бизнес обяд, или да поставя ръката си върху коляното ти, това вече е странно. Той винаги гледа да ви докосне по някакъв начин и обезателно раздава целувки\", казва една от певиците, чието име не се цитира. Освен деветте обвинителки, половин дузина други жени са споделили за Асошиейтед прес, че непристойните опити за сближаване от страна на Пласидо Доминго са ги накарали да се чувстват неудобно. От агенцията са разговаряли и с десетки други представители на оперния свят - певци, танцьори, оркестранти, сценичен персонал, вокални педагози и администратори, които са споделили, че са били свидетели на непристойното поведение на легендарния оперен певец, който безнаказано е преследвал млади жени. Доминго не е отговорил на подробните въпроси на Асошиейтед прес относно конкретни инциденти, но е направил изявление, в което се казва: \"Твърденията на тези неназовани лица, датиращи от тридесет години, са дълбоко смущаващи, и така представени, неточни\". \"Все пак е болезнено да чуя, че вероятно съм разстроил някого или съм ги накарал да се чувстват неудобно, независимо колко отдавна е било това и въпреки най-добрите ми намерения. Вярвах, че всичките ми отношения и връзки са били приемани добре и са били по взаимно съгласие. Хората, които ме познават или които са работили с мен знаят, че не съм човек, който умишлено би навредил, обидил или смутил някого\", допълва оперната легенда. Припомняме, че един от най-пострадалите артисти, Кевин Спейси, който попадна в сценариите на свои \"почитателки\", в крайна сметка беше оправдан от съда, въпреки че кариерата му бе съсипана.", "date": "2019.08.13", "title": "Златотърсачките вкараха в схемата на \"MeToo\" и Пласидо Доминго"}
{"url": "https://www.faktor.bg/bg/articles/sport/nikolay-iliev-s-tova-rakovodstvo-na-levski-nyama-nikakva-perspektiva", "text": "Легендата на Левски - Николай Илиев, се изказа негативно по адрес на ръководството на клуба. Според него Павел Колев и компания не могат да създадат нужната положителна перспектива за столичния гранд. \"Гледах един мач на Левски и реших повече да не го правя на този етап. Не мога да коментирам конкретно срещите с Берое и реванша с АЕК Ларнака по тази причина. С това ръководство не вижда перспективи през Левски. Единствено Петър Хубчев, който за мен е професионалист, дава сърце и душа за клуба. Другото, както и да го погледнем, като организация и промени, които направиха, човек се хваща за главата и си казва - \"Това не е вярно. Не може да бъде Левски. В клуба няма левскари, няма как да се предаде този дух на футболистите, когато излизат на терена\".  \"Жалко е, че хора като мен спряха да гледат мачовете, защото няма какво да се види. Трябва да се даде време на Хубчев. Ясно е, че сам няма да успее. Убеден съм, че футболистите, които идват на \"Герена\", голяма степен не са избрани от него. Може би в момента най-важното за Левски е финансовата стабилност, но с тези хора на отговорни постове не виждам перспектива\", казва Николай Илиев пред \"Тема Спорт\".", "date": "2019.08.13", "title": "Николай Илиев: С това ръководство на Левски няма никаква перспектива за отбора"}
{"url": "https://www.faktor.bg/bg/articles/otkazaha-frenski-vizi-na-dvama-ot-lokomotiv-pd", "text": "Френското посолство в България отказа входни визи на двама футболисти на Локомотив (Пловдив). Новината съобщи БТА, като цитира източници от клуба.  Това са нигериецът Стивън Езе и таджикът Парвиз Умарбаев. Те са в групата на пловдивския клуб, който заминава, за да гостува на Страсбург в турнира за Лига Европа.  Странното в случая е това, че двамата играчи са пребивавали в страни по света, в това число и във Франция, без да имат проблеми. Сега обаче не им се издават документи, за да влязат в страната от съображение за сигурност.  Собственикът на Локомотив (Пловдив) Христо Крушарски ще посети в 16:00 часа френското посолство, за да се опита да реши проблема.", "date": "2019.08.13", "title": "Отказаха френски визи на двама от Локомотив (Пд) от \"съображения за сигурност\""}
{"url": "https://www.faktor.bg/bg/articles/balgarin-zakasal-na-tazi-nosht-vtora-poredna-prekarahme-v-kolata-nikakav-feribot-ne-idva-a-ima-nad-500-koli-koito-chakat-ima-i-mayki-s-detsa-koito-sashto-chakat-da-badat-izvozeni-uzhas-e-nikoy-nishto-ne-ti-kazva-i-nikoy-za-nishto-ne-ti-sadeystva-tova", "text": "Тази нощ, втора поредна, прекарахме в колата. Никакъв ферибот не идва, а има над 500 коли, които чакат. Има и майки с деца, които също чакат да бъдат извозени. Ужас е, никой нищо не ти казва и никой за нищо не ти съдейства. Това заяви по телефона в ефира на Нова телевизия един от българите, които са блокирани на гръцкия остров  ,,Оправдават се само с времето, обаче преди два дни нямаше никакъв вятър и пак не дойде фериботът. Положението като цяло е доста зле'', сподели още сънародникът ни. ,,Оправдават се само с времето, обаче преди два дни нямаше никакъв вятър и пак не дойде фериботът. Положението като цяло е доста зле'', сподели още сънародникът ни.", "date": "2019.08.13", "title": "Българин, закъсал на Самотраки: Никакъв ферибот не идва, а има над 500 коли"}
{"url": "https://www.faktor.bg/bg/articles/ikonomika/zaradi-achs-okolo-30-ot-industrialnoto-svinevadstvo-v-balgariya-veche-e-unishtozheno", "text": "\"Около 30% от индустриалното свиневъдство в България вече е унищожено с навлизането на АЧС. Опасността от заличаването за дълъг период от време на цял отрасъл от родното животновъдство все още не е преодоляна и мерките, предприети от държавните институции, трябва да се спазват\", предупреди по време на заседание на  епизоотичната комисия в област Добрич д-р Румен Караманов, управител на най-големия свинекомплекс в България – този в село Козлодуйци, където в момента се отглеждат близо 90 000 животни.  В област Добрич със заповед на областния управител беше обявено бедствено положение, въпреки че и до този момент няма открито огнище на африканска чума по домашните прасета. Мерките бяха взети превантивно, тъй като в областта има 8 индустриални ферми за прасета и се отглеждат над 120 000 животни.  \"Проблемът с АЧС е много сериозен и обрича свиневъдството на фалит, ако не се спазят мерките, които държавата вече е предприела. Заедно със свиневъдството пред фалит ще бъдат и други отрасли – месопреработвателните фирми, зърнопроизводителите, производителите на лекарства и затова да се говори, че някой се опитва да облагодетелства едни, а да страдат умишлено други, е повече от неправилно\", коментира и д-р Румен Караманов. Според Караманов умишлено се всява напрежение по темата с АЧС, някои хора дори си позволяват да се заиграват с проблема, без да осъзнават неговата потенциална опасност. Ако държавата не се справи с мерките, които е предприела, ще спрат и парите за подпомагане от Европа.  Д-р Караманов изрази възмущението си и от факта, че хора, изкарващи пари чрез нерегламентирана търговия с месо и животни, които работят изцяло в сивия сектор и не внасят нито лев данъци, имат очите да защитават незаконния си бизнес и да не се подчиняват на наредбите и законите.", "date": "2019.08.13", "title": "Заради АЧС: Около 30% от индустриалното свиневъдство в България вече е унищожено"}
{"url": "https://www.faktor.bg/bg/articles/vss-publikuva-kontseptsiyata-na-ivan-geshev-za-upravlenie-na-prokuraturata", "text": "Висшият съдебен съвет публикува внесената от кандидата за главен прокурор Иван Гешев Концепция за стратегическо управление на прокуратурата на Република България. Тя ще бъде обсъдена от ВСС на 24 октомври. Същият ден Съветът ще гласува и следващият главен прокурор. Можете да се запознаете с пълния текст на управленската концепция на кандидата за главен прокурор Иван Гешев в приложението.", "date": "2019.08.13", "title": "ВСС публикува концепцията на Иван Гешев за управление на прокуратурата"}
{"url": "https://www.faktor.bg/bg/articles/udalzhiha-s-oshte-dva-mesetsa-razsledvaneto-sreshtu-lyutvi-mvstan", "text": "Удължиха с още 2 месеца срока на разследване на катастрофата с лидера на партия ДОСТ Лютви Местан, при която загина 6-месечно бебе, съобщиха от окръжната прокуратура в Кърджали. Причината е, че вещите лица все още не са изготвили назначената по делото съдебна автотехническа експертиза. Все още единственият обвиняем по случая е Лютви Местан. Това е второто удължаване на срока за приключване на разследването, което трябваше да бъде завършено на 14 юни. Катастрофата с политикa стана на кръстовище край момчилградското село Загорско на 14 април тази година. При опит на Лютви Местан с \"Фолксфаген Фаетон\" да се включи в главния международен път за Гърция последва сблъсък с \"БМВ\", движещо се от Кърджали по посока ГКПП \"Маказа\". При катастрофата загина 6-месечно момиченце, возещо се със семейството в \"БМВ\"-то. Няколко часа след инцидента Лютви Местан беше задържан от полицията и му беше повдигнато обвинение за причиняване на смърт при непредпазливост.", "date": "2019.08.13", "title": "Удължиха с още два месеца разследването срещу Лютви Местан"}
{"url": "https://www.faktor.bg/bg/articles/besen-dzhip-pomlya-4-koli-v-berkovitsa", "text": "28-годишен мъж от Берковица се развилнял миналата нощ и предизвикал верижна катастрофа с четири паркирани автомобила. Произшествието станало около 23.35 часа в Берковица. Младежът, който седял зад волана на фирмен „Мерцедес C 400 ” с варненска регистрация се прибирал у дома си. Препуснал с мръсна газ и изгубил контрол над возилото. Заради несъобразената скорост на прав участък с наклон при изкачване, на сух асфалт и изкуствено осветление, не успял да намали скоростта, преминал в лентата за насрещно движение, блъснал се в бордюра, поднесъл и отново се върнал в лентата си, по посоката на движение, не успял да спре и блъснал косо паркиралия вдясно по посоката си на движение на ул.“Тузлата“ „Пежо 407″. „Пежо-то” се изместило и блъснало челно паркирания „Сеат Толедо“ , който пък от силата на удара блъснал паркирания пред него „Субару Форестър“. Няма пострадали при катастрофата. Пробите за алкохол и наркотици на 28-годишния шофьор, помлел 4 автомобила, са отрицателни, уточняват от полицията. Развилнелият се джигит остава в ареста на РУ Берковица за 24 часа. По случая се води разследване.", "date": "2019.08.13", "title": "28-годишен джигит помля с \"мръсна газ\" паркирани коли в Берковица"}
{"url": "https://www.faktor.bg/bg/articles/vremenno-preustanovyavat-preminavaneto-prez-gkpp-kapitan-petko-voyvoda", "text": "Временно ще бъде преустановено преминаването през ГКПП \"Капитан Петко войвода\". Това съобщиха от пресцентъра на ГД \"Гранична полиция\". От 23.00 часа на 13 август до 00.30 часа на 14 август 2019 г. ще се извърши монтаж на камери на ТОЛ системата на главния път, водещ към ГКПП - \"Капитан Петко войвода\". През този период преминаването на автомобили през пункта в двете посоки ще бъде преустановено. Уведомени са гръцките гранични власти.", "date": "2019.08.13", "title": "Временно преустановяват преминаването през ГКПП \"Капитан Петко войвода\""}
{"url": "https://www.faktor.bg/bg/articles/trideset-i-petima-balgari-izostaveni-na-letishte-frankfurt", "text": "Тридесет и петима българи се намират на летище Франкфурт, след като не успяха да излетят с редовен полет на Wizz Air в 15.10 часа, съобщава dariknews.bg. Те твърдят, че за забавянето, предшествало ситуацията, вина имат и авиокомпанията, и летищните власти, а от Wizz Air засега отказват да им осигурят нови билети за бъдещ полет до Родината. Българите се опасяват, че ще се наложи да пренощуват във Франкфурт, а някои от тях нямат пари за тези допълнителни разходи. Сред групата има малки деца и болни, които не се чувстват добре.", "date": "2019.08.13", "title": "Тридесет и петима българи изоставени на летище Франкфурт"}
{"url": "https://www.faktor.bg/bg/articles/novini/balgariya/bezdomno-kuche-nahapa-6-godishno-dete-v-dupnitsa", "text": "6-годишно дете беше нахапано от бездомно куче в Дупница, научи NOVA. Инцидентът станал в двора на социалните жилища в града.   Пострадалото дете е нахапано по задните части. Медицински екип го транспортира към Института за спешна помощ \"Пирогов\" в София.  Кучето нападнало момченцето, докато то играело със свое 3-годишно приятелче. Бащата на по-малкото дете също бил ухапан по крака от уличното животно, докато се опитвал да спаси раненото момче. Животното е било чипирано. Предстои да бъде прибрано в специална клетка.", "date": "2019.08.13", "title": "Бездомно куче нахапа 6-годишно дете в Дупница"}
{"url": "https://www.faktor.bg/bg/articles/novini/svyat/kremal-vyarvayte-na-ruskite-institutsii-za-vzriva-na-raketata-a-ne-tramp", "text": "Говорителят на Кремъл Дмитрий Песков отказа да коментира експлозията в Архангелска област и призова журналистите да се позовават на съобщенията на руските компетентни органи, а не на президента на САЩ Доналд Тръмп, съобщава БТА.  По-рано Тръмп обяви в Twitter, че САЩ са получили много ценна информация от експлозията на ракетен двигател в Русия и че разполагат с подобни ракети, макар и \"по-напреднали технологии\". \"Експлозията на руската \"Skyfall\" - названието по класификацията на НАТО на крилатата ракета \"Буревестник\" с неограничен обхват и малогабаритна свърхмощна ядрена установка, накара хората да се тревожат за качеството на въздуха в района на обекта и далеч отвъд пределите му. Лошо!\", коментира в социалната мрежа американският президент.  Инцидентът стана на 8 август на военен полигон край Северодвинск, в североизточната руска Архангелска област. Два дни по-късно руската държавна агенция \"Росатом\" обяви, че петима нейни служители са загинали и трима са били ранени след възникнал пожар и последвал взрив по време на ракетни изпитания на морска платформа, а радиацията в Северодвинск - от 4 до 16 пъти над нормата след ядрената експлозия Песков подчерта, че безопасността на жителите на Архангелската област е гарантирана изцяло. Кремъл е уверен в уникалността и превъзходството на руските ракетни системи над чуждестранните, въпреки че в САЩ разработват подобно оръжие, допълни той.", "date": "2019.08.13", "title": "Кремъл: Вярвайте на руските институции за взрива на ракетата, не на Тръмп"}
{"url": "https://www.faktor.bg/bg/articles/novini/svyat/pozhar-izbuhna-i-na-ostrov-tasos", "text": "Пожар избухна във вторник и на остров Тасос, съобщи Нова телевизия.  За борба с огнената стихия са изпратени 56 пожарникари и 25 пожарни коли. В операцията са се включили и два самолета и хеликоптер. Пламъците се разгорели в района на Парадисос, в югозападната част на острова. Засега той не е засегнал нито едно населено място.", "date": "2019.08.13", "title": "Пожар избухна и на остров Тасос"}
{"url": "https://www.faktor.bg/bg/articles/novini/svyat/povrediha-se-i-dvata-samoleta-s-koito-germanski-ministar-tryabvashe-da-patuva-do-nyu-york", "text": "Техниците от германските военновъздушни сили, обслужвали полета на външния министър Хайко Маас до Ню Йорк, отстраниха повреди на два правителствени самолета, открити в денонощие. Това съобщиха пресслужбата на местните ВВС, цитирани от БТА. Преди излитането от Берлин вчера се повредила вентилационна клапа на крилото на правителствения \"Еърбъс\" А321. Маас отпътува с друг самолет, като полетът му закъсня с половин час. А при дозареждане с гориво в Рейкявик се наложило да бъде поправена системата на резервния самолет. Тя била използвана за за тази цел и довела до ново закъснение. Припомняме, че повреда в самолета на Хайко Маас забави пристигането му и в София", "date": "2019.08.13", "title": "Повредиха се и двата самолета, с които германски министър трябваше да пътува до Ню Йорк"}
{"url": "https://www.faktor.bg/bg/articles/lekarite-pomagali-sled-vzriva-na-ruski-poligon-otivat-na-izsledvaniya-v-moskva", "text": "Служителите в медицинските заведения, оказвали помощ на пострадалите в извънредната ситуация на военни полигон в Ньонокса край Северодвинск на 8 август, са изпратени за изследвания във федерален медицински център. Това съобщи ТАСС, позовавайки се на говорител на администрацията на Архангелска област. Източникът уточнява, че това става по молба на самите медици. Няколко часа по-рано от центъра по хидрометеорология на Русия съобщиха, че в деня на експлозията, в която по официални данни са загинали петима служители на \"Росатом\", нивата на радиацията в намиращия се на 40 км Северодвинск за кратко се е повишила до 16 пъти над обичайния фон в района. \"Първата група медицински служители вече отпътува за изследване, всички разходи се поемат от правителството на Архангелска област, процедурата ще продължи 2-3 дни\", допълват от пресцентъра, цитирани от ТАСС. \"Северни новости\" (Северные новости) - информационна агенция от Архангелска област\", твърди, че помещенията, в които са били настанени пострадалите в областната клинична болница, са запечатани и федералните служби за сигурност са извикали всички, които са работили с пациентите, за да подпишат декларация за поверителност. В статията се казва още - но без да се посочват източници - че лекарите в тази болница не били предупредени да носят специални облекла и след операциите дрехите на хирурга \"пищели\" при проверка с апарат за засичане на радиация. Няма независимо потвърждение на данните от публикацията. Инцидентът продължава да е обвит в секретност не само за причинителя на взрива и радиоактивността. Никой не казва колко са ранените в инцидента, колко медицински екипа са им помагали и дали става дума само за лекарите, откарани на място с хеликоптери, или и за колегите им в болниците, където са доставени пострадали. В официалното съобщение от днес се говори само за \"комплекс от профилактични мероприятие в качеството на допълнителни мерки за контрол над резултатите от инцидента в района на Ньонокса\". Освен че не съобщава в кой точно \"федерален център\" ще се проведе прегледът, източникът на ТАСС казва, че не знае и броя на хората, \"защото това е по желание\". \"Информиран източник на ТАСС от медицинските структури в Архангелск съобщи, че лекарите са подписали документ за неразгласяване на информация, както и че те са изпратени в Москва. Изданието 29.ru съобщи днес, че днес ще бъде евакуирано цялото село Ньонокса, което е близо до полигона на военноморските сили. То се позовава на местни източници, според които на 14 август от 5 до 7 часа сутринта всички ще бъдат изведени извън селището заради \"планови работи в местната воинска част\", а не заради взрива от 8 август. \"Това редовно се случва при нас - веднъж месечно ни извозват по-далеч от селото\", казва един от жителите. Когато от изданието Фонтанка.ру в Санкт Петербург попитаха днес кметството вярно ли е, че военните ще евакуират селото със специален влак, по телефона кметът отвърнал, че не е упълномощен да говори по този въпрос. След инцидента за един месец (до 10 септември) военните затвориха за плаване крайбрежен район от Бяло море с обща площ от около 230 кв. километра.", "date": "2019.08.13", "title": "Лекарите, помагали след взрива на руски полигон, отиват на изследвания в Москва"}
{"url": "https://www.faktor.bg/bg/articles/novini/svyat/ukrayna-izgoni-ruski-diplomat-zaradi-shpionazh", "text": "Украинската служба за сигурност съобщи, цитирана от Радио \"Свобода\", че от страната е екстрадиран руски дипломат за шпионаж. В съобщението се казва, че става дума за \"разузнавач, който е работил под дипломатическо прикритие в генералното консулство на Русия в Лвов\". Той е получавал секретна информация от завербуван през 2014 година гражданин на Украйна - военен пенсионер. Той е обвинен в държавна измяна, руският гражданин е обявен за персона нон грата и вече е напуснал страната. Името и точната длъжност не се съобщават, а в Москва още не са коментирали съобщението.", "date": "2019.08.13", "title": "Украйна изгони руски дипломат заради шпионаж"}
{"url": "https://www.faktor.bg/bg/articles/lazhi-i-malchanie-okolo-lyubimiya-voenen-proekt-na-putin", "text": "*** Аварията на един полигон на руския военно-морски флот в Архангелска област напомни на руснаците за аварията в Чернобил. Според официални съобщения, експлозията е станала при изпитание на експериментален двигател с течно гориво. Чуждестранни експерти и руски коментатори се опасяват, че в действителност се е взривил опитен образец на руската ракета с ядрен двигател \"Буревестник\", която през 2018 г. бе представена лично от президента Владимир Путин. Какви изводи могат да се извлекат от случилото се? Главна отговорност за случилото се на полигона в Архангелска област носи президентът Владимир Путин. Той неведнъж даваше да се разбере, че разработването на нов вид руско оръжие се извършва под негов личен контрол. От 2018 година насам той вече на няколко пъти прояви личен интерес към проекта. Който познава специфичната съветска психология, лесно може да си представи каква е била ситуацията преди аварията: началството явно с всички средства е притискало командирите и инженерите колкото се може по-скоро да зарадват \"лидера на нацията\" с успешни резултати. Подобни примери има достатъчно. Някои ги знаят от мемоарната литература, а лично аз ги зная от разказите на баба ми, която навремето е участвала в разработката на някои видове ракети \"земя-въздух\" и много добре знаеше как изискванията за безопасност са били нарушавани под натиск „отгоре“. Вината на властите, които в противопоставянето са на Запада и подетата отново надпревара във въоръжаването са искали незабавни успехи, е неоспорима. И то, независимо от това какво точно се е взривило в Архангелска област - нов ракетен двигател с течно гориво, съдържащ и радиоактивни изотопи,  или ядрена ракета \"с практически неограничена далекобойност\" и \"непредсказуема траектория на полета\", както руското военно министерство гордо нарече ракетата \"Буревестник\" през 2018 г. Много ли са загиналите и пострадалите при тази авария? Това ние никога няма да узнаем със сигурност. Официалната версия е известна – говори се за петима загинали сътрудници на \"Росатом\". Те бяха посмъртно предложени за държавни награди и погребани с почести. Дори броят на ранените е известен само приблизително. Съпроводен ли е бил взривът с рязко покачване на радиацията в региона? Има ли радиоактивно заразяване на морето? Колко са руснаците, които са били радиоактивно облъчени? От официалните места се твърди се, че няма такова нещо. На подобни въпроси обаче руските власти изобщо не се готвят да отговарят изчерпателно. Не е изключено те дори да казват истината, но по такъв начин, че на практика никой не им вярва, защото тя е вкарана в крайно оскъдни съобщения за печата, които навеждат на мисълта, че нещо трябва да бъде прикрито. Междувременно жителите на Архангелска област си купуват йод, а московчанки разискват из социалните форуми въпроса дали се очаква радиоактивен дъжд. Този тип реакции на техническа авария силно напомня за катастрофата в Чернобилската АЕЦ през 1986 г., а тази година милиони руснаци и чужденци гледаха новия сериал за нея. Във филма отлично е предадена атмосферата на лъжи и чинопочитание, която допълнително увеличи размера на трагедията. Същата атмосфера и до ден-днешен продължава да се шири в Русия. Не е нужно обаче да се връщаме толкова назад в миналото, за да търсим примери. На 12 август се навършиха 19 години от трагичната гибел на атомната подводница \"Курск\", за която руските власти безогледно лъгаха в продължение на дни след експлозията. Същото се повтаря сега и с информациите за взрива на полигона в Архангелска област. Съобщенията на властта са крайно пестеливи. В изявленията на учени, както и в тези на местните власти, се прокрадват различни намеци за повишена радиация и за някакви взривили се \"ядрени батерии\". Впрочем и най-слабият елемент на критика, появил се някъде из сайтове или по телевизионните канали, незабавно бива заглушен. И хората си остават само със слуховете, които са един от друг по-истерични и по-неправдоподобни. Не знам как провалилите се изпитания ще се отразят на отбранителната способност на Русия. Мисля, че никой засега не знае и какви ще са последиците за здравето на хората, живеещи в зоната на аварията. Даже и да е тествано само течно гориво за двигател, напълно възможно е радиоактивни вещества да са изтекли в морската вода. Затова с право може да се каже, че случилото се е истински медиен \"Чернобил\". Това е диагноза за властта в Русия, която се отучи да казва на гражданите си истината – ситуацията е същата, както по времето на СССР преди да се разпадне. А гражданите, както и тогава, вече не вярват на лидерите си.  И това няма как да остане без последствия. (Заглавието е на Faktor.bg)", "date": "2019.08.13", "title": "Лъжи и мълчание около \"любимия военен проект на Путин\""}
{"url": "https://www.faktor.bg/bg/articles/novini/svyat/novi-pozhari-v-gartsiya-evakuirani-sa-dve-sela-i-manastir", "text": "Стотици пожарникари се борят с три горски пожара в Гърция, а в две села се извършва евакуация на населението, след като огънят обхвана борови гори в природен резерват на остров Евбея на север от Атина, предаде \"Асошиейтед прес\". Над 220 огнеборци се опитват да овладеят пожара на острова с помощта на шест самолета и шест хеликоптера, които разпръскват вода от въздуха. Още един хеликоптер беше изпортен, за да координира въздушната операция, тъй като достъпът по суша до боровата гора е труден.  В. \"Катимерини\" съобщи по-рано, че местен манастир е бил евакуиран заради пожара, а жителите на три села са предупредени да бъдат в готовност за евакуация.  Димът достигна и до столицата Атина, а службата за гражданска защита на Гърция предупреди възрастните хора, децата и жителите с хронични дихателни и сърдечно-съдови проблеми от засегнатите райони да стоят на закрито. Десетки други пожарникари, два самолета и един хеликоптер се опитват да потушат друг горски пожар на северния остров Тасос. Трети пожар е обхванал храсталаци и изсъхнала растителност близо до Тива, северозападно от Атина. Горските пожари са често срещано явление в Гърция по време на горещото и сухо лято. Миналата година над 100 души загинаха, когато бързо разрастващ се горски пожар пламна в крайморски район североизточно от Атина. Властите често предупреждават населението да се избягват дейности на открито, които биха могли да доведат до пожари, като горене на сухи треви, палене на лагерни огньове и барбекюта, заваряване и други. Паркове и горски зони биват затваряни за посетители в периодите, когато има висок риск от пожари.", "date": "2019.08.13", "title": "Нови пожари в Гърция, евакуирани са две села и манастир"}
{"url": "https://www.faktor.bg/bg/articles/putin-shte-poseti-frantsiya-na-19-avgust", "text": "Държавният глава на Руската федерация Владимир Путин ще посети Франция на 19 август, където ще проведе разговори с колегата си Еманюел Макрон, съобщава официалното печатно издание на правителството в Москва – „Российская газета“, като се позовава на информация от Кремъл. „Това ще бъде еднодневно посещение\", заяви говорителят на руския лидер Дмитрий Песков пред репортери. Според съобщения на френските медии, срещата ще се проведе на Лазурния бряг в замъка на Форт де Брегансон. Сред темите, които лидерите на двете страни ще обсъдят, Песков изброи двустранното сътрудничество, „което има много богато икономическо съдържание“, и международните проблеми. „Традиционно Путин и Макрон използват срещите си, за да обменят мнения и да сравнят часовниците си по международни въпроси. Разбира се, Украйна и перспективите за продължаване на работата в нормандския формат\" също ще фигурират в дневния ред, допълни говорителят на Кремъл.", "date": "2019.08.13", "title": "Путин ще посети Франция на 19 август"}
{"url": "https://www.faktor.bg/bg/articles/novini/svyat/obiskiraha-doma-na-bivshiya-vitsekantsler-na-avstriya-shtrahe-razsledvat-go-za-koruptsiya", "text": "Прокуратурата разследва подкуп за назначаването на крайно десен партиен служител на високопоставена длъжност в Casinos Austria Домът на бившия крайнодесен вицеканцлер на Австрия Хайнц-Кристиан Щрахе е бил обект на действията на службите във връзка с разследване за корупция, съобщи Нова телевизия. Операцията в къщата му е била проведена в понеделник като част от разследване за подкуп във връзка с назначаването на крайно десен партиен служител на високопоставена длъжност в Casinos Austria. Прокурорите проучват дали назначаването в компания е направено в замяна на обещанието за предоставяне на лицензи за хазарт на разработчика и управителя на казиното, заяви говорител на прокуратурата срещу корупцията. Свалиха австрийското правителство с вот на недоверие Щрахе се оттегли като вицеканцлер и лидер на крайнодясната Партия на свободата през май заради т. нар. афера \"Ибиса гейт\", която също така в крайна сметка свали Себастиан Курц и коалиционното му правителство. Операцията на службите не е свързана с този скандал, но може допълнително да се отрази на имиджа на Народната партия на Курц (OeVP) при изборите на на 29 септемвр", "date": "2019.08.13", "title": "Обискираха дома на бившия вицеканцлер на Австрия Щрахе, разследват го за корупция"}
{"url": "https://www.faktor.bg/bg/articles/kmetat-na-rakovski-sezira-borisov-za-pozhara-v-shishmantsi", "text": "Кметът на Раковски Павел Гуджеров сезира Бойко Борисов за пожара в Шишманци, съобщава Дарик. В писмо до премиера, министрите на околната среда Нено Димов и на вътрешните работи Младен Маринов и директора на РИОСВ-Пловдив Стефан Шилев той търси помощ по повод поредната огнена стихия на територията на депото за отпадъци в село Шишманци. „Категорично заявявам, че при предходни ситуации на пожар съм изчерпал всички възможности които ми дава постът на кмет на Община Раковски за превенция на следващи подобни случаи. Както е видно от последните събития резултат - НЯМА\", е позицията на Гуджеров.  Той настоява за осигуряване на противопожарна и денонощна охрана на депото, ревизия на мерките за безопасност и поставяне на стационарна станция за чистотата на въздуха в региона. Писмото до премиера ще бъде придружено от подписка на жителите на близките населени места. Очаква се утре сутринта в 6:15 часа, хората от трите села до депото - Стряма, Шишманци и Белозем, да излязат на протест пред завода за отпадъци, пожарът, в който вече втори ден тлее.", "date": "2019.08.13", "title": "Кметът на Раковски търси помощ от Борисов за пожара в Шишманци"}
{"url": "https://www.faktor.bg/bg/articles/14-godishno-momiche-stana-zhertva-na-burnoto-more-vav-varna", "text": "Спасителите на централния плаж във Варна търсят 14-годишно момиче в морето край Варна в района на Калните бани. Това каза пред NOVA д-р Иван Иванов, управляващ ДКЦ I „Св. Климентина”. То отговаря за здравното обслужване по плажовете в града. Около 16 часа няколко деца от варненския квартал Владиславово са влезли в морето да си играят. Две-три деца се излезли след сигнал на спасителите. Едно от момичетата е подало сигнал за помощ с ръка, но не са успели да я извадят.  Спасителите обясниха,че са направили всичко възможно, за да извадят момичето. Влезли са шестима спасители. Двама водолази от \"Гражданска защита\" продължават издирването на момичето вече трети час. „Момченцето и момиченцето се давеха. В този момент трима спасители се смееха на плажа. Момченцето тръгна да излиза. Тогава се засилиха спасителите. Извадиха го. Момиченцето махаше с ръчички около 10-15 минути и изчезна”, разказа свидетелка на инцидента. „Това е несериозно. Аз бях на съседния пост. Обадили са се деца, казали, че друго дете се е загубило във водата. Влязоха след около няколко минути 7-8 спасителя от всички постове, но за съжаление нищо не са открили”, каза Деян Русевски от ”Водно спасяване”. Синоптиците предупреждават за мъртво вълнение поне още няколко дни. Морето е с 4 бала вълнение. Спасителите призовават да се спазва ограничението на червения флаг.", "date": "2019.08.13", "title": "14-годишно момиче стана жертва на бурното море във Варна"}
{"url": "https://www.faktor.bg/bg/articles/dupnitsa-e-blokirana-i-obgazena", "text": "Втори огромен пожар гори край Дупница. Този път под автомагистрала „Струма”, предава БГНЕС. По-рано днес горяха и гори в района. Леснозапалимите материали, които горят много буйно, са струпани под колоните на моста, на изхода на Дупница. Става дума за огромни топове хартия, която гори като факла. Пожарът създава опасност за колоните на моста. Висок 200-300 метра сноп дим се издига и обгазява селата в района. Спряно е движението в двете посоки по магистрала “Струма” от пътен възел “Дупница” до пътен възел “Бобошево”. Вятърът в района духа силно от север, пламна и гората наблизо. Дупница е блокирана и обгазена. Тъй като огнеборците се съсредоточиха върху гасенето на струпаните материали под моста на „Струма”, огънят тръгна на юг към Блажиево и целия стар път Дупница – Блажиево. Гори всичко около него. Пожарни идват от Благоевград и от София.", "date": "2019.08.13", "title": "Дупница е блокирана и обгазена, магистрала \"Струма\" е затворена"}
{"url": "https://www.faktor.bg/bg/articles/ot-bsp-poiskaha-nezabavni-razgovori-i-debati-za-byudzheta-za-2020-g", "text": "Днес искаме да коментираме една тема, която мина малко встрани през последните дни. Данните на БНБ и НСИ показват, че за последната година в България има 90 нови милионери, над 800 000 са работещите бедни, а повече от 1 млн. души живеят под прага на бедността. Всички тези данни говорят, че социалната ножица се отваря много силно и различията се задълбочават. Много региони се обезлюдяват. Виждаме струпване на хора в големите градове и оттам идват техните проблеми - задръствания, мръсен въздух. Това каза брифинг председателят на БСП Корнелия Нинова. \"Идват местни избори и хората се интересуват от това ще работи ли градската болница, ще им ремонтират ли пътя, ще поскъпне ли водата. Всички тези проблеми се решават от голямата политика. В момента по тази тема се кове желязото в Брюксел. Има информации, че все повече български общини няма да получат евросредства. От правителството никой не дава информация как вървят тези преговори в Брюксел. Ще има повече средства за кохезионна политика, но никой не знае как тези пари ще се отразят на общините. Това са стратегическите въпроси за България. За нас това е важната политика, която се прави с разговори и дебати, а не с пиар акции\", категорична бе Нинова. \"Сега се подготвя бюджета за 2020 година на държавата, който най-вероятно ще бъде копи пейст от миналата година и ще бъде представен в последения момент за разглеждане в парламента. Виждате какво става в съседна Гърция - правителството отпуска средства за пенсионери, млади майки, студенти. Ние винаги сме поставяли тези въпроси и са ни обвинявали в популизъм. Не, това не е популизъм. Ние искаме още сега да седнем и да обсъждаме бюджета за 2020 година. Имаме конкретни предложения. Предложението ни е добронамерено и не виждам нищо лошо в него. Всички партии трябва да седнем и да направим своите предложения. Трябва да се проведе дискусия и с всички български евродепутати. За нас така се прави политика - с дебати, аргументи и разумни предложения. Това искаме ние. Трябва да се коментират сериозните теми. Правителството само се хвали с икономическия ръст, но хората не усещат нищо от този ръст, а точно те създават тези блага\", заяви още Корнелия Нинова.", "date": "2019.08.13", "title": "Жега на \"Позитано\" 20: Нинова иска \"незабавни\" дебати за бюджет 2020"}
{"url": "https://www.faktor.bg/bg/articles/novini/balgariya/iska-ni-se-da-vidim-i-poveche-yaponski-investitsii-v-balgariya", "text": "Иска ни се да видим и повече японски инвестиции в България, каза вицепремиерът и министър на външните работи Екатерина Захариева след разговорите в МВнР с министъра на външните работи на Япония Таро Коно, който пристигна на официално посещение в София по нейна покана.      Разговаряхме и при премиера за чудесните възможности за японските високотехнологични компании за правене на бизнес в България. Вече има доста големи компании и много се надяваме да видим в скоро време и производител на автомобили, не само производител на авточасти, от Япония в България, каза министър Захариева, която изрази надежда и за ръст на японските туристи.     Между българския и японския народ има изключително топла връзка, приятелство и разбиране. В последните две години имаме изключително интензивен обмен и на най-високо политическо ниво, посочи Захариева, която припомни визитата на японския премиер Абе в България миналата година.", "date": "2019.08.13", "title": "Екатерина Захариева: Иска ни се да видим и повече японски инвестиции в България"}
{"url": "https://www.faktor.bg/bg/articles/novini/svyat/boris-dzhonsan-vse-oshte-se-nadyava-na-po-dobra-brekzit-sdelka-ot-es", "text": "Британският премиер Борис Джонсън вярва, че Европейският съюз ще предостави на Великобритания по-добра Брекзит сделка, за да спаси Република Ирландияq която е част от ЕС, съобщи във вторник британският вестник The Sun. Ежедневникът цитира неназован министър от британския кабинет, който каза, че Брекзит без сделка ще съсипе Ирландия.  \"Липсата на сделка ще нарани нас, Европа и Ирландия, но най-много ще нарани Ирландия. Голяма част от ирландската търговия отива във Великобритания, а голяма част от останалата ирландска търговия постъпва в Европа през нас\", мотивира се британският министър. По-рано днес беше публикувана анкета на агенция ComRes във в-к  The Telegraph, която показа, че мнозинство от гласоподавателите в Обединеното кралство биха подкрепили премиера Борис Джонсън в прекратяване на работата на Парламента, за да се позволи на Великобритания да напусне Европейския съюз без споразумение на 31-ви октомври. Общо 54% от избирателите заявиха, че подкрепят обещанието на Джонсън да осъществи по един или друг начин Брекзит през ноември с или без сделка.", "date": "2019.08.13", "title": "Борис Джонсън все още се надява на \"по-добра\" Брекзит сделка от ЕС"}
{"url": "https://www.faktor.bg/bg/articles/novini/svyat/pritokat-na-nelegalni-migranti-kam-gartsiya-e-narastnal-ryazko-prez-posledniya-mesets", "text": "Гърция отчете, че притокът на нелегални мигранти към страната е нарастнал рязко през последния месец.  Властите в страната призоваха за временни европейски механизми, които да позволят по-бързо връщане на мигрантите в сигурни трети държави и по-балансирано разпределение на останалите сред страните-членки а Евросъюза.", "date": "2019.08.13", "title": "Притокът на нелегални мигранти към Гърция е нарастнал рязко през последния месец"}
{"url": "https://www.faktor.bg/bg/articles/novini/svyat/administratsiyata-na-tramp-spira-zelenite-karti-na-polzvashtite-pomoshti", "text": "Американското правителство обяви, че предприема драстични стъпки за ограничаване на законната имиграция, предаде Асошиейтед прес.  Ще бъдат отнемани зелените карти на много имигранти, които използват федералната и щатска програма за подпомагане на хората с ниски доходи в сферата на здравеопазването, купони за храна, ваучери за жилище и други форми на социални помощи.  Съгласно новите правила Службата по гражданство и имиграция на САЩ ще прави оценка дали кандидатите са получавали социални помощи, наред с други фактори като образование, доходи и здравословно състояние, за да определи дали да им даде статут на законно пребиваващи. Мерките ще влязат в сила в средата на октомври. Няма да се прилагат за американски граждани, но могат да засегнат имигранти, имащи роднинска връзка с вече получили гражданство. Имигрантите са малък процент от получаващите помощи. Всъщност мнозина от тях не отговарят на критериите именно заради имиграционния им статут, отбеляза Асошиейтед прес.", "date": "2019.08.13", "title": "Администрацията на Тръмп спира \"зелените карти\" на ползващите помощи"}
{"url": "https://www.faktor.bg/bg/articles/novini/svyat/korabat-koyto-spasyava-migranti-v-sredizemno-more-veche-ima-356-dushi-na-borda-si", "text": "Кораб на хуманитарна организация е качил на борда си 105 мигранти след критична ситуация в Средиземно море, предаде агенция ДПА. За последните четири дни той е предприел четири спасителни операции край бреговете на Либия и сега на борда му има общо 356 души. Предстои корабът да търси пристанище на фона на откритата враждебност срещу частните спасителни мисии в Средиземноморието, отбелязва ДПА.", "date": "2019.08.13", "title": "Корабът, който спасява мигранти в Средиземно море, вече има 356 души на борда си"}
{"url": "https://www.faktor.bg/bg/articles/tramp-poiska-ot-yaponskiya-premier-da-kupuva-za-ogromna-suma-amerikanski-selskostopanski-produkti", "text": "Президентът на САЩ Доналд Тръмп директно е поискал от японския премиер Шиндзо Абе неговата страна да закупи американски селскостопански продукти за \"огромна сума\", съобщи във вторник информационната агенция Киодо (Kyodo), позовавайки се на неидентифицирани източници от японското и американското правителство. Според информацията на Киодо Тръмп е поискал от Япония да закупи специфични продукти, като соя и пшеница, като самото искане е отделно от рамките на текущите търговски преговори между Вашингтон и Токио. По-рано този месец бизнес агенцията Nikkei съобщи, че Япония и Съединените щати са се договорили да се насочат към широко споразумение за двустранна търговия до септември, като се стремят да преодолеят различията в мненията относно тарифите за говеждото меси и за автомобилния сектор. Агенция Киодо заяви, че японското правителство ще обмисли своя отговор, като едно от предложенията, които може да отправи към Тръмп, е закупуването на селскостопански продукти от САЩ под формата на подкрепа с храна за африканските страни. Покупките ще бъдат на стойност няколкостотин милиона долара, включително транспортните разходи, допълва японската агенция.", "date": "2019.08.13", "title": "Тръмп поиска от японския премиер да закупи соя и пшеница за \"огромна сума\""}
{"url": "https://www.faktor.bg/bg/articles/novini/balgariya/v-haskovsko-goryat-8000-dekara-polovinata-sa-gori", "text": "Пожарът край хасковските села Брягово, Любеново и Родопи е обхванал 8000 декара площ, половината от които са горски фонд. Това обяви директорът на Главна дирекция \"Пожарна безопасност и защита на населението\" гл. комисар Николай Николов, който посети мястото на пожара. \"93-ма човека пожарникари и горски служители, хора от Българската армия продължават усилията. Следобед се прогнозира смяна на посоката на вятъра и усилването му, което евентуално би създало някакви проблеми Заради това и хората са вътре на терен, за да може от самото начало да овладеем ситуацията. Прогнозите са, че, ако така продължават нещата, би трябвало тази нощ да имаме хора само на дежурство, които да обикалят периметъра\". Районната прокуратура в Хасково е образувала досъдебно производство за това, че по непредпазливост е запален чужд имот. По делото се извършват процесуално-следствени действия за изясняване на причините, като предстои да бъде направен оглед след пълното локализиране на пожара, както и ще бъдат назначени пожаро-техническа и оценъчни експертизи. Вероятно пожарът е причинен от човешка немарливост\", обясни директорът на Общинското лесничейство Георги Масларов: \"Пожарът идва отнякъде и после става горски. И после стават неуправляеми нещата. В последните 35 години аз не знам някой да е наказан за това, че ние гасим чужди грехове\". Пожарът край Дупница е загасен, отчете комисар Николов. В понеделник до село Тополница пламнаха сухи треви и дървета. Комисар Николов отправи предупреждение към хората:  \"Намираме се в тежка пожароопасна ситуация на територията на цялата страна. Кодът е висок. Предупреждението е сериозно, така че всички трябва да бъдем внимателни да не предизвикваме пожар. Ако пък забележим, своевременно да уведомим, за да можем бързо да се намесим\". \"Седем екипа на пожарната продължават да гасят пожара в депото за отпадъци край село Шишманци. Вятърът разнася дима в различни посоки. В населените места, към които се насочва, се извършват замервания на въздуха. Няма регистрирани критични нива на замърсяване. Пожарът е локализиран. Осигурени са достатъчно вода и пръст за засипване на отпадъците, но тлеенето е в дълбочина и на този етап не може да се прогнозира кога ситуацията ще бъде овладяна напълно\". Това заяви директорът на Главна дирекция \"Пожарна безопасност и защита на населението\" главен комисар Николай Николов, който посети тази сутрин депото и предупреди: \"Уплътнете прозорците и затворете вратите, докато не се обърнем към вас и ви кажем, че нещата са напълно безопасни\". Димът започна да се усеща повече край Белозем и Болярино. Следобед, когато се очаква смяна на посоката на вятъра, мобилна станция за измерване на въздуха ще бъде насочена към района Шишманци и Раковски. Наблюдава се непрекъснато и АМ \"Тракия\". \"От двете страни – посока София и посока Бургас – има колеги от Пътна полиция, които имат за задача своевременно да уведомят, ако видимостта на магистралата бъде намалена\", увери Николов. Причините за пожара тепърва ще се установяват, като на този етап предположението е самозапалване. В хода на разследването ще се проверява и версията за умишлен палеж.  Директорът на Регионалната инспекция по околната среда и водите в Пловдив Стефан Шилев каза, че живеещите от района ще бъдат своевременно информирани за резултатите от замерванията на въздуха и допълни: \"След приключване на пожара ще се направи проверка на място, за да се види какви са причините за възникване на пожара. Най-вероятно е високата температура, но все пак ще се направи проверка дали дейностите в депото се извършват в съответствие с комплексното разрешително и ако има някакви нарушения, ще бъдат взети съответните мерки\". Само за седмица на територията на Пазарджишка област са възникнали 13 пожара на сухи треви и стърнища. Основните причини са неизправност на техниката, с която се жъне, и човешка небрежност. От полицията определят обстановката като \"усложнена\" и предупреждават да не се почистват нивите и дворовете чрез изгаряне на тревни отпадъци, да не се пали огън на открито при ветровито време и да не се изхвърлят безразборно угарки от цигари.", "date": "2019.08.13", "title": "В Хасковско горят 8000 декара, половината са гори"}
{"url": "https://www.faktor.bg/bg/articles/novini/balgariya/geshev-tsenata-na-t-nar-kriminalen-prehod-ne-mozhe-da-bade-plashtana-samo-ot-obiknovenite-balgarski-grazhdani", "text": "\"Цената на т.нар. \"криминален преход\" не може и не трябва да бъде плащана само и единствено от обикновените български граждани и данъкоплатци\" – това пише в Концепцията си за управление на прокуратурата единственият номиниран за следващ обвинител номер едно Иван Гешев. Вижданията си за развитието на държавното обвинение през следващите седем години, които е развил на 32 страници, Гешев описва като \"надграждане и промяна\". В документа се говори за организационни и структурни промени, нова наказателна политика и по-голяма публичност на резултатите от дейността на прокуратурата, за бъде разсеян \"грешният извод за безконтролност на прокурора\" Отговорност, прозрачност и институционална придвидимост, независимост и безпристрастност на прокурорите, обективни и качествени разследвания при спазване на законите и Европейската конвенция за защитата правата на човека и основните свободи – това са част приоритетите в публикуваната Концепция за стратегическо управление на прокуратурата Иван Гешев.  Според Гешев за проблемите при изпълнението на конституционните функции на прокуратурата трябва да се говори открито и отговорно. А решаването им изисква организационни и структурни промени, които да бъдат подкрепени както от законодателната, така и от изпълнителната власт. Висок стандарт за ефективно и качествено правосъдие може да бъде постигнат, смята номинираният за обвинител номер едно, само с активни действия и усилия в рамките на конструктивния диалог и взаимодействие с всички отговорни институции, при отчитане на конституционно регламентираните им правомощия + активното сътрудничество и партньорство със  съсловните и неправителствените организации, медиите и образователните институции. В концепцията си Иван Гешев изброява постигнато дотук, което смята да надгражда, за да бъде стабилизирано  то, така че да гарантира необратимия ефект на реформите дотук. Заместникът на Сотир Цацаров е убеден, че „че работодател на магистратите са българските граждани и те – магистратите, са длъжни да им дадат очакваната справедливост\". \"Липсата ѝ няма как да бъде обяснена или оправдана с нищо, още по-малко с буквата на закона“, пише в концепцията си Иван Гешев и се обявява за законодателни промени, които да дадат \"нови инструменти за публично представяне на резултатите от дейността на Прокуратурата, най-вече по делата за корупция, организирана и битова престъпност, към които е фокусирано общественото внимание\".", "date": "2019.08.13", "title": "Гешев: Цената на т. нар. \"криминалния преход\" не може да бъде плащана само от обикновените български граждани"}
{"url": "https://www.faktor.bg/bg/articles/novini/svyat/glavniyat-administrator-na-honkong-plazgame-se-kam-bezdna", "text": "Главният администратор на Хонконг Кари Лам заяви във вторник, че китайският автономен град е достигнал \"опасна ситуация\" на фона на протестите, които не дават признаци на затихване. \"Отделете минута, за да помислите. Погледнете нашия град, нашия дом - наистина ли всички искате да го видите бутнат в \"бездна\" ?, посочи тя. По-рано официален представител на правителството в Пекин в специалния административен район на Хонконг също заяви, че \"Хонконг ще се плъзне към \"бездънна бездна\", ако се разреши продължаване на терористичната варварщина\". Вчера Китай пък разкритикува ожесточено ескалиращите протести в Хонконг, твърдейки, че сблъсъците показват признаци на \"тероризъм\". Междувременно международното летище в Хонконг отвори отново, след като беше затворено за един ден заради протестите срещу политиките на централното правителство в бившата британска колония. Въпреки това във вторник демонстранти отново завзеха няколко терминала на летището.", "date": "2019.08.13", "title": "Главният администратор на Хонконг : Плъзгаме се към бездна"}
{"url": "https://www.faktor.bg/bg/articles/bsp-izdiga-bivsh-kandidat-za-kmet-v-burgasko", "text": "Изключително колоритен кандидат ще се впусне в битката за кмет на село Дебелт, научи Флагман.бг. Младият Ангел Ников е получил подкрепата на БСП и партия „Възраждане“ и се очаква да се изправи срещу Иванка Ангелова, която ще се бори за трети мандат. Любопитна подробност е, че преди четири години той атакува кметския стол като ... кандидат на ГЕРБ. Тогава той събра около 350 гласа, който обаче не му донесе нищо друго освен почетното второ място, а Иванка Ангелова спечели на първи тур. Ангел Ников е собственик на най-големия хранителен магазин, намиращ се до ромската махала в Дебелт, а това може да е силният му коз в кметската битка. На местните Ангел Ников е познат като изключително колоритна фигура. Той е веган, обичащ алтернативния начин на живот. Пътувал основно с велосипед от Бургас до Дебелт и Средец. Обичал да медитира и често е удивявал закостенелите и консервативни жители на най-голямото село в Община Средец. До няколко дни се очаква да стане ясен и кандидат-кметът на ГЕРБ за село Дебелт. Така се очертава трима да се борят за кметския стол – Иванка Ангелова от НФСБ, Ангел Ников – БСП/Възраждане и неизвестния все още кандидат на ГЕРБ.", "date": "2019.08.13", "title": "БСП издига бивш кандидат за кмет на ГЕРБ в Бургаско"}
{"url": "https://www.faktor.bg/bg/articles/gl-komisar-georgi-hadzhiev-do-kraya-na-denya-shte-zadarzhim-vandalite-potroshili-stolichno-zavedenie", "text": "Шефът на СДВР главен комисар Георги Хаджиев заяви пред БТВ, че до края на деня ще бъдат задържани вандалите, които снощи потрошиха столично заведение. \"Страхувам се за живота си. Имам три деца и жена. Притеснявам се. Чувствам се заплашен. Знам на кого трябва да се обадя. Става въпрос за бизнес отношения, аз обаче не му дължа нищо на човека, поръчал акцията\", каза собственикът на заведението Емануил Лазаров. Инцидентът е станал снощи. Група мъже отишла в заведението на Лазаров, видимо подпийнала компанията седнала на маса и си поръчала. Малко по-късно започнала да обръща маса, изпочупила посуда, хвърлила столове и забила нож в една от масите. \"Казали са на човек от персонала, собственикът да се обади на който трябва, той знае на кого е\", обясни още Емануил Лазаров. По думите му той предпочита да предаде извършителите на органите на реда. Директорът на СДВР ст. комисар Георги Хаджиев заяви, че извършителите на деянието ще бъдат задържани до края на деня.  \"Разправията в заведението е заради финансови неуредици между собственика  и поръчителя на вандалския акт.  Двамата не са реализиранили общи проеки. Нито полицията, нито прокуратурата могат да се месят в такива финансови и търговски бизнес дела\", каза още той. Хаджиев заяви, че сигнал на тел.112 снощи не е подаден, а е информирана охранителната фирма на обекта.", "date": "2019.08.13", "title": "Гл. комисар Георги Хаджиев: До края на деня ще задържим вандалите, потрошили столично заведение"}
{"url": "https://www.faktor.bg/bg/articles/na-dneshniya-den-predi-58-godini-zapochva-izgrazhdaneto-na-berlinskata-stena", "text": "На днешния ден преди 58 години започва изграждането на Берлинската стена. Днес Германия почита близо 140-те жертви, загинали при опит да преминат стената, която разделяше града до 1989 г. Планирани са редица възпоменателни церемонии в различни части на града, включително и на Checkpoint Charlie, най-известния граничен пункт между Източен и Западен Берлин, припомня БНР. „Никой няма намерение да строи стена“ - най-известната лъжа, изречена по повод строежа на Берлинската стена от председателя на Държавния съвет на ГДР Валтер Улбрихт, няколко седмици преди да започнат строителните работи. Решението за ограждането на американския, британския и френския сектор в Берлин е взето в началото на август 1961 г. от тогавашния съветски лидер Никита Хрусчов и Валтер Улбрихт. Причината е масовото изнасяне на жители на Източен Берлин към западната част на града. В нощта срещу 13-ти август близо 1500 войници прекъсват ж.п. линиите и улиците в града и започват изграждането на стената, която преминава през тротоари и къщи. Дългата 155 километра стена разделяше Берлин, Германия и света 28 години. ", "date": "2019.08.13", "title": "На днешния ден преди 58 години започва изграждането на Берлинската стена"}
{"url": "https://www.faktor.bg/bg/articles/zadarzhaha-porachitelya-na-pogroma-v-stolichno-zavedenie", "text": "Има задържан за погрома в столично заведение от снощи. Става въпрос за поръчителя на посегателството. Това заяви директорът на СДВР комисар Георги Хаджиев пред bTV. Според Хаджиев всички обстоятелства около случая ще станат ясни още днес. Припомняме, около 18 часа снощи група от няколко души нахлу в заведение на столичния булевард \"Тодор Каблешков\" и нанесе сериозни материални щети. Още вчера собственикът заяви, че има предположение кой може да стои зад опита за сплашване и увери, че бизнесът му е напълно законен.", "date": "2019.08.13", "title": "Задържаха поръчителя на потрошения столичен ресторант"}
{"url": "https://www.faktor.bg/bg/articles/petak-13/karnegi-tsentar-ruski-milioni-za-ligata", "text": "\"Извинете, че закъснях, но трябваше да скрия под дюшека последните рубли\" – така се извини на журналистите за закъснението си за пресконференция вицепремиерът и председател на \"Ла лига\" Матео Салвини. Повод за \"извинението\" стана главната политическа новина в Италия – публикуваните аудиозаписи на функционери на \"Лигата\" и неизвестни руснаци, обсъждащи в Москва многомилионни субсидии за партията. Преди няколко месеца подобен скандал доведе до падане на правителството и остави без ръководство крайнодясната \"Партия на свободата\". Но в Италия не се случи нищо подобно – срещу подобно развитие се съпротивляват и управляващите, и опозицията. Аудиозаписът е направен на 18 октомври в московския хотел \"Метропол\". Чуват се гласовете на трима италианци и трима руснаци.  Освен другите въпроси, те обсъждат сключване на сделка на стойност 1.5 милиарда долара, в рамките на която някоя от големите руски нефтени компании (споменават се \"Роснефт\" и \"Лукойл\") всяка година ще продава не по-малко от 3 милиона тона дизелово гориво на италианския нефтогазов концерн Eni.  От тази сделка трябвало да бъде направена отстъпка от 4%, тоест 65 милиона долара, които трябвало да бъдат преведени на сметката на \"Лигата\" чрез посредници и впоследствие да бъдат използвани за предизборната и кампания за Европарламента. Договарят се, ако бъде постигната по-голяма от 4% отстъпка, парите да останат за руснаците. \"Ако дискаунта достигне 10%, то 6-те процента ще останат за вас\", казва един от италианците на записа. Руснаците обясняват на събеседниците си, че ще трябва да договорят условията на сделката с руския вицепремиер Дмитрий Козак, и изразяват надежда, че до седмица ще получат \"зелена светлина\" от бившия депутат от Държавната дума и адвокат Владимир Плигин (по информация на италианското списание L’Espresso, Салвини се е срещал с Козак и Плигин на 17 октомври, но срещата трябвало да бъде запазена в тайна).  Съдейки по всичко, събеседниците не за първи път обсъждат сделката – в разговора се споменават и други срещи между участниците в беседата. Шестимата обсъждат и политически аспекти. Руснаците наричат Салвини \"италианският Тръмп\" и   а италианец с името Джанлука говори за стремежа на Лигата да създаде алинас с идейно близки \"проруски\" партии от типа на партията на Марин льо Пен и \"Алтернатива за Германия\", защото \"ние действително променяме ситуацията в Европа. И това е невъзможно да бъде спряно. Но ние имаме много врагове, ние сме в опасна ситуация, защото Брюксел и глобалистите атакуват нашето. Но ние искаме да се сражаваме, защото истината е на наша страна\". Друг от италианците се \"шегува\": \"Ако имахте ГУЛАГ можехме да ви пратим много хора от Италия\". Личността на тримата руснаци не е установена, но сред италианците е Джанлука Савоини, президент на асоциацията \"Ломбардия – Русия\", който фактически изпълнява ролята на свръзка между \"Лигата\" и руските власти.  Обсъждането на руски субсидии за Лигата е сериозно престъпление според италианското законодателство и миланската прокуратура вече е открила дело за корупция, като главният обвиняем е Савоини. Според италианските закони, в момента на разговора, партиите имат право да получават дарения от чужбина на сума не по-голяма от 100 хиляди евро - а през януари чуждестранното финансиране беше изцяло забранено. През последните месеци \"Лигата\" два пъти опитва да премахне тези ограничения, при това първият опит е само 10 дни след срещата в \"Метропол\", но предложението не е одобрено от парламента. През април \"Лигата\" поучава разрешение да получи финансиране от чужбина за своите фондове и асоциации. Движението \"Пет звезди\" обаче настоява на тези организации да бъде забранено впоследствие да прехвърлят получените средства на партиите, но до момента липсват механизми за контрол над подобни операции. Теоретично фондовете и асоциациите могат да изпълнят ролята на посредник между италианските партии и чуждестранни спонсори. Получила ли е \"Лигата\" обещаните руски милиони ще изяснява прокуратурата: Eni твърди официално, че не е осъществявана никаква сделка. Савоини признава, че е присъствал на срещата, но също твърди, че \"Лигата\" не е получила никакви пари, а записът е монтиран така, че да компроментира него и партията му. Това не е първият опит да бъде разобличена \"Лигата\" в получаването на пари от Кремъл. Още през 2017 година Atlantic Council публикува доклада си \"Троянските коне 2.0. Руското влияние в Гърция, Италия и Испания\", в който се твърди, че Салвини и неговата партия поддържат тесни връзки с Москва и, вероятно, се финансират от Русия. Когато на 21 февруари италианското списание L’Espresso публикува статия за срещата в \"Метропол\" Савоини отрече да е участвал в срещата, а Салвини не реагира и скоро ажиотажът около разследването на журналистите заглъхна. Сега, почти забравеният скандал се връща на сцената и този път Салвини сметна за нужно да реагира на обвиненията: разбира се, той отрича да е получавал руски пари. Но на пресконференцията, започнала с \"шегичката\" за рублите под дюшека, той започна да отрича, „че е имал връзки със Савоини и заяви, че не знае какво е правил той в Москва. Прессекретарят на \"Лигата\" пък заяви, че Савоини никога не е включван в състава на официалните делегации посещавали Русия. Действително, Савоини не заема никакви официални длъжности, но журналистите без затруднения изясниха, че той съпровожда Салвини, те се познават повече от 20 години, а през 2014 година лидерът на \"Лигата\" дори го обяви за свой \"официален представител\". Савоини 9 пъти е пътувал до Русия заедно със Салвини, както и е присъствал на срещите на министрите на Италия и Русия на 16 октомври миналата година.  Той е поканен и на вечеря давана от президента на Италия в чест на Владимир Путин. На въпрос на журналистите какво е правил там Савоини, Салвини отговор: \"Откъде да знам? Питайте него\". Опитите на Салвини да отрича връзките си със Савоини изглеждат доста нелепо. Но изглежда скандалът със записите явно няма да има такива последици, като историята с вицеканцлера на Австрия Хайнц-Кристиан Штрахе, който беше принуден да подаде оставка след публикуването на компрометиращи го аудиозаписи.  А обвиненията в корупция също не са нови за него – например, миналата година съдът принуди партията да върне 49 млн. евро, получени от държавата през 2008–2010 година, но това изобщо не повлия на избирателите на \"Лигата\". Политическата кухня в Италия е устроена по-различно,  отколкото на север от Алпите, където политиците подават оставки, ако медиите ги заподозрат в неблаговидно поведение. но италианските политици не бързат да подават оставки, когато попаднат в неприятни истории. Можем да си спомним Силвио Берлускони, който през 2010 година беше обвинен в това, че е ползвал услугите на непълнолетни проститутки, но това не му попречи да остане на поста министър-председател до ноември 2011 година. Той подаде оставка по съвсем други причини, макар че по-късно съдът го призна виновен в \"развращаване на непълнолетни\" и го осъди на затвор. Можем да предполагаме, че и Салвини ще напусне поста си само ако прокуратурата представи железобетонни доказателства за това, че \"Лигата\" е била финансирана от руските власти, а съдът произнесе присъдата му. Той няма причини да се страхува и от силен политически натиск заради скандала със записите. Не всеки италиански политик ще тръгне из Червения площад с фланелка с портрета на Путин, но всички партии в Италия са настроени повече или по-малко доброжелателно към Русия. Премиерът Конте заяви, че вярва на изявленията на Салвини, а разследването на прокуратурата засяга само Савоини, който не заема никакви държавни длъжности. Движението \"Пет звезди\", коалиционен партньор на \"Лигата\", формално обяви, че \"не би било лошо\" да бъде проведено парламентарно изслушване. Опозицията в лицето на \"Демократическата партия\" поиска парламентарно разследване, но като цяло реагира доста вяло. Причината е проста.   Предсрочни избори сега са изгодни само на \"Лигата\", която продължава да е на първо място в проучванията. Тя е подкрепена от над една трета от избирателите и скандалът с руските пари влияе на одобрението за партията съвсем слабо.  В случай на предсрочни избори \"Пет звезди\" рискува да изгуби половината си депутати и да остане в опозиция, но пък \"Лигата\" ще може да сформира еднопартийно правителство. В Италия, за разлика от САЩ, руската намеса в изборите няма да се превърна във фактор, способен да обедини всички противници на популистите, единствената неприятна за \"Лигата\" последица може да стане това, че няма да успее да наложи свой кандидат за еврокомисар. Единствените, които ще реагират, не са италианците, свикнали със скандалите, а ЕС като цяло, където се опасяват от перспективата за националистически европейски алианс ориентиран към Москва.", "date": "2019.08.13", "title": "Карнеги център: Руски милиони за \"Лигата\""}
{"url": "https://www.faktor.bg/bg/articles/borisov-poiska-barzi-aresti-za-pogroma-na-stolichno-zavedenie", "text": "Бойко Борисов поиска \"полицията да предприеме бързи действия, за да установи всички участници за погрома в заведението в София\". Един от тях, както и собственик на ресторанта вече са задържани. Премиерът допълни, че сигнал в МВР не е подаван, а полицията се е самосезирала.  \"Можеше да сигнализира първо на нас, а не в социалните мрежи. Един от тях, както и един от собствениците на заведението вече са задържани. Сигнал в МВР\", каза още министър-председателят.", "date": "2019.08.13", "title": "Борисов поиска бързи арести за разбитото столично заведение"}
{"url": "https://www.faktor.bg/bg/articles/ekaterina-zaharieva-otkriva-kontsert-v-severna-makedoniya", "text": "Вицепремиерът и министър на външните работи Екатерина Захариева заминава на еднодневно посещение в гр. Струмица, Република Северна Македония на 15 август 2019 г., където ще открие концерт от турнето “One Love Tour” заедно с външния министър на Република Северна Македония Никола Димитров.    Фестивалът представя традициите на двете страни, като се оранизира \"Алея на занаятите\", с подкрепата на ЮНЕСКО. Във вечерния концерт участват едни от най-популярните български и македонски изпълнители: Графа, Слаткаристика, Михаела Филева, Next Time и много други. Припомняме Ви, че за втора поредна година, Министерство на външните работи  подкрепя фестивала и г-жа Захариева присъства лично на откриващите дни в двете държави.   One Love Tour ще се състои и в: гр. Крива Паланка на 25 август; гр. Бургас на 7 септември; гр. Варна на 14 септември; гр. Скопие на 21 септември и гр. Стара Загора на 5 октомври.", "date": "2019.08.13", "title": "Екатерина Захариева открива концерт в Северна Македония"}
{"url": "https://www.faktor.bg/bg/articles/novini/balgariya/-evrohold-vnese-dokumentite-v-kzk-sled-pridobivaneto-na-druzhestvata-na-chez-v-balgariya", "text": "Еврохолд\" внесе документите в Комисията за защита на конкуренцията след придобиването на дружествата на чешката енергийна компания ЧЕЗ в България, съобщава Нова тв. Сделката за закупуването на активите на ЧЕЗ беше подписана на 20 юни. Освен от антимонополния орган тя трябва да бъде одобрена и от Комисията за енергийно и водно регулиране. Прочети повече в Blitz.bg:  Еврохолд\" внесе документите в Комисията за защита на конкуренцията след придобиването на дружествата на чешката енергийна компания ЧЕЗ в България, съобщава Нова тв. Сделката за закупуването на активите на ЧЕЗ беше подписана на 20 юни. Освен от антимонополния орган тя трябва да бъде одобрена и от Комисията за енергийно и водно регулиране. Прочети повече в Blitz.bg:  Еврохолд\" внесе документите в Комисията за защита на конкуренцията след придобиването на дружествата на чешката енергийна компания ЧЕЗ в България, съобщава Нова тв. Сделката за закупуването на активите на ЧЕЗ беше подписана на 20 юни. Освен от антимонополния орган тя трябва да бъде одобрена и от Комисията за енергийно и водно регулиране. Прочети повече в Blitz.bg:  \"Еврохолд\" внесе документите в Комисията за защита на конкуренцията след придобиването на дружествата на чешката енергийна компания ЧЕЗ в България, съобщава Нова тв. Сделката за закупуването на активите на ЧЕЗ беше подписана на 20 юни. Освен от антимонополния орган тя трябва да бъде одобрена и от Комисията за енергийно и водно регулиране.", "date": "2019.08.13", "title": "\"Еврохолд\" внесе документите в КЗК след придобиването на дружествата на ЧЕЗ в България"}
{"url": "https://www.faktor.bg/bg/articles/otkriha-trupove-na-praseta-i-kray-yazovir-zhrebchevo", "text": "Трупове на прасета са били открити и край язовир Жребчево. Това става ясно от отворено писмо на протестиращите от село Крушаре. Те посочват, че това е петият подобен случай в рамките на три дни. Този път изхвърлените животински отпадъци са били намерени в един от каналите на язовира, като са били изхвърлени директно във водата. Тук не говорим за случайни инциденти, а системна грешка в политиката по превенция на африканската чума, категорични са протестиращите. Те подчертават, че няма как виновните да са стопаните и местната власт, при положение че не е предвидено решение и не е популяризиран протокол за действие при превантивното колене на животни. В писмото се посочва, че така и не е последвала реакция по сигналите от страна на Агенцията по храните и Министерството на земеделието, а проблемът е бил оставен на местните структури на полиция и пожарна. В условията на епидемия е редно да се поеме отговорност на най-високо ниво за некачествените мерки за превенция, които, както изглежда, водят до екологична катастрофа, посочва се още в писмото. Припомняме, миналата седмица в гората над сливенското село Гавраилово също бяха открити чували с разложени животински останки, които по думи на местните жители са отпадъци oт масовото клане на прасета заради мерките на държавата срещу африканската чума.", "date": "2019.08.13", "title": "Откриха трупове на прасета и край язовир Жребчево"}
{"url": "https://www.faktor.bg/bg/articles/dans-iskal-dostap-do-informatsiyata-za-detski-gradini-uchilishta-i-universiteti-za-da-bori-terorizma", "text": "ДАНС и МОН модернизират кореспонденцията помежду си. Вместо писма ще ползват електронна система. Но това съвсем не е основното. Това предвижда проектоинструкция, според която Държавната агенция „Национална сигурност“ и Министерството на образованието и науката заявяват, че ще осъвременяват съвместните си усилия по защита на националната сигурност, както писахме. Доста странна история, апропо... В проекта се предлага ДАНС да има непрекъснат достъп до информационните фондове на МОН чрез защитена връзка, припомня \"24 часа\". Ако инструкцията бъде приета от правителството, където ще влезе след месец обществено обсъждане, ДАНС ще получи непрекъснат достъп в реално време до масиви, до които в момента може да стига след бавни бюрократични процедури за с размяна на кореспонденция между институциите, което би могло да има фатални последствия, когато става дума за тероризъм. Причината - по данни на службите все повече ще се пробват да вербуват деца и студенти за терористични атаки. Именно това е целта на бързия достъп до масивите, твърди изданието. Но дали това е истината? Доскоро сред българското общество битуваше мнението, че съобщенията за подготвяне и реализиране на терористични нападения от радикализирани ученици в различни държави от ЕС са далеч от нашата действителност. Скорошният случай в Пловдив, където момче от елитна гимназия и уважавано семейство бе натъпкало тавана си с взривни вещества и поддържало кореспонденция с членове на ИДИЛ обаче показва, че България не е изключена, гласят аргументите на родните служби за национална сигурност. Преди това бе разкрит ученик от Силистра, залитнал по идеите на ИДИЛ по време на пребиваването му в Австрия. Службите наблюдавали и други подобни случаи Според данни на Евростат, публикувани преди дни, през учебната 2017-2018 г. във висши учебни заведения в различни градове в България са учили студенти от 115 държави. Записването във вуз у нас е един от най-лесните начини за получаване на право на пребиваване в страната ни. Според източници от службите немалък процент от тях са водени не от стремеж за получаване на добро образование, а от привилегиите на документа, даващ им право на пребиваване в държава от ЕС и всички произтичащи от това възможности, включително и свободно придвижване в страните от ЕС. Във фондовете на МОН се съдържа информация за учебните заведения в чужбина, откъдето тези студенти идват. Възможно е агентите от ДАНС да попаднат на студент у нас, който е бил съученик на известен терорист. Това добре, но защо ДАНС ще получава информация и от детските градини? ", "date": "2019.08.13", "title": "От ДАНС искали достъп до информацията за детски градини, училища и университети, за да борят тероризма?"}
{"url": "https://www.faktor.bg/bg/articles/ivan-bregov-kade-sa-delata-na-tsatsarov-i-na-geshev-za-borba-s-koruptsiyata-po-visokite-etazhi-na-vlastta", "text": "\"Концепциите, които кандидатите за председатели на върховни съдилища и главен прокурор представят, по никакъв начин не са обвързващи. Това, какво ще напишеш в концепцията, няма механизъм да се проследи дали ще го изпълниш по време на мандата. Отваря се големият въпрос – какъв е смисълът от всички тези процедури, ако те не доведат до добър резултат\". Това заяви пред БНР Иван Брегов от Правната програма на Института за пазарна икономика по повод на очакваната концепция на кандидата за главен прокурор Иван Гешев, която до 3 дни трябва да бъде публикувана на сайта на ВСС. Според Брегов оповестяването масово на становища от прокурори за подкрепа на кандидата за главен прокурор показват, че той няма добра биография, за да заеме този пост: \"Твори се биография на кандидата, за да бъде той натъкмен, скалъпен за тази процедура\". \"В нашето общество имаме власт – съдебна и изпълнителна – сраснали се на икономически принцип. Овладявайки медиите, те не са готови да чуят различна гледна точка. Всяка различна гледна точка, с оглед на управлението, което се извършва в България, се обявява за преврат. Т.е. за контрапункт на това, което е официалната доктрина\", заяви Брегов и добави:  \"Затова прокуратурата, ръководството ѝ, знаейки за себе си, че е политическо назначение, пазещо определени икономически олигархични кръгове, се опитва със същите думи и позиции да отблъсква тези атаки, вместо да предприема конкретни действия\". Той напомни, че големият проблем на България е корупцията по високите етажи на властта и попита: \"Къде са делата на Цацаров и на Гешев за борба с корупцията по високите етажи на властта? Къде са министрите, които са разследвани, къде са досъдебните производства срещу тях? Къде са повдигнатите обвинения? Седем години!\".", "date": "2019.08.13", "title": "Иван Брегов: Къде са делата на Цацаров и на Гешев за борба с корупцията по високите етажи на властта?"}
{"url": "https://www.faktor.bg/bg/articles/venetsuela-poiska-ot-oon-da-se-protivopostavi-na-sakntsiite-ot-strana-na-sasht", "text": "Венецуела поиска от ООН да се противопостави върху наложените от Вашингтон санкции над Каракас, съобщава РИА Новости, като се позовава на информация на телевизия VTV. Президентът на Венецуела Николас Мадуро изпрати писмо до генералния секретар на ООН Антониу Гутериш, с искане да се гарантира спазването на международното право. Мадуро поиска от световната организация да се противопостави на агресията и икономическата блокада от страна на САЩ, съобщава венецуелската телевизия VTV. Мадуро заяви по-рано, че Венецуела ще изпрати писмо до ООН, подписано от милиони граждани против американските санкции. Писмо е било прочетено от депутата Диосдадо Кабело по време на парламентарно заседание. \"Ние, като страна членка, искаме ООН да поиска прекратяване на бруталната агресия срещу Венецуела и да използва съществуващите механизми за защита на венецуелския народ\", се казва в писмото. Според текста, венецуелските власти призовават и генералния секретар на ООН да се противопостави на „несправедливата и подла агресия“ от страна на Вашингтон и да защити Каракас. Президентът Доналд Тръмп подписа по-рано указ, с който блокира активите на венецуелските власти в САЩ, включително тези на Централната банка и държавната петролна компания.", "date": "2019.08.13", "title": "Венецуела поиска от ООН да се противопостави на сакнциите от страна на САЩ"}
{"url": "https://www.faktor.bg/bg/articles/patriotite-predstavitelite-na-bsp-i-dps-v-tsik-sabotirat-vmro-za-izborite", "text": "ПП „ВМРО – Българско национално движение“ изпрати жалба до Върховния административен съд (ВАС) срещу Решение № 600-МИ от 09.08.2019 г. на Централната избирателна комисия (ЦИК). Това съобщиха от пресцентъра на ВМРО. Патриотите оспорват отнетото им право да излъчат свои представители при преговорите за сформиране на Общински избирателни комисии (ОИК), които се полагат по квота от отминалите евроизбори. Партия ВМРО има свое представителство в Европарламента – двама евродепутати - Ангел Джамбазки и Андрей Слабаков, и по Избирателния кодекс има право да излъчи свои представители в преговорите при кметовете за ОИК. Считам, че при вземане на Решението си ЦИК не се е съобразила с нормата на чл. 75, ал. 2 от Изборния кодекс „В консултациите участват парламентарно представените партии и коалиции и партиите и коалициите, които имат избрани с техните кандидатски листи членове на Европейския парламент от Република България, но не са парламентарно представени. В консултациите може да участват и други партии и коалиции“, се казва в мотивите на жалбата на ВМРО до ВАС. Въпросното решение 600-МИ/09.08-2019 г. на ЦИК е взето с гласовете на членовете ѝ, които са от квотата на ДПС и БСП. За пореден път става видно, че тези две формации открито саботират честния изборен процес и принципа на равнопоставеност на политическите партии, се казва още в съобщението.", "date": "2019.08.13", "title": "ВМРО даде на съд БСП и ДПС"}
{"url": "https://www.faktor.bg/bg/articles/zelenski-vazlozhi-zakonoproekt-za-oprosteno-poluchavane-na-ukrainski-pasport-ot-rusnatsi-presledvani-po-politicheski-ubezhdeniya", "text": "Президентът на Украйна Владимир Зеленски възложи на правителството да изготви законопроект за опростена процедура за получаване на украински паспорт от руски граждани, които са преследвани по политически убеждения. Съответният указ е публикуван на официалната интернет страница на държавния глава на страната, предава TACC, цитирана от \"Фокус\". „Спешно да се разработи проектозакон, насочен към опростяване на процедурата за придобиване на украинско гражданство от граждани на Руската федерация, които са преследвани по политически причини“, се казва в текста на документа. Според указа, опростена процедура ще се прилага и за чужденци и лица без гражданство, които „са взели участие в прилагането на мерки за гарантиране на националната сигурност и отбрана на Украйна\".", "date": "2019.08.13", "title": "Зеленски задейства опростеното получаване на украински паспорт от руснаци, преследвани по политически убеждения"}
{"url": "https://www.faktor.bg/bg/articles/liniyata-na-bednost-u-nas-veche-shte-se-izchislyava-po-nova-metodika", "text": "Линията на бедност в страната вече ще се изчислява по нова методика, като се отчита и годишната инфлация за така наречената малка потребителска кошница. Това предвижда качен за обществено обсъждане проект на Министерството на труда и социалната политика. За 2019-а линията на бедност е 348 лева. Новата методика ще е на база на изследването \"Статистика на доходите и условията на живот\" по медология на Евростат. Икономическият съветник на Конфедерация на труда \"Подкрепа\" Ваня Григорова каза за \"Хоризонт\", че новото изчисление няма да донесе подобрение за хората: „Нашият проблем е в това, че толкова сме затегнали критериите за получаване на социално подпомагане, че сме изхвърлили почти всички български граждани които имат нужда от такова. Това намаляване на хората, които са подпомагани, не е следствие на заболяване на населението! То е следствие на това, че България се обезлюдява“", "date": "2019.08.13", "title": "В. Григорова: Новото изчисление на линията на бедност няма да донесе подобрение за хората"} 
{"url": "https://www.faktor.bg/bg/articles/ec-ic-a-da-zabpani-na-avctpaliya-da-izpolzva-naimenovanieto-balgapc-o-pozovo-maclo", "text": "Eвpoпeйcĸият cъюз (EC) иcĸa aвcтpaлийcĸитe ĸoмпaнии дa cпpaт дa изпoлзвaт нaимeнoвaния ĸaтo \"бългapcĸo poзoвo мacлo\", \"фeтa\" и \"гopгoнзoлa\" въpxy eтиĸeтитe нa cвoи пpoдyĸти. B cлyчaй, чe пpoизвeдeни в cтpaнaтa cтoĸи ca пocoчвaни c няĸoи oт зaщитeнитe eвpoпeйcĸи имeнa, фиpмитe щe тpябвa дa ги пpoмeнят. Oт дoĸyмeнт, пyблиĸyвaн oт aвcтpaлийcĸoтo пpaвитeлcтвo, cтaвa яcнo, чe Бpюĸceл e изпpaтил cпиcъĸ c 408 зaщитeни нaимeнoвaния нa xpaни и нaпитĸи, ĸoитo иcĸa дa зaщити в cъoтвecтвиe c тъpгoвcĸoтo cпopaзyмeниe мeждy cъюзa и Aвcтpaлия. Двeтe дъpжaви cтapтиpaxa пpeгoвopитe пo нeгo пpeз минaлaтa гoдинa, ĸaтo блoĸът e втopият нaй-гoлям тъpгoвcĸи пapтньop зa Kaнaбepa. Cпopeд eвpoпeйcĸoтo зaĸoнoдaтeлcтвo cepтифициpaнитe пpoдyĸти oт Eвpoпeйcĸия peгиcтъp пo xpaнитe пoлyчaвaт cтaтyт нa тpи пpинципa - cпopeд тpaдициoннo-cпeцифичния cи xapaĸтep (Тrаdіtіоnаl Ѕресіаlіtу Guаrаntееd - ТЅG); cпopeд гeoгpaфcĸo yĸaзaниe или инaчe ĸaзaнo cпopeд cпeцифичнoтo мяcтo, ĸъдeтo ce пpoизвeждaт (Рrоtесtеd Gеоgrарhісаl Іndісаtіоn - РGІ) или cпopeд нaимeнoвaниeтo нa пpoизxoд, ĸaтo тe мoгaт дa бъдaт пpoизвeждaни в oпpeдeлeн peгиoн (Рrоtесtеd Dеѕіgnаtіоn оf Оrіgіn - РDО). Ceгa, ĸaтo чacт oт cпopaзyмeниeтo c Aвcтpaлия, oт EC нacтoявaт пocoчeнитe в cпиcъĸa oбщo 408 нaимeнoвaния дa бъдaт зaщитeни ĸaтo тpaдициoнни зa cъoтвeтнитe eвpoпeйcĸи пaзapи c гapaнтиpaнo ĸaчecтвo. Дoceгa aвcтpaлийcĸитe влacти вeчe ca изпълнили тoвa изиcĸвaнe зa няĸoи пpoдyĸти, ĸaтo \"шaмпaнcĸo\", нaпpимep. Cpeд ocтaнaлитe нaимeнoвaния в лиcтa влизaт oщe \"чeшĸo пивo\", \"нopмaндcĸи ĸaмeмбep\", \"Kaлaмaтa\", \"гopгoнзoлa\", \"xoлaндcĸи eдaм\", \"xoлaндcĸa гayдa\" и дpyги. Aĸo Aвcтpaлия ce cъoбpaзи c иcĸaнeтo нa EC, тoвa oзнaчaвa, чe мecтнитe ĸoмпaнии, ĸoитo изпoлзвaт нaимeнoвaниeтo \"фeтa\" зa cвoи пpoдyĸти, нaпpимep, щe тpябвa дa ги пpeимeнyвaт нa \"aвcтpaлийcĸa фeтa\" или дpyгo пoдoбнo. Toвa щe oзнaчaвa, чe мecтнитe ĸoмпaнии мoжe дa ca изпoлзвaли cъщия пpoцec зa пpoизвoдcтвoтo нa cиpeнe, ĸaĸтo в EC, нo тe нe ca били пpoизвeдeни нa oĸaзaнoтo гeoгpaфcĸo мяcтo, нa ĸoeтo, пo eвpoпeйcĸoтo зaĸoнoдaтeлcтвo, мoжe дa ce изпoлзвa caмo нaимeнoвaниeтo \"фeтa\".", "date": "2019.08.13", "title": "EC иcĸa дa зaбpaни нa Aвcтpaлия дa пoлзвa нaимeнoвaниeтo \"бългapcĸo poзoвo мacлo\""}
{"url": "https://www.faktor.bg/bg/articles/iztrebiteli-tayfun-na-vvs-na-velikobritaniya-sa-vdignati-vav-vazduha-za-da-prihvanat-dva-ruski-samoleta-tu-142", "text": "Изтребители „Тайфун“ на ВВС на Великобритания са били вдигнати във въздуха в понеделник, за да прихванат два руски самолета Ту-142, предава РИА Новости, като се позовава на информация на Министерството на отбраната в Лондон, цитирано от \"Фокус\".  „Два самолета Ту-142 са били забелязани на радари да се приближават към британското въздушно пространство. „Мечките“ са прихванати и ескортирани от „Тайфун“ с подкрепата на танкера „Вояджър\", се казва в съобщението на ведомството, публикувано в социалната мрежа „Туитуър“.  Миналата седмица изтребителите на британските ВВС също бяха задействани за ескортиране на два руски Ту-95. Кралските ВВС постоянно наблюдават полетите на руски самолети в близост до техните граници, които обаче не влизат в британското въздушно пространство. Всички случаи на ескортиране завършват без инциденти. Министерство на отбраната в Москва многократно подчертава, че полетите на руските самолети се извършват в строго съответствие с международните правила, без да се нарушават границите на други държави.", "date": "2019.08.13", "title": "Изтребители „Тайфун“ на ВВС на Великобритания са вдигнати във въздуха, за да прихванат два руски самолета Ту-142"}
{"url": "https://www.faktor.bg/bg/articles/letishteto-na-honkong-otmeni-vsichki-zaminavashti-poleti", "text": "Летището на Хонконг отмени днес всички заминаващи полети, след като демонстранти влязоха в терминалите, предаде Асошиейтед прес. Летищната управа обяви, че анулира всички заминаващи полети след 16.30 ч. местно време. В изявлението се посочва, че не се очаква да бъдат засегнати пристигащите полети. Днес е вторият пореден ден, в който летището на Хонконг отменя полети заради протестните прояви, смущаващи работата му.", "date": "2019.08.13", "title": "Летището на Хонконг отмени всички заминаващи полети"}
{"url": "https://www.faktor.bg/bg/articles/stolichna-obshtina-e-investirala-v-bolnitsi-i-polikliniki-55-mln-leva-za-4-godini", "text": "\"55 млн. лв. е инвестирала Столична община в общинските болници и поликлиники през последните 4 години\", съобщи кметът Йорданка Фандъкова при представяне на обновеното отделение по физиотерапия на 14 ДКЦ в София.  „Инвестирахме около 400 000 лв. във физиотерапии в общо три поликлиники и една Общинска болница, но тук наистина е моделът, който видяхме за качествена физиотерапия. Изключително важен е мениджмънт, доброто управление, на тези поликлиники, защото освен нашите над 160 000 лева, които сме инвестирали, тук, в 14-то ДКЦ, в физиотерапията те са инвестирали още толкова собствени средства“, каза още столичният кмет. Реновирани са битовите части и е закупена техника - 12 нови апарата за прецизно раздвижване на стави и лечение на остра и хронична болка. 2 пъти се е увеличил броят на пациентите в отделението, а сред тях е и националният отбор по художествена гимнастика.", "date": "2019.08.13", "title": "Фандъкова откри обновената поликлиника за състезателките по художествена гимнастика"}
{"url": "https://www.faktor.bg/bg/articles/karolev", "text": "\"Думата \"бедност\" е относителна. Има няколко институции определят линията на бедност - Световната банка и Европейската статистическа служба\", така икономистът Владимир Каролев започна свой коментар в сутрешния блок на Нова телевизия. \"Когато гледаме техните международни изследвания, ще видим, че данните на КНСБ изобщо не са верни. Например в България през 2018 г. работещите бедни между 18 и 64 години са 10,1% спрямо 9,4% средно за Европейския съюз\", отсече той. \"Според Световната банка пък ако живееш с под 54 долара на ден си беден. Но искам да кажа, че това не значи да го обърнеш в левове и да получиш 86 лева на ден. Те имат предвид каква е инфлацията за една държава. Много малко са реално бедните хора в България - това са хора на минимални пенсии и нямат семейства, които да ги подкрепят или хора с толкова ниска квалификация, че не могат въобще да си намерят работа\", коментира Каролев. \"Бедност не може да се бори чрез преразпределение. Бедност се бори с квалификация и образование\", категоричен бе той. \"Хората, които са наистина много бедни в България, според Световната банка, са 1,9%. А в Румъния са 5%. Тоест у съседката ни проблема е доста по-силен\", заключи Каролев.  Прочети повече в Blitz.bg:  \"Думата \"бедност\" е относителна. Има няколко институции определят линията на бедност - Световната банка и Европейската статистическа служба\", така икономистът Владимир Каролев започна свой коментар в сутрешния блок на Нова телевизия. \"Когато гледаме техните международни изследвания, ще видим, че данните на КНСБ изобщо не са верни. Например в България през 2018 г. работещите бедни между 18 и 64 години са 10,1% спрямо 9,4% средно за Европейския съюз\", отсече той. \"Според Световната банка пък ако живееш с под 54 долара на ден си беден. Но искам да кажа, че това не значи да го обърнеш в левове и да получиш 86 лева на ден. Те имат предвид каква е инфлацията за една държава. Много малко са реално бедните хора в България - това са хора на минимални пенсии и нямат семейства, които да ги подкрепят или хора с толкова ниска квалификация, че не могат въобще да си намерят работа\", коментира Каролев. \"Бедност не може да се бори чрез преразпределение. Бедност се бори с квалификация и образование\", категоричен бе той. \"Хората, които са наистина много бедни в България, според Световната банка, са 1,9%. А в Румъния са 5%. Тоест у съседката ни проблема е доста по-силен\", заключи Каролев.  Прочети повече в Blitz.bg:  \"Думата \"бедност\" е относителна. Има няколко институции определят линията на бедност - Световната банка и Европейската статистическа служба\", така икономистът Владимир Каролев започна свой коментар в сутрешния блок на Нова телевизия. \"Когато гледаме техните международни изследвания, ще видим, че данните на КНСБ изобщо не са верни. Например в България през 2018 г. работещите бедни между 18 и 64 години са 10,1% спрямо 9,4% средно за Европейския съюз\", отсече той. \"Според Световната банка пък ако живееш с под 54 долара на ден си беден. Но искам да кажа, че това не значи да го обърнеш в левове и да получиш 86 лева на ден. Те имат предвид каква е инфлацията за една държава. Много малко са реално бедните хора в България - това са хора на минимални пенсии и нямат семейства, които да ги подкрепят или хора с толкова ниска квалификация, че не могат въобще да си намерят работа\", коментира Каролев. \"Бедност не може да се бори чрез преразпределение. Бедност се бори с квалификация и образование\", категоричен бе той. \"Хората, които са наистина много бедни в България, според Световната банка, са 1,9%. А в Румъния са 5%. Тоест у съседката ни проблема е доста по-силен\", заключи Каролев.  Прочети повече в Blitz.bg:  \"Думата \"бедност\" е относителна. Има няколко институции определят линията на бедност - Световната банка и Европейската статистическа служба\", така икономистът Владимир Каролев започна свой коментар в сутрешния блок на Нова телевизия.  \"Когато гледаме техните международни изследвания, ще видим, че данните на КНСБ изобщо не са верни. Например в България през 2018 г. работещите бедни между 18 и 64 години са 10,1% спрямо 9,4% средно за Европейския съюз\", отсече той. \"Според Световната банка пък ако живееш с под 54 долара на ден си беден. Но искам да кажа, че това не значи да го обърнеш в левове и да получиш 86 лева на ден. Те имат предвид каква е инфлацията за една държава. Много малко са реално бедните хора в България - това са хора на минимални пенсии и нямат семейства, които да ги подкрепят или хора с толкова ниска квалификация, че не могат въобще да си намерят работа\", коментира Каролев.  \"Бедност не може да се бори чрез преразпределение. Бедност се бори с квалификация и образование\", категоричен бе той.  \"Хората, които са наистина много бедни в България, според Световната банка, са 1,9%. А в Румъния са 5%. Тоест у съседката ни проблема е доста по-силен\", заключи Каролев.", "date": "2019.08.13", "title": "Каролев: Много малко са реално бедните хора в България"}
{"url": "https://www.faktor.bg/bg/articles/direktorat-na-df-zemedelie-vasil-grudev-shte-otstranya-karlezhite-ot-sistemata", "text": "\"Познавам голяма част от дефектите в системата, което няма да е добре за лошите герои в системата\", заяви пред БНР директорът на Държавен фонд \"Земеделие\" Васил Грудев. Той обясни, че за него разликата между лоши и добри герои е дали \"са част от системата със смислени действия, или са кърлежи, които се прилепват към определени финансови потоци и се пробват да изсмукват тези потоци, не там, за където са предназначени\". Грудев оглави фонда на 19 юли. Грудев заяви готовност да отстрани \"кърлежите от системата\", след като ги идентифицира и уточни, че вече има уволнени четирима служители на фонд \"Земеделие\" поради съмнения в безкористното изпълнение на служебните им задължения - най-високо стоящият е началник на отдел. В предаването \"Преди всички\" по програма \"Хоризонт\" той обеща, че ще се постарае да се усвоят всички евросубсидии въпреки закъсненията, направени от предишната администрация на фонд \"Земеделие\". По програмата за най-малките земеделски производители обаче няма да се усвоят изцяло финансовите средства до края на годината. \"Рисковете, към края на годината, са такива, че за да се справим с тях, ще трябва да извършим плащания със средства от Програмата и на част от площните мерки, тези които се финансират от Програмата за развитие на селските райони\", уточни Васил Грудев .  Директорът на фонд \"Земеделие\" обеща, че най-късно до девет месеца ще навакса забавеното финансиране на проекти по различните мерки на европрограмите. Васил Грудев оглави ДФ \"Земеделие\" на 19 юли.", "date": "2019.08.13", "title": "Директорът на ДФ \"Земеделие\" Васил Грудев: Ще отстраня \"кърлежите\" от системата"}
{"url": "https://www.faktor.bg/bg/articles/plevneliev-diktatorat-v-turtsiya-mozhe-da-obeshtae-vsichko-na-folksvagen-balgariya-shte-predstavi-po-dobra-oferta", "text": "Новината е, че намерихме начини да оптимизираме офертата си към \"Фолксваген\". Много скоро България ще представи по-добра оферта, съгласувахме това с министър-председателя. Убеден съм, че ние сме тази държава, която предоставя най-добрите условия'. Това заяви президентът   (2012-2017) Росен Плевнелиев пред \"Нова тв\" тази сутрив. - когато изберем Турция, въпреки че в процедурата на концерна има оценка на върховенството на правото в страната, в която се инвестира ... Аз искам да видя тази оценка, да видя как сравняват Турция и България.... Днес в Турция има журналисти по затворите,  хиляди демократично мислещи хора по затворите, без съд и присъда. Какво върховенство на правото има днес в Турция, какви човешки права, попита той. От тази гледна точна ние продължаваме да се борим и считаме, че България има своите предимства. От другата страна имаме един автократичен лидер в Турция, той може да обещае каквото си иска.  Може да даде земя без пари, сгради без пари, просто да се докарат машините. На туй отгоре да купи 40 000 автомобила без търг, без никаква обществена процедура. Това в България не е възможно, именно заради ЕС. .... Ако наистина избираме в момента между държава членка на ЕС... и Турция с всичките й проблеми, това изпраща много силен сигнал към демократичните сили в региона и го заявявам най-отговорно.  Казах го и на куп немски медии, ако бъде избрана България, това засилва изключително много позицията и на ЕС, и на Германия по отнощение на Балканите. Ако бъде избрана Турция, тогава губим илюзии, че всичко е въпрос на човешки права, а просто става въпрос за едни пари , а там диктаторът е обещал повече, коментира Плевнелиев.    Категорично не съм съгласен с тезата на министър-председателя на Долна Саксония, че именно защото и в Турция има много демократично мислещи хора, една инвестиция на „Фолксваген” там би подкрепила тях”, посочи Росен Плевнелиев.   Истината е, че сме на финала. Истината е, че решение още няма. Докато една от двете държави не подпише договор с „Фолксваген”, всяка една от двете страни продължава да участва в състезанието. Един такъв концерн като „Фолксваген”, няма да допусне на финалната права да остане само един участник, който в един момент да не си спази обещанията и да му извива ръцете, категоричен бе Плевнелиев.  Един такъв пробив може да е свързан и с политическа заявка, и с определени сценарии за изнудване на държавата или бизнеса. Затова подобни неща не бива повече да се случват. Определено по този случай трябва да има осъдени'', категоричен бе Плевнелиев. - на тази тема е посветена статия в авторитетния германски ежедневник \"Франкфуртер алгемайне цайтунг\" (Frankfurter allgemeine zeitung - FAZ). Заглавието на материала е \"Локация - мечта\", съобщи вчера БНР. \"Битката изглежда решена, но уж победеният не се предава\", пише авторът Михаел Мартенс. Той описва предприетата офанзива на българския премиер Бойко Борисов и автомобилния клъстер в лицето на бившия президент Росен Плевнелиев. В интервю за \"Франкфуртер алгемайне цайтунг\" той предупреждава Берлин, че решение в полза на Турция би навредило на имиджа на Германия на Балканите.  но когато стане дума за пари, автократът Ердоган е достатъчно добър партньор\", коментира още Плевнелиев. \"Всички парламентарно представени партии са единни в подкрепата си за чуждестранните инвестиции, което е гаранция, че държавната политика няма да се промени при смяна на властта\", подчертава премиерът, като припомня, че големи германски концерни отдавна са представени на българския пазар и са доволни от инвестицията си. Борисов направи подобни коментари и през миналата седмица, пред друго немско издание - \"Ханделсблат\".", "date": "2019.08.13", "title": "Плевнелиев: Диктаторът в Турция може да обещае всичко на \"Фолксваген\", България ще представи по-добра оферта"}
{"url": "https://www.faktor.bg/bg/articles/genadi-kondarev-polzvat-se-tvarde-golemi-ploshti-za-kravite-pogubvat-zemyata", "text": "Климатичната криза вреди на способността на земята да издържа човечеството, твърди доклад на ООН, изготвен от някои от най-добрите световни учени. Суша, ерозия на почвата, пожари - всичко това е провокирано от покачването на температурите. Ако градусите продължат своя ход нагоре, обработваемата земя на много места ще стане неизползваема, което ще доведе до миграция, глад и нови конфликти. В специален доклад, представен в Женева, експерти на ООН по климата настояват за бързи действия срещу изтощаването на почвата и прахосването на храни. Сред мерките, които трябва да бъдат взети, са по-малко разхищение на храна и ограничавене на яденето на месо. Хората ще трябва да започнат да обработват земята по-разумно и да засаждат повече дървета. Учените съветват още хората да преминат към растителна диета. \"За да се отгледа едно животно като кравата, минават няколко години, за разлика от пилетата. Ползват се твърде големи площи за тези животни\", посочи в \"България сутрин\" Генади Кондарев от \"За Земята\". Той препоръча на онези, които консумират големи количества говеждо месо – като спортистите – да се замислят над диетата си и дали не може да се намери по-добър компромис при избора на храна.  \"Най-големият проблем е как произвеждаме енергията си\", посочи той.   Пред Bulgaria ON AIR фитнес инструкторът Мартин Гергов заяви, че има чувствителна разлика между отглежданите на село животни и тези за големия бизнес. \"Надали храната ще навреди на Земята толкова, колкото автомобилите и други големи замърсители. Може би трябва да се въведат мерки за това как се хранят животните\", каза още той. Покачването на температурите на сушата вече е достигнало 1,53 градуса Целзий, т.е. два пъти по-голямо е в сравнение с включващото океаните глобално повишаване на температурните стойности, отбелязват климатолози. Климатичната криза вреди на способността на земята да издържа човечеството, твърди доклад на ООН, изготвен от някои от най-добрите световни учени. Суша, ерозия на почвата, пожари - всичко това е провокирано от покачването на температурите. Ако градусите продължат своя ход нагоре, обработваемата земя на много места ще стане неизползваема, което ще доведе до миграция, глад и нови конфликти. В специален доклад, представен в Женева, експерти на ООН по климата настояват за бързи действия срещу изтощаването на почвата и прахосването на храни. Сред мерките, които трябва да бъдат взети, са по-малко разхищение на храна и ограничавене на яденето на месо. Хората ще трябва да започнат да обработват земята по-разумно и да засаждат повече дървета. Учените съветват още хората да преминат към растителна диета. \"За да се отгледа едно животно като кравата, минават няколко години, за разлика от пилетата. Ползват се твърде големи площи за тези животни\", посочи в \"България сутрин\" Генади Кондарев от \"За Земята\". Той препоръча на онези, които консумират големи количества говеждо месо – като спортистите – да се замислят над диетата си и дали не може да се намери по-добър компромис при избора на храна.  \"Най-големият проблем е как произвеждаме енергията си\", посочи той.   Пред Bulgaria ON AIR фитнес инструкторът Мартин Гергов заяви, че има чувствителна разлика между отглежданите на село животни и тези за големия бизнес. \"Надали храната ще навреди на Земята толкова, колкото автомобилите и други големи замърсители. Може би трябва да се въведат мерки за това как се хранят животните\", каза още той. Покачването на температурите на сушата вече е достигнало 1,53 градуса Целзий, т.е. два пъти по-голямо е в сравнение с включващото океаните глобално повишаване на температурните стойности, отбелязват климатолози.", "date": "2019.08.13", "title": "Генади Кондарев: Ползват се твърде големи площи за кравите, погубват Земята"}
{"url": "https://www.faktor.bg/bg/articles/boyko-borisov-balgariya-ima-interesot-uvelichavaneto-na-iznosa-si-za-yaponiya", "text": "Министър-председателят Бойко Борисов се срещна с министъра на външните работи на Япония Таро Коно. В рамките на разговора в Министерския съвет премиерът Борисов отбеляза, че Япония е приоритетен партньор и традиционен приятел на нашата страна. Това съобщи правителствената пресслужба.  Българският министър-председател е определил като положително активизирането на двустранния политически диалог на високо равнище и е предал своите искрени поздрави на премиера Шиндзо Абе, който през януари 2018 г. осъществи първата визита на японски министър-председател в България. Премиерът Борисов е изразил увереност, че срещите на високо ниво ще дадат допълнителен импулс на икономическите връзки, което от своя страна е предпоставка за увеличаването на обема и обхвата на японските инвестиции, както и на броя на японските туристи в България. Борисов е подчертал, че страната ни се е доказала като стабилен и предсказуем партньор с голям потенциал за сътрудничество. Българският министър-председател е акцентирал върху интереса на България да увеличи износа си за Япония, както и да се засилят бизнес контактите в области като информационни и комуникационни технологии и автоматизация, машиностроене, производство на автомобилни части, строителство. Борисов приветства обявената от японския министър-председател Абе инициатива за сътрудничество със Западните Балкани. Премиерът е изразил готовността на страната ни да продължи доброто взаимодействие по линия на официалната помощ за развитие в региона след успешното провеждане в София на съвместния Семинар по управлението на риска при наводнения в Западните Балкани, който се проведе в началото на настоящата година. Българският министър-председател отбеляза също така, че Западните Балкани са били приоритетна тема в рамките на Българското председателство на Съвета на ЕС. В рамките на разговора министър-председателят Бойко Борисов акцентира и върху влизането в сила на споразуменията между ЕС и Япония за стратегическо и икономическо партньорство. Според премиера това ще окаже допълнително благоприятно влияние и на българо-японското сътрудничество.", "date": "2019.08.13", "title": "Бойко Борисов:  България има интерес от увеличаването на износа си за Япония"}
{"url": "https://www.faktor.bg/bg/articles/mika-zaykova-vidin-veche-ne-e-nay-bedniyat-grad", "text": "\"Искам да приличаме на Европа, но сме много далеч. Ние сме на 147-мо място в света по снабдяване на електричество\". Почти апокалиптичната картина у нас описа икономистът Мика Зайкова. Тя допълни, че все още у нас има проблем с по-бедните райони.  Зайкова заяви, че Видин вече не е най-бедната област у нас и в Европейския съюз. По думите ѝ, най-лош е животът в Благоевград. Според нея не е логично област, която е близка до столицата, да е най-бедната в страната. По думите ѝ, мерките, които социалното министерство взима, не помагат за подобряването на жизнения стандарт. Тя даде за пример еднократните годишни помощи около празниците, които се дават на пенсионерите. Те обаче били недостатъчни, за да помогнат на възрастните хора.", "date": "2019.08.13", "title": "Мика Зайкова: Видин вече не е най-бедната област"}
{"url": "https://www.faktor.bg/bg/articles/dnes-proveryavat-dali-stopanite-sa-unishtozhili-svinete-si", "text": "Екипи на Агенцията по безопасност на храните се очаква да започнат днес проверки в личните стопанства в Пазарджишка област за това дали стопаните сами са умъртвили домашните си прасета като мярка за овладяване на заразата от африканска чума по свинете. Продължава блокадата на пътя Сливен - Ямбол при село Крушаре от недоволни от предприетите мерки за овладяване на заболяването, предаде БНР. От дни протестиращите подават сигнали за незагробени животински отпадъци в района на село Гавраилово, в река Тунджа и напоителния канал край село Тополчане. Кметът на село Тополчане Петър Илиев заяви, че няма как да се установи кой е хвърлил биологичните отпадъци, открити късно вчера в напоителния канал до сливенското село. \"Това е по селата, които са след ДЗС „Диньо Дачев“ и нататък „Речица“ и може да идват даже от селата, които са след язовир „Жребчево“. Предстои да се вземат проби от водата, за да се установи дали е тя е годна за поливане, каза директорът на „Напоителни системи“ Пламен Иванов. Предприятието стопанисва канала. \"Зависи, нали, дали има разлагане. Може би ще се обърнем към специалисти, които ще го кажат това нещо\". Д-р Яков от Областната дирекция по безопасност на храните отказа да коментира ситуацията. Предстои извадените животински отпадъци да бъдат загробени. Здравните власти в Сърбия проверяват четири лични стопанства в страната за предполагаеми случаи на африканска чума по свинете. ", "date": "2019.08.13", "title": "Днес проверяват в Пазарджишко дали стопаните са унищожили свинете си"}
{"url": "https://www.faktor.bg/bg/articles/srabski-vitsepremier-sluzhbi-na-velikite-sili-podslushvat-vuchich-no-oshte-nyamame-dokazatelstva", "text": "Вицепремиерът и министър на вътрешните работи на Сърбия Небойша Стефанович е уверен, че чуждестранни служби следят държавния глава на западната ни съседка Александър Вучич, отбелязва електронното издание на водещия белградски ежедневник \"Вечернье Новости\". \"Абсолютно съм сигурен, че чуждестранните служби все още се опитват да наблюдават електронните комуникации на хората в Сърбия, които представляват интерес за тях, на първо място, президентът Александър Вучич. Това не може да бъде лесно доказано, тъй като в днешно време техниката е толкова усъвършенствана, че чуждото разузнаване, дори и да не присъства на територията на Сърбия, може да придобие представа за нечии електронни комуникации\", коментира Стефанович.  Съгласно думите му, Великите сили засилват дейността си и в Сърбия, с цел да се позиционират възможно най-добре в региона на Югоизточна Европа. \"Те защитават интересите на своите държави, а ние се борим да защитим нашите. Засилваме нашата полиция, военни служби и служби за сигурност, не защото сме заплаха за някого или защото имаме агресивни намерения и териториални претенции, а за да можем да отговорим адекватно на всички предизвикателства\", поясни сръбският министър. На въпрос кои чуждестранните разузнавателни структури имат повишен интерес към Вучич и семейството му, в частност неговите деца, Стефанович отговори: \"Не разполагаме с конкретна информация... Но нашите служби имат сериозен отговор на това. Опитваме се да защитим всяко дете в Сърбия и, разбира се, децата на президента, особено в ситуация, в която някое чуждо външно министерство се интересува от тях\".", "date": "2019.08.13", "title": "Сръбски вицепремиер с уникално \"разкритие\": Великите сили подслушват Вучич, но още нямаме доказателства"}
{"url": "https://www.faktor.bg/bg/articles/spored-rusko-izdanie-dialogat-mezhdu-rusiya-i-balgariya-sazhivil-integratsiyata-na-kremal-v-es", "text": "Диалогът между Русия и България по време на Първия Каспийски икономически форум в Туркменистан ни връща към политиката на големите обвързвания, пише руското бизнес издание \"Економика сегодня\", цитирано от БТА. \"Твърде популярна преди периода на санкции\" срещу Русия, тази политика предвиждаше да се интегрират помежду си две интеграционни обединения - Европейският и Евразийският съюз, пояснява Станислав Бишок, изпълнителен директор на международната мониторингова организация CIS-EMO. Електронният вестник коментира вчерашния разговор между руския премиер Дмитрий Медведев и българския му колега Бойко Борисов на туркменистанския форум. Медведев припомни идеята за съвместяване на черноморското и каспийското измерение, за да носят те дивиденти на държавите и народите от двете страни. Борисов посочи на свой ред, че регионът разполага с \"огромни възможности\", а България, разположена от другата страна на Черно море, е \"един вид вход към европейския континент\". \"Търговските отношения, железопътният транспорт, автомобилните комуникации, морският транспорт, хъбовете, каквито има и в България, и в Русия северно от този регион, предполагат огромни възможности\", каза българският министър-председател. Колкото до Русия и България, съвместяването на черноморското и на каспийското им измерение трябва да се разглежда по-скоро символично, тъй като България е членка на ЕС. А общата рамка на ЕС спрямо Русия е вече даденост и се определя от санкциите, отбелязва Станислав Бишок. Същевременно \"България, както и всички останали страни от ЕС, при все че се обявява за възстановяване на отношенията с Русия в рамките на Европа, никога обаче не използва правото си на вето, щом стане дума за продължаване на антируските санкции.  Ако София разполагаше с необходимия суверенитет и самостоятелност във воденето на външна политика, България на първо място би проявила интерес към енергийни проекти, съвместни с Русия\", убеден е експертът. Пет години след спирането на проекта \"Южен поток\", България отново се мъчи да стане страна-транзитьор на руски газ - този път в рамките на \"Турски поток\", допълва изданието. Станислав Бишок изтъква, че България проявява интерес и към общи с Русия инфраструктурни и логистични проекти, също и в сферата на селското стопанство. София би желала Русия да отвори пазарите си за български стоки, добавя той. Аналитикът съзира \"голям потенциал\" в руско-българското икономическо сътрудничество, най-вече в информационните технологии, медицинската промишленост, енергийното, транспортното и селскостопанското машиностроене. България вече е натрупала и позитивен опит от експлоатация на обекти, конструирани и строени с руско оборудване и технологии, подчертава наблюдателят. Взаимните посещения, диалогът между руски и европейски политици водят до общо разбиране - поне на нивото на отделни държави, \"че историята със санкциите не е вечна, а Москва и европейските държави имат далеч повече общи интереси, отколкото разделителни линии\", резюмира експертът на \"Економика сегодня\".", "date": "2019.08.13", "title": "Според руско издание диалогът между Москва и София съживил интеграцията на Кремъл в ЕС"}
{"url": "https://www.faktor.bg/bg/articles/angel-kunchev-epidemiyata-ot-morbili-prodalzhava", "text": "Макар и с намалена интензивност, епидемията от дребна шарка (морбили) продължава. Това съобщи главният държавен здравен инспектор Ангел Кунчев по  Епидемията, която започна в средата на февруари, продължава най-интензивно в София-град и София-област, както и в Кюстендил и в Благоевград. Като основна причина за разпространението доц. Кунчев посочи пропуските в изпълнението на имунизационния календар, за което са издадени над 100 акта на общопрактикуващи лекари, на родители и учебни заведения. В момента епидемията е с по-нисък интензитет от 10-15 случая седмично, но в областите Пазарджик и Монтана, вирусът все още се разпространява активно. Кунчев съобщи, че в момента се обсъждат промени в имунизационния календар като се предвижда намаляване от четири на три приема на задължителната ваксина за туберкулоза и от три на два приема на ваксината за пневмококи.  Ще бъде добавен още един прием на ваксината срещу коклюш за 12-годишни деца, за да се подсили имунитета срещу заболяването. Според главния държавен здравен инспектор е възможно през октомври да се организира безплатното имунизиране срещу грип на хора над 65-годишна възраст.", "date": "2019.08.13", "title": "Ангел Кунчев: Епидемията от морбили продължава"}
{"url": "https://www.faktor.bg/bg/articles/brekzit", "text": "Първият министър на Шотландия Никола Стърджън заяви, че би се радвала да се присъедини към изцяло женски кабинет за спиране на Брекзит без сделка, когато беше попитана за предложението на Карълайн Лукас за сформиране на само женски лидерски екип, противопоставящ се на хаотичен Брекзит, пише шотландския вестник The Herald, цитиран от Агенция \"Фокус\". Карълайн Лукас предложи да се сформира кабинет от жени – лидери или заместници в своите партии, ако парламентът гласува вот на недоверие на правителството на Борис Джонсън, за да призове за втори референдум за напускане на ЕС. Никола Стърджън каза: „Щастлива съм, да работя с всеки - мъж или жена, трябва да кажа - да се опитам да спра Брекзит, по-специално да се опитам да избегна Брекзит без споразумение, който смятам, че би бил наистина, наистина вреден. „Аз съм като цяло за повече жени в политиката, мисля, че можем да внесем различна перспектива. Предложението на Карълайн Лукас предизвика известна реакция заради невключването в този хипотетичен кабинет на представителки на етнически малцинства. Лукас отговори на обвинението в социалната мрежа „Туитър“, казвайки: „Списъкът на жените е създаден, като включва ръководители / заместник-ръководители на съответните партии / групи и нации на Обединеното кралство.", "date": "2019.08.13", "title": "Никола Стърджън: Ще опитам да спра Брекзит"}
{"url": "https://www.faktor.bg/bg/articles/zhegite-prodalzhavat-temperaturata-na-morskata-voda-e-26-27", "text": "Днес ще бъде слънчево, около и след обяд – горещо. Преобладаващите максимални температури ще са между 33° и 38°, по-ниски по морския бряг, в София около 33°. Атмосферното налягане ще се понижава и след обяд вече ще е малко по-ниско от средното за месеца. Над Черноморието отново ще е слънчево. Ще духа умерен източен вятър. Максимални температури на въздуха: 27°-30°. Температурата на морската вода е 26°-27°. Вълнението на морето ще е 3-4 бала. Над планините ще е слънчево. Ще духа слаб, по високите и открити части до умерен източен вятър. Остава топло с максимална, температура на височина 1200 метра - около 28°, на 2000 метра - около 21°.", "date": "2019.08.13", "title": "Жегите продължават, температурата на морската вода е 26°-27°"}
{"url": "https://www.faktor.bg/bg/articles/v-sasht-pribirat-zelenite-karti-na-imigranti-sas-sotsialni-pomoshti", "text": "Правителството на САЩ обяви вчера, че предприема една от най-драстичните стъпки за ограничаване на законната имиграция, предаде Асошиейтед прес. Ще бъдат отнемани зелените карти на много имигранти, които използват федералната и щатска програма за подпомагане на хората с ниски доходи в сферата на здравеопазването (\"Медикейд\"), купони за храна, ваучери за жилище и други форми на социални помощи.  Федералният закон и сега задължава лицата, искащи да получат постоянно жителство или да легален статут, да докажат, че няма да бъдат в тежест за САЩ или \"обществено бреме\", както е използваният от правителството термин. Но новите правила могат да включат по-широк набор от програми, които могат да дисквалифицират имигрантите. Въпреки че повечето внимание е насочено към усилията на президента Доналд Тръмп да ограничи нелегалната имиграция, новите правила се отнасят за хората, които влизат в САЩ законно и опитват да получат постоянен статут. Тръмп се опитва да въведе в САЩ система, отдаваща преимущество на способностите на имигрантите, вместо такава с фокус върху събирането на семейства. Съгласно новите правила Службата по гражданство и имиграция на САЩ ще прави оценка дали кандидатите са получавали социални помощи, наред с други фактори като образование, доходи и здравословно състояние, за да определи дали да им даде статут на законно пребиваващи. Мерките ще влязат в сила в средата на октомври. Няма да се прилагат за американски граждани, но могат да засегнат имигранти, имащи роднинска връзка с граждани. \"Искаме в тази страна да идват хора, които са самостоятелни\", каза и.д. директор на службата Кен Кучинели. \"Това е ключов принцип на американската мечта. Той е твърдо залегнал в нашата история\", добави той. Имигрантите са малък процент от получаващите помощи. Всъщност мнозина от тях не отговарят на критериите за получаване на такива помощи заради имиграционния им статут, отбеляза АП.", "date": "2019.08.13", "title": "В САЩ прибират зелените карти на имигранти със социални помощи"}
{"url": "https://www.faktor.bg/bg/articles/tramp-1-1", "text": "Президентът на САЩ Доналд Тръмп заяви, че Вашингтон е получил много информация от аварията в района на Архангелск, при която се взриви реактивен двигател на ракета, съобщава ТАСС.  Американският президент публикува на страницата си в “Twitter” коментар по въпроса. \"Съединените щати разбраха много след експлозията в Русия. Имаме подобни, макар и по-напреднали технологии\", пише той. Тръмп добави, че експлозията на руската крилата ракета Skyfall е накарала хората в региона да се притесняват за качеството на въздуха в района на обекта и отвъд него, което е тревожно.", "date": "2019.08.13", "title": "Тръмп: САЩ разбраха много след експлозията на крилата ракета  в Русия"}
