{"url": "http://www.faktor.bg/bg/articles/zapaliha-svetlinite-na-kolednata-elha-v-sofiya", "text": "Светлините на коледното дърво вече греят и в центъра на столицата. Заради проливните дъждове ветък, включването на лампичките беше отложено, но - днес студът не промени плановете на градската управа. Елхата е висока 10 метра и е украсена с около 30 000 лампички и гирлянди, с дължина 2500 метра.  За втора поредна година коледното дърво е пред НДК. С коледна украса се сдобиха и емблематични столични сгради, улици и булеварди, като ул. „Московска”, „Витоша”, „България”, „Дондуков”, около храма „Св. Александър Невски”, Орлов мост, Руски паметник и др.", "date": "2017.12.05", "title": "Запалиха светлините на коледната елха в София"}
{"url": "http://www.faktor.bg/bg/articles/novini/balgariya/zdravniyat-ministar-razporedi-proverka-v-pirogov", "text": "Здравният министър е разпоредил проверка в \"Пирогов\". Поводът е отворено писмо, в което лекари обвиняват директора в лошо управление и искат оставката му.  Част от медиците днес отново излязоха на протест. Твърдят, че заплатите им в последния месец са намалени. Администрацията била раздута, а директорът съкращавал медицински персонал. Закривал и щатове на пенсионирани медицински сестри.  Протестиращите твърдят,че се променяли и имена на клиники. Така ръководството на болницата принуждавало лекари, които работят в \"Пирогов\" от години, да преподписват трудовите си договори. \"Не се променя работното място. Не се променя длъжността. Предлага се изпитателен срок - 6 месеца, през който човек може да бъде освобождаван по всяко време\", заяви доц. Стоян Сопотенски, председател на синдиката на КТ \"Покдрепа\" в \"Пирогов\".", "date": "2017.12.05", "title": "Здравният министър разпореди проверка в \"Пирогов\""}
{"url": "http://www.faktor.bg/bg/articles/novini/svyat/zhiteli-na-gratski-ostrovi-protestiraha-v-atina-zaradi-bezhanskata-kriza", "text": "Жители и официални представители от три гръцки острова в източната част на Егейско море протестираха днес пред министерство на миграционната политика в Атина срещу все по-тежките условия и пренаселеността в лагерите за новопристигащите мигранти и бежанци, предаде Асошиейтед прес. Кметовете на островите Лесбос, Хиос и Самос, заедно с десетки местни жители, участваха в днешния протест, като поискаха от правителството да вземе мерки за намаляване на пренаселеността в бежанските лагери. Съгласно постигнатото миналата година споразумение Турция - ЕС за намаляване на миграционния поток бежанците и мигрантите, пристигащи на гръцките острови от турското крайбрежие, са задържани в лагери на островите. Мигрантите чакат молбите им за убежище да бъдат обработени и в случай на отрицателен отговор, подлежат на депортиране в Турция. Мудността на този процес е довела до голяма пренаселеност в лагерите. На остров Лесбос, например, над 6500 души живеят в лагери с капацитет за малко над 2 300 души.", "date": "2017.12.05", "title": "Жители на гръцки острови протестираха в Атина заради бежанската криза"}
{"url": "http://www.faktor.bg/bg/articles/novini/balgariya/rumen-ovcharov-nishto-nyama-da-izleze-ot-reviziya-na-privatizatsiyata-tova-e-tsirk", "text": "Истината е една – проектът \"Белене\" е необходим на България, за да покриваме нашето собствено потребление. Защото ТЕЦ-овете изчерпват вече своите ресурси. Трябва обаче да има политически консенсус по него, първо и второ – много ясен обществен контрол, за да не допуснем източване на средства. Ще бъде престъпление, ако се откажем от втора атомна централа, която е необходима и полезна за България. Това обяви в ефира на Би Ти Ви бившият енергиен министър Румен Овчаров.  По думите му проблемът не е бил никога в докладите, визирайки последния доклад на БАН, като припомни, че такъв доклад е имало и през 2011 и 2012, който е бил изключително позитивен. Но АЕЦ Белене беше спряна не защото няма добри експертни оценки, а по политическо решение и то на чуждо правителство, веднага след визитата на държавния секретар на САЩ у нас, припомни бившият енергиен министър и допълни, че не е реално \"Белене\" да ни струва 10 милиарда Според неговите разчета реалната цена за реализацията на проекта е 4 милиарда. Помолен да коментира горещата тема по ревизията на приватизацията, Овчаров изрази своя скептицизъм, че нещо ще излезе от „сериозния гняв“, който се надига в обществото.  Тук няма нищо сериозно, нищо няма да излезе от тази трънка. Целта е да бъдат ударени някои хора – някои от софийските приватизатори, като Прокопиев и кръга Капитал, и разбира се Корнелия Нинова. Това ще бъде цирк, нищо повече, отсече той и припомни, че той е бил един от хората, които твърде много са говорили и то критично за приватизацията още във времето, когато това се е случвало.  Що се отнася до това, дали БСП е реална опозиция, Румен Овчаров отбеляза, че до момента Нинова печели битки и трупа обществено доверие. Тя продължава да върви нагоре и да утвърждава партията като реална опозиция. Той бе категоричен, че няма никакви договорки с ГЕРБ и смята подобни твърдения на анализатори за неуместни.  Не виждам игра с ГЕРБ и не виждам как може да се случи. Нека анализаторите, които лансират подобни тези, да присъстват на едно от заседанията на ръководството на БСП и ще видят, че няма такава игра. Но у нас политическият живот не е съвсем нормален. Нинова напипа слабите места на Борисов и сега той търси механизми, за да я обуздае. Но на хората не им с тига стамо истерията ,критиката, на тях им е необходима визия за бъдещето, интересни идеи, усещане за сигурност. БСП започна да се оформя като лява алтернатива и това се вижда от нейната програма, но дали ще направим следващата крачка – да предложим реалните стъпки за реализирането на тази алтернативна политика, риторично попита Румен Овчаров.", "date": "2017.12.05", "title": "Румен Овчаров: Нищо няма да излезе от ревизия на приватизацията, това е цирк"}
{"url": "http://www.faktor.bg/bg/articles/novini/svyat/makron-nareche-darzhavnite-televizii-posredstveni-i-sram-za-republikata", "text": "Френският президент Еманюел Макрон нарече държавните телевизии \"срама на Републиката\". Цитиран от L’Express, Макрон критикува съдържанието и политиката им на управление, определяйки ги като посредствени. На коментар за така наречените \"фалшиви новини\", френският президент заяви, че голяма част от журналистите не притежават нужната професионална етика и поддържат \"нездравословни връзки\" с  цел личен интерес.   Преди време правителството поиска бюджетът на France Televisions за 2018 година да бъде намален с 50 милиона евро. Според новия план над 180 работни места ще бъдат закрити, а решението предизвика вълна от протести на недоволни служители, съобщи Нова телевизия.", "date": "2017.12.05", "title": "Макрон нарече държавните телевизии посредствени и \"срам за Републиката\""}
{"url": "http://www.faktor.bg/bg/articles/novini/balgariya/ekspert-moratoriumat-varhu-lekarstvata-e-vremenno-yavlenie", "text": "„Мораториумът върху експерименталните лекарства е временно явление”, смята проф. д-р Константа Тимчева, национален консултант по онкология. Тя прогнозира, че парламентът ще прегласува мораториума още преди изтичането на едната година, за която е наложен. Тимчева е била лекар на годината, преподавател, член на много международни организации. „Да успокоя пациентите – няма да има прекъсване на лечение и липса на медикаменти, ситуацията не е патова. Те ще се лекуват”, категорична е Тимчева. Тя заяви също, че нашите болни се лекуват с най-съвременните и ефективни медикаменти, които са достъпни на европейския пазар. „Получаваме много съвременно лечение, въпреки че сме малка страна”, категорична е тя. Според нея по-големият проблем със скъпоструващите лекарства е липсата на контрол. „Здравната каса трябва да контролира, защото тя плаща лечението”, поясни Тимчева, но обясни парадокса в системата – тези лекарства се назначават според специфичните биомаркери на всеки болен. Те се плащат от лекарствените фирми, които осигуряват лечението, а не от НЗОК. „Касата трябва да ги плаща, за да контролира след това употребата на тези медикаменти”, категорична е Тимчева. Тя добави, че настоящата ситуация е много по-добре в сравнение с тази преди 2010 г., когато е функционирала друга наредба. „Тогава всеки болен се представяше пред централна комисия в Здравното министерство и там се разглеждаха документите и се решаваше тяхната съдба. Тази бюрократична процедура отнемаше толкова време, че много от болните не дочакаха терапията”, пояснява Тимчева. В момента е обратното – всяко скъпоструващо лечение може да бъде изписано веднага на даден пациент.", "date": "2017.12.05", "title": "Експерт: Мораториумът върху лекарствата е временно явление"}
{"url": "http://www.faktor.bg/bg/articles/novini/balgariya/pavlova-posochi-4-te-prioriteta-na-balgarskoto-predsedatelstvo", "text": "\"Трябва да дадем подкрепа и перспектива на Западните Балкани за присъединяването им към Европейския съюз, но без фалшиви надежди\",  заяви пред евродепутати от в Брюксел министърът за българското председателство на Съвета на ЕС Лиляна Павлова.  Тя участва в заседание в Европейския парламент на работна група на ЕНП за разширяването, посветена на обмяна на мнения за приоритетите на Българското председателство по отношение на Западните Балкани.  \"На днешната среща имах възможността да представя четирите приоритета на Българското председателство под мотото \"Съединението прави силата\", каза Павлова.  По думите й изключително важно послание са и четирите приоритета - за бъдещето на Европа, сигурност и стабилност, европейска перспектива на Западните Балкани, дигиталната икономика.  \"Специален фокус обаче днес беше единият от приоритетите - приоритетът, с който България иска да бъде запомнена като балканско председателство, а именно - европейската перспектива и интеграция на Западните Балкани, тяхната свързаност. За нас беше изключително важно и като правителство, и като предстоящо председателство да защитим този приоритет, който да бъде общоевропейски, да бъде в обощоевропейския дневен ред. И всъщност бих казала, че това е първият успех, който отчитаме в председателството - че той влезе в общоевропейския дневен ред. Беше потвърден и от председателя на Европейската комисия Жан-Клод Юнкер, и от Европейския парламент. Пълна подкрепа получихме включително на днешната среща, което ни дава възможност той да бъде подкрепен в лидерския дневен ред от държавните глави\", заяви Павлова.  \"Това го прави дългосрочен ангажимент не само по време на българското, а ще продължи по време на австрийско, румънско и т.н. председателства, защото темата за разширяването, европейската перспектива и свързаността на Балканите не може да бъде решена за шест месеца. Ние по никакъв начин не искаме да даваме фалшиви очаквания на държавите от Западните Балкани по пътя им към членство, но ние трябва да им дадем перспектива, трябва да им дадем подкрепа, защото Европа и европейският проект няма да бъде завършен без Западните Балкани с нас. За нас, за Европа - както и за България, разбира се, като част от Европа, е важно да има мир, да има стабилност, да има сигурност на Балканите, от една страна. От друга страна ако тяхното икономическо развитие, младите хора, които също са един огромен потенциал, който има там, не бъдат подкрепени, това по свой начин би ощетило европейската конкурентноспособност и икономическия растеж на Европа\", коментира Павлова.", "date": "2017.12.05", "title": "Павлова посочи 4-те приоритета на българското председателство"}
{"url": "http://www.faktor.bg/bg/articles/novini/balgariya/p-simeonov-na-balgarite-im-e-stranno-kak-nyakoy-idva-da-pomaga-na-darzhavata-i-posle-kazva-dayte-mi-tazi-gora", "text": "\"Въпросът с царските имоти е политически въпрос, държавно-правен въпрос от най-висок ранг\", коментира пред БНТ социологът Първан Симеонов. \"ГЕРБ се опитва да води тежко анти-червена политика, за да привлече сини гласове. От друга страна развиват политически консерватизъм и в него се вписва и Симеон Сакскобургготски\", заяви той. По думите му, ВМРО с позицията си ще извлече политическа полза. \"На българите им е странно как някой идва да помага на държавата и в един момент казва: Дайте ми тази гора. В тази ситуация трябва да се намери компромисен вариант\", каза още той. Според Първан Симеонов, няма сигурност, че Симеон ще спечели делата. Според него, на ГЕРБ \"не му се занимава\" с този въпрос. \"В този казус ще спечели този, които заеме по-популярната теза\", смята той и добави, че много хора са настръхнали срещу Симеон Сакскобургготски. Симеонов прогнозира, че това няма да застраши коалицията. \"Стигнахме до там една лява партия да защитава приватизацията, а дясната партия твърди, че \"там има нещо\". Това е абсурдно и от това губят всички, които изострят тона и влизат в безсмислени атаки на кокошкарско ниво\", твърди социологът Юлий Павлов, но според Симеонов, това, напротив, мобилизира твърдите привърженици. \"Но докато си викат един на друг: Вие сте маскари, хората може да започнат да се оглеждат за друга опция. Но така или иначе, подобни неща винаги се отразяват по-зле на властта\", коментира той.", "date": "2017.12.05", "title": "П. Симеонов: На българите им е странно как някой идва да помага на държавата и после казва: Дайте ми тази гора!"}
{"url": "http://www.faktor.bg/bg/articles/novini/balgariya/mihail-ekimdzhiev-tryabva-zakon-za-da-se-uredi-kazusa-s-tsarskite-imoti", "text": "Казусът с имотите на царя поставя следния въпрос – дали трябва да има закон, с който да бъде уредена реституцията на царските имоти. Това се налага заради мораториума, наложен на царските имоти преди години, който може да бъде отменено само със закон. Това обясни в ефира на БНТ адвокатът Михаил Екимджиев, който представлява Симеон Сакскобургготски пред Съда в Страсбург.  По думите му този казус ни въвежда в неизбродими юридически дерби. Но ако се опираме на последните решение на Върховния касационе съд – по Ситняково и Саръ гьол, е признато право на притежание, което е различно от собственост. И в този случай има защитима фаза пред европейския съд за правата на човека в Страсбург. Затова правозащитникът смята, че е разумно е да се изработи един закон, за да се даде дължимото за запазването на достойнството на царското семейство, аргументира позицията си Михаил Екимджиев. Той е категоричен, че е добре да се търси балансирано решение на този казус, а най-неразумното е – делото да стигне до европейския съд за правата на човека в Страсбург.  На различна позиция е депутатът от Обединени патриоти Искрен Веселинов, който в прав текст заяви, че по казуса за царските имоти правото е на независимия български съд, който постановява, че тези имоти са реституирани незаконно.  Тези дела се печелят от държавата и тя защитава правото си като владелец на тези имоти. Едно залитане на администрацията след отправено писмо от Сакскобургготски – с което настоява да се споразумее с държавата, какво ви говори, попита патриота и обясни, че според него бившият премиер не е сигурен, че има реални права над тези имоти. Затова счита за абсурдно да се търсят незаконови и извън съдебната процедура похвати, за да бъдат овъзмездени царят и неговото  семейство.  Искрен Веселинов смята, че трябва да се даде дължимото уважение към Симеон Сакскобургготски, но държавата трябва да защити обществения интерес, дори ако се наложи делото да стигне в европейския съд в Страсбург.", "date": "2017.12.05", "title": "Михаил Екимджиев: Трябва закон, за да се уреди казуса с царските имоти"}
{"url": "http://www.faktor.bg/bg/articles/novini/balgariya/letishte-vrazhdebna-rabotnik-postrada-pri-izpitvane-na-voenen-helikopter", "text": "Работник на военния завод „Терем – Летец” пострада при изпитване на военен хеликоптер на летище „Враждебна”.  Новината беше потвърдена от министъра на отбраната Красимир Каракачанов, съобщи бТВ.  Хеликоптерът Ми-24 се е завъртял на пистата по време на изпитанието и е повлякъл инженер Йорданов. Мъжът е приет в болница „Царица Йоанна” с открита рана в отделението по ортопедия и травматология.  Каракачанов е възложил проверка основно на това дали има нарушение на трудовата дисциплина.  Военният вертолет Ми-24 е руска машина. Тя е била в халето на „Терем” за удължаване на ресурса ѝ със седем години. Вертолетът трябва да бъде предаден на авиобаза „Крумово”.", "date": "2017.12.05", "title": "Летище \"Враждебна\": Работник пострада при изпитване на военен хеликоптер"}
{"url": "http://www.faktor.bg/bg/articles/politika/hlyab-i-pasti/natsionalen-intelekt-a-ne-dolu-nyoy-ot-samnitelni-patrioti", "text": "Ще е много банално, ако повторя очевидното: Глупостта и невежеството могат да нанесат на националния интерес не по-малко щети от „безродието“ и дори „предателството“. Интегрирането на България в Европесйия съюз и НАТО стана зашото това категорично отговаря на националния ни интерес. Членството в тези огранизации в никакъв случай не замества преследването на българския национален интерес. Само че това трябва да става интелигентно! Глупостта, наивността и липсата на флексибилност не веднъж са довеждали България до  Партньорските и съюзническите отношения със съседните държави естествено са част от националния интерес, стига цената, която някоя от страните поставя да не е непосилна. Това е същността на дипломацията. Разбираш какво иска другият. Преценяваш колко от това, което той иска е приемливо за теб. Ако има точка на пресичане на приемливото за двамата, стискате си ръцете. И от този момент нататък не правиш нищо, което да го раздразни. Ако няма точка на взаимно приемливите решения, търсиш други съюзници и изолираш този, с когото не можеш да се разбереш. Преди дни евродепутатът Ангел Джамбазки обяви, че през 1912 година Сърбия и Гърция ни били забили нож в гърба. Освен, че самото изказване вероятно ще раздразни тези две страни, твърдението не отговаря на историческата истина. През 1912 година България е съюзник на Сърбия, Гърция и Черна гора. Четирите страни заедно прогонват Османската империя от сърцето на Балканите. Това е огромен геополитически триумф за България. Не ми се мисли какво би станало, ако Македония и Тракия се бяха оказали в пределите на Турската република създадена десетилетие по-късно. Може би Божидар Димитров, чийто корени са от обезбългарената Източна Тракия, би ни казал най-добре! През следващата, фатална 1913 година достигаме върха на развитието на Следосвобожденска България. Под егидата на британския външен министър сър Едуард Грей, подписваме Лондонския договор за мир. Той ни осигурява граница по линията Енос – Мидия и толкова неоспорван от никого излаз на Егейско море, че е нужна не една, а две поредни национални катастрофи, за да го изгубим! Какво ни предлага Гърция в края на 1912 и в началото на 1913 година? Границата между двете страни да мине на по-малко от двадесет километра от Солун. Дори според предложенията на тайния антибългарски договор между Сърбия и Гърция от пролетта на 1913 година (до който се стига, след като България не особено интелигентно отказва да сключи разумно споразумение с Гърция), под българска власт биха останали повече етнически гърци, отколкото етнически българи биха попаднали под гръцка власт. Няма да е проява на национален нихилизъм, ако заявим, че българското поведение спрямо Гърция през периода на войните е не особено интелигентно. По различен е казусът със Сърбия. Тя отказва да спази предварително подписан договор и брутално репресира македонски българи. Но тъжната истина е, че тогава   Вместо да подпишем договор с Гърция и да проявим съчетание от търпение, хладнокръвност, но и решителност спрямо Сърбия ние се хвърлихме през глава в серия войни, Сърбия накрая се оказа на победилата страна! България воюва с всички свои съседи и губи ценни територии от всички страни. Но историята не свършва дотук! Все пак с двете значително по-големи от България страни - Турция и Румъния успяваме през 1915 и 1940 година да постигнем мирна ревизия и днешните ни граници с тях са договорени без сила, или заплаха със сила. Това е огромен политически капитал. Сърбия не ни връща територии, но в крайна сметка Вардарска Македония получи независимост и вече не е под сръбски суверенитет. България никога не е водила войни, за да „владее“ тази земя, а единствено да я освободи. Е, това е вече реалност. С помощта на България през 1991 година Македония успя да утвърди своята независимост. След дълги години на не особено интелигентни схоластични спорове, подписахме Договор за добросъседство и приятелство. И ето, че се случи чудото. Македонската православна църква поиска Българската православна църква да ѝ стане църква майка.  Какво означава това? Означава, че Македонската православна църква е готова да признае себе си, като  Както заяви наскоро по Българската национална телевизия македонският професор Драган Зайковски: „Неоспорим исторически факт е, че след 1870 г., повече от две трети от християнското население на тогавашна Македония, която е под османски власт, напълно доброволно и без никакъв натиск се обявява за Българската екзархия.  След Балканските войни / 1912-1913 / и Първата световна война / 1914-1918 г. /, когато Вардарска Македония влиза в състава на Кралството на сърби, хървати и словенци, сръбските власти започнаха ожесточена политика на сръбизиране на населението в Македония или това, което наричат Южна Сърбия. (...) Един от инструментите на тази политика е Сръбската православна църква. Екзархийските епископи са незабавно изгонени от Македония, свещениците са под огромен натиск - някои са измъчвани и убити“ Това е квинтесенцията на термина „обща история“, който фигурира в Договора за приятелство и добросъседство с Македония. Предвид изключителното уважение, на което Македонската православна църква – Охридска архиепископия се радва в Македония, днес сме да едно признание разстояние да постигнем чудото. Земите на Българската екзархия да са свободни – макар и в две напълно равноправни държави, признаващи се взаимно за сънаследници на това културно наследство. Дано само Светият синод на БПЦ днес да намери смелото решение да признае МПЦ – ОА. Когато това се случи, всичко което бихме искали от Сърбия е да приеме новите реалности ( и разбира се да спазва заложените в нейната конституция права на българите в Западните покрайнини). Колкото до Гърция, както вече написах, ако Кукуш и Кавала, да не говорим за Каснти и Александрополис (тогава Деде Агач) са днес в Гърция, това се дължи само и единствено на не особено умната ни политика тогава. Ако не сме си научили урока и не сме убедили съседите, че сме си го научили, вероятно ще последват нови катастрофи! Благодарение на не особено интелигентната си политика, в крайна сметка след Първата световна война изгубихме излаза си на Егейско море и с това и значимостта си в очите на „морските“ демокрации. Това ни направи лесна жертва на Сталин през 1944 година. Суверенният излаз на България на Егейско море (не територия, а път, както се е изразявал Стамболийски) е неотменим императив на българския национален интерес. Само че няма да го постигнем като отправяме териториални претенции, а като убедим гърците, че сме преосмислили грешките от миналото и никога няма да ги повторим. Не можем да искаме едностранна отстъпка от тях. Но с много постоянство, такт и търпение можем да постигнем взаимно изгодно споразумение с тях, предоставяйки им суверен път и пристанище на Черно море. Нека не се лъжем с приказки от рода на „щом сме в ЕС, значи няма значение“, а да си преследваме интелигентно своя националвн интерес!  Днес, когато се навършват 98 години от подписването н Ньойския договор е крайно неинтелигентно да се събираме пред някаква измислена карта на някакво „изконно българско землище“ и да викаме, колкото ни глас държи: „Долу Ньой“. „Не сме забравили“, „няма да простим“ и т.н. Вместо да се изживяваме като жертви, нека гордо си повтаряме: Успяхме да ревизираме Ньой!  Постигнем ли братство с Македония и споразумения за пристанище на Егея с Гърция – националният ни идеал ще е изпълнен! Тогава със съседите и с по-далечните си съюзници от ЕС и НАТО ще можем заедно да гарантираме, че нашият регион, че никога няма да попадне под властта на някаква Евразийска, или Малоазийска империя! Постигайки балканските си цели, нека не забравяме, че от там винаги са идвали предизвикателства, с които никоя балканска страна не може да се справи сама!", "date": "2017.12.05", "title": "Национален интелект , а не „Долу Ньой“ от съмнителни патриоти"}
{"url": "http://www.faktor.bg/bg/articles/po-skapo-parno-ako-si-ostaklil-balkona", "text": "От следващата зима клиентите на \"Топлофикация\", които са остъклили и включили терасите си към кухни и стаи на жилището ще плащат повече за парно. Причината е, че отоплителния обем на апартамента ще бъде увеличен с този на балкона, който е прибавен към прилежащото жилищно помещение.  Фирмите за дялово разпределение и представители на „Топлофикация“ и на етажната собственост в сградата ще бъдат длъжни при годишното отчитане на уредите за изготвяне на изравнителните сметки да засекат и изчислят допълнителните отопляеми обеми, получени при преустройството на жилищата и включване на остъклени балкони. Това е записано в промени на Закона за енергетиката, изготвен от екип на Техническия университет и висококвалифицирани енергийни специалисти на неправителствени организации, внесени в Парламентарната комисия по енергетика на 23 октомври 2017 година. Проектът се подкрепя от омбудсмана Мая Манолова, Федерацията на потребителите и Комисията за защита на потребителите.  Отопляемият обем на апартаментите се използва за определяне на дела от сградната инсталация, който трябва да платят определени домакинства във входа. Самата енергия от инсталацията на блока ще се измерва в началото на отоплителния сезон и няма да се изчислява по формули, които не дават точни и справедливи стойности. Това ще бъде извършено от фирмите за дялово разпределение заедно с представител на „Топлофикация“. След това дружеството ще е длъжно да подпише индивидуален договор с всеки собственик на апартамент. Домакинствата, които не се отопляват с парно и не ползват топла вода, подгрявана от ТЕЦ-а, могат да не подписват договор с „Топлофикация“. Енергията за \"сградна инсталация\" за техните жилище ще се плаща от самото дружество, пише в проекта.", "date": "2017.12.05", "title": "По-скъпо парно, ако си остъклил балкона"}
{"url": "http://www.faktor.bg/bg/articles/venetsuela-obyavi-che-sazdava-sobstvena-kriptovaluta", "text": "Венецуела ще създаде собствена криптовалута, за да се бори срещу \"финансовата блокада\", която й е наложена, обяви президентът Николас Мадуро, цитиран от Ройтерс, предаде БНР. Новата валута ще се нарича \"Петро\". Тя ще бъде подкрепена с природните ресурси, на които е богата Венецуела - желязо, петрол и природен газ. Междувременно цената на криптовалутата биткойн достигна рекордните 11 800 долара. От началото на годината стойността на биткойна нарасна 10 пъти, но с резки колебания. Централни банки предупреждават, че най-популярната криптовалута е изключително непредсказуема и има индикации, че е балон, който може да се спука.", "date": "2017.12.05", "title": "Венецуела обяви, че създава собствена криптовалута"}
{"url": "http://www.faktor.bg/bg/articles/chobanov", "text": "По Нова година пък ще бъде обявен конкурсът за възстановяване на Войнишкия паметник до лъва, заменил \"1300 години България\" пред НДК. Това обяви в ефира на Би Ти Ви столичният зам.-кмет по култура Тодор Чобанов. По думите му няма как монументът да бъде изграден в някогашния си вид, при създаването му са използвани калкани на несъществуващи вече сгради.  Чобанов коментира и скандалната случка със счупената бронзова скулптура пред Народния театър в София. В момента фигурата, известна като балерината, всъщност е на гимнастичка и създадена от Георги Чапкънов - Чапа, се намира в Софийската градска галерия за реставрация след вандалския акт, обясни зам.-кметът. Ние ще съдим младежа за щетите върху творбата, ще направим всичко възможно данъкоплатецът де не бъде наказан. Щеше да е по-добре да бъде осъден за хулиганство”, коментира зам.-кметът по култура в Столична община Тодор Чобанов по бТВ. По думите му скулптурата ще се завърне пред Народния театър напролет.", "date": "2017.12.05", "title": "По Нова година обявяват конкурс за Войнишкия паметник пред НДК"}
{"url": "http://www.faktor.bg/bg/articles/ekspert-pouchava-plevneliev-da-pazi-lichnoto-si-prostranstvo", "text": "Политиците трябва да са по-обрани в личния си живот и да не показват на широката общественост любовните си взаимотношения, твърди експертът по етикет Милена Хлебарова, която изказа доста съмнителни мисли пред Bulgaria ON AIR. . Коментарът ѝ идва след разпространените от жълтите медии снимки на президента Росен Плевнелиев и синоптичката Деси Банова на летище в чужбина. От тях ставало ясно, че двамата са в доста близки взаимоотношения. \"Връзката на Плевнелиев с известна личност предизвика още повече интереса на хората, но въпреки това трябва да внимава повече и да пази личното си пространство, защото все пак е политик\", каза още тя в студиото на \"България сутрин\". Може би г-жа Хлебарова предлага президентът да ходи със сопа и да гони с нея папараците? Или е харесва, когато охраната блъска фотографи и чупи апарати. Странни идеи имат екдпертите по етикет.  По думите на Хлебарова Плевнелиев все пак се е вслушал в съветите на експерти и определено има развитие. Добре, че е тя да го оцени.  \"Ако толкова много я харесва, нека я целува на закрити врати. Нямам против да се целуват по летищата, но все пак постоянно трябва да си спомняш кой си и да се съобразяваш. Президентът е този, който може да се ползва от нейната слава, а не обратното\", категорична е Милена Хлебарова, каквото и да означава тази велемъдра мисъл. Мнението на PR експерта Ива Екимова е, че обществото се интересува от личния живот на известните само тогава, когато има нещо тайно и непоказано публично. \"Когато отношенията на две личности са тайна, винаги е интересно за хората, но когато и двамата излязат и кажат всичко точно и ясно - интересът стихва\", обясни Екимова пред Bulgaria ON AIR. Тя уточни, че все пак харесва двойката, защото двамата са доста хармонични.  \"Всеки може да си се целува където и с когото си поиска. Ще излязат още няколко снимки, ще се обсъдят и скоро всичко ще стихне\", завърши Екимова.", "date": "2017.12.05", "title": "Експерт поучава: Плевнелиев да пази личното си пространство"}
{"url": "http://www.faktor.bg/bg/articles/royters-nay-vazhna-e-vyarata-na-grigor-dimitrov", "text": "По време на награждаването си като шампион във финалния турнир на АТР в Лондон Григор Димитров изглеждаше като човек, от чиито плещи е паднал сериозен товар. Да, това не е титла от \"Големият шлем\", за която той мечтае, но е следващият най-добър вариант, пише в коментар за Ройтерс Мартин Херман, цитиран от \"24 часа\". Струва ми се, че това ще бъде ключовият момент за един играч, който бе приеман по-скоро като състезател, представящ се под възможностите си. През 2008-а българинът спечели юношеския \"Уимбълдън\" срещу Хенри Континен. Финландецът спечели титлата при двойките в \"02 Арена\". А не бе отдавна периодът, в който Григор Димитров бе провъзгласен за логичния наследник на Роджър Федерер. През 2014-а, когато детронира действащия шампион на \"Уимбълдън\" Анди Мъри на централния корт, той сякаш изглеждаше готов. С тогавашния си поход към полуфиналите на \"Ол Инглънд Клъб\" той си осигури пробив в Топ 10 за първи път. Но всичко това се оказа просто единичен проблясък. Две години по-късно връзката му с Мария Шарапова беше по- интригуваща от тенис изявите и той изпадна до № 40. Ситуацията се промени за вече 26-годишния Димитров с началото на тази година, когато достигна полуфиналите в Австралия, а в допълнение съумя да възпроизведе най-постоянния си сезон в кариерата. Завършва годината като №3 -единствено зад Рафаел Надал и Роджър Федерер, но най-важна е вярата на Димитров, че е \"открил\" пътя към атака на титлите от \"Големият шлем\". И ако запази това постоянство, което демонстрира в края на сезона, Григор може действително да се превърне в нещо повече от това да има епизодични позитивни прояви.", "date": "2017.12.05", "title": "Ройтерс: Най-важна е вярата на Григор Димитров"}
{"url": "http://www.faktor.bg/bg/articles/dnes-se-tegli-zhrebiyat-za-svetovnoto-po-futbol-v-rusiya", "text": "Жребият за световното първенство по футбол в Русия през 2018 г. ще бъде изтеглен днес. Сто деветдесет и три дни преди първия съдийски сигнал на стадион \"Лужники\" участниците ще разберат своите съперници в груповата фаза на шампионата. Двадесет и първият мондиал в историята ще се проведе от 14 юни до 15 юли на 12 стадиона в 11 града - Москва, Санкт Петербург, Калининград, Казан, Нижни Новгород, Самара, Волгоград, Саранск, Ростов на Дон, Сочи и Екатеринбург. Тегленето на жребия стартира в 17.00 часа българско време. Церемонията ще се проведе в московския Кремъл, като ще бъде предавана пряко по БНТ 1 и БНТ HD, както и в официалния сайт на ФИФА. За шести пореден път световното първенство ще бъде с 32-ма участници. До шампионата в Русия достигнаха 14 отбора от Европа, по пет от Южна Америка, Африка и Азия и три от Северна Америка. Те са поставени в четири урни на базата на позицията си в световната ранглиста и ще бъдат разпределени в осем групи. Първите два тима от всяка група ще се класират за директните елиминации, които стартират с фазата на осминафиналите. Кои са финалистите Русия ще бъде водач в група А, а останалите отбори в първа урна са световният шампион Германия, европейският първенец Португалия, носителят на рекордните пет световни титли Бразилия, Аржентина, Белгия, Полша и Франция. Световният първенец от 2010 г. Испания попадна във втора урна, което дава предпоставки за оформянето на много силна група. Компания на \"фурия роха\" във втората урна правят Англия, Перу, Колумбия, Швейцария, Мексико, Уругвай и Хърватия. В трета урна попадна единият от двата дебютанта - Исландия. Останалите отбори в тази урна са Дания, Коста Рика, Швеция, Тунис, Египет, Сенегал и Иран. Другият дебютант - Панама, е в четвърта урна заедно със Сърбия, Нигерия, Австралия, Япония, Мароко, Южна Корея и Саудитска Арабия. Едно от условията в жребия е да няма повече от два отбора от Европа в една група. Останалите конфедерации могат да имат само по един представител във всяка от групите. Кой ще участва в церемонията Водещ на церемонията ще бъде бившият английски национал Гари Линекер. Негова партньорка ще е руската журналистка Мария Командная, която коментира спортни събития за \"Фокс спортс\", \"Мач ТВ\" и радио \"Москва FM\". Асистентите в тегленето на жребия ще са звезди от близкото и далечното минало като Диего Марадона, Гордън Бенкс, Лоран Блан, Кафу, Карлес Пуйол, Диего Форнал и Фабио Канаваро, както и вицепрезидентът на Руския футболен съюз Никита Симонян. Една от големите въпросителни беше дали президентът на Русия Владимир Путин ще присъства на церемонията. В четвъртък беше потвърдено, че той ще бъде част от събитието в Кремъл, което ще събере над 1300 души.", "date": "2017.12.05", "title": "Тегленето на жребия за световното по футбол в Русия ще събере днес в Кремъл 1300 души"}
{"url": "http://www.faktor.bg/bg/articles/sport/svetat/portugaliya-ispaniya-e-derbito-v-grupite-na-svetovnoto", "text": "Станаха ясни осемте групи за Световното първенство по футбол в Русия идното лято. Изглежда дербито ще е сблъсъкът в група “В”, където европейският крал Португалия с Кристиано Роналдо ще се бори с доскорошния футболен властелин Испания. Заедно с тях в групата са наглед лесните за преодоляване Мароко и Иран.  Мондиалът ще бъде открит на Олимпийския комплекс „Лужники“ (78 360 души) със срещата Русия - Саудитска Арабия.  Настоящият шампион Германия попадна в група “F” заедно с отборите на Мексико, Швеция и Република Корея. Рекордьорът по световни купи Бразилия ще играе с тимовете на Швейцария, Коста Рика и Сърбия. Лионел Меси и Аржентина имат нелека задача в група “D”, където са коравите Исландия, Хърватия и Нигерия. Английският национален отбор може да си отдъхне, че се размина с колосите и се нареди до Белгия, Панама и Тунис. Над 1300 гости присъстваха на събитието, което преминава при изключително строги мерки за сигурност. Президентът на Русия Владимир Путин и президентът на ФИФА Джани Инфантино откриха церемонията. Водещи бяха бившият английски национал и голмайстор Гари Линекер и руската спортна журналистка Мария Командная. В ролята на техни асистенти влязоха легенди на световния футбол - Диего Марадона, Кафу, Фабио Канаваро, Гордън Бенкс, Лоран Блан, Диего Форлан, Карлес Пуйол и Никита Симонян.  Припомняме, че за финалите на шампионата не се класираха някои от най-силните отбори на планетата - четирикратният световен първенец Италия, трикратният финалист Холандия и настоящият шампион на Южна Америка - Чили. От отборите в Топ 20 в ранглистата на ФИФА липсва само Уелс. Правилата при тегленето на жребия са прости: в една група не могат да попаднат повече от два отбора от Европа, както и повече от един отбор от всяка от другите зони.  Група А 1. Русия 2. Саудитска Арабия 3. Египет 4. Уругвай Група В 1. Португалия 2. Испания 3. Мароко 4. Иран Група С 1. Франция 2. Австралия 3. Перу 4. Дания Група D 1. Аржентина 2. Исландия 3. Хърватия 4. Нигерия Група Е 1. Бразилия 2. Швейцария 3. Коста Рика 4. Сърбия Група F 1. Германия 2. Мексико 3. Швеция 4. Република Корея Група G 1. Белгия 2. Панама 3. Тунис 4. Англия Група Н 1. Полша 2. Сенегал 3. Колумбия 4. Япония", "date": "2017.12.05", "title": "Португалия - Испания е дербито в групите на световното!"}
{"url": "http://www.faktor.bg/bg/articles/sport/lyubo-penev-koyto-iska-promyana-v-balgarskiya-futbol-da-me-podkrepi", "text": "Любослав Пенев лично обяви кандидатурата си за президент на Българския футболен съюз през ефира на bTV. Бившият селекционер на националния отбор разкри, че би работил за развитието на футбола у нас с част от най-големите родни имена в играта. \"Аз съм тук, за да се кандидатирам и да бъда новият президент на Българския футболен съюз. Абсолютно го заявявам\", каза Пенев. \"Отсъствах известно време. Чета, преглеждам пресата и е време да се покажа. Показвам се, защото сега е моментът. Няма конкретен отбор, няма конкретно лоби. Предполагам, че ще ме издигнат няколко отбора, няма да бъде само един. Всеки един клуб има един глас. Който иска промяна - да ме подкрепи. Който иска да се случат всичките тези неща - да ме подкрепи. И съм сигурен, че много клубове, дали са аматьори, дали са професиналисти, ще ме подкрепят\", убеден е бившият селекционер на националите.   Той сподели още, че иска националният отбор отново да е топ, да се класира за eвропейски и cветовни първенства, задължително да се класира. \"Искам България отново да се гордее с националния си отбор. Според мен е време за промяна, кардинална промяна. 12+2 години управление ясно и точно се показват, че този модел не е печеливш. Визирам като цяло шапката на БФС, цялостност на управлението.\" \"Много неща бих направил. На първо място ще въведа съвсем различна методика за детско-юношеския футбол. Нашите отбори се представят далече от това, което могат като качества. Това, което постига \"Лудогорец\", не е достатъчно\", категоричен е Пенев. На въпрос кого би поканил в своя екип, Пенев отговори: \"Един Бербатов, Стилиян Петров, Краси Балъков. Визирам от малко по-различни поколения. Това са прекрасни футболисти, които са прославили България в чужбина. Въпрос на разговор. Защо не? Бих потърсил и Христо Стоичков. Не е невъзможно. \"Има доста клубове-фантоми, които присъстват в регистъра, но не практикуват дейността футбол. На това ще се обърне сериозно внимание. Надявам се сега, при един сериозен конкурент за президентското място, всички клубове да започнат да гласуват по съвест\", завърши Пенев.", "date": "2017.12.05", "title": "Любо Пенев: Който иска промяна в българския футбол, да ме подкрепи"}
{"url": "http://www.faktor.bg/bg/articles/rusiya-obeshtavame-toplo-posreshtane-na-vsichki-tsvetnokozhi-i-homoseksualisti", "text": "Президентът на Руския футболен съюз, който е и зам.-председател на руското правителство Виталий Мутко се опита да разпръсне страховете от насилие по стадионите по време на Световното първенство по футбол, което ще се проведе в страната идващата година. Той обрисува една Русия, която няма проблем с различите, което е твърде далеч от истината, както е известно. Виталий Мутко се кълне, че няма да има и следа от дискриминация – въпреки страховете, че хомофобия и расизъм ще тегнат като Дамоклеев меч над стадионите на страната домакин.  \"Обещавам, че ще има много топло посрещане на всички цветнокожи и за всички хомосексуалисти“, заяви Мутко. Преди началото на форума има притеснения, че руските футболни ултраси и хулигани ще създадат кошмарни изживявания , писаха руските медии.  „Ливърпул и Манчестър Юнайтед наскоро посетиха Русия (в Шампионската лига) и всичко премина безпроблемно“, заяви началникът  на руския футбол. „В Русия има 180 националности и четири различни религии. Расизмът е глобален проблем, а не проблем само на една страна\", твърди Мутко. Той посочи, че организацията за подобен турнир изисква огромни усилия. Стотици хиляди хора са участвали в решаването на различни проблеми, включително за сигурността, транспортните услуги и инфраструктурата, посочи високопоставеният чиновник.", "date": "2017.12.05", "title": "Русия: Обещаваме топло посрещане на всички цветнокожи и хомосексуалисти"}
{"url": "http://www.faktor.bg/bg/articles/sport/svetat/grigor-dimitrov-se-otkaza-ot-menidzharskata-agentsiya-na-rodzhar-federer", "text": "Третият в света на мъжкия тенис Григор Димитров от Нова година няма да бъде представляван от мениджърската агенция на Роджър Федерер - Team8. Договорът на българския тенисист с базираната в Кливланд, щата Охайо компания изтича на 31 декември и няма да бъде подновен. Team8 бе създадена в края на 2013 година от рекордьора по титли от Големия шлем и неговия дългогодишен агент Тони Годсик с идеята двамата да привлекат едни от най-добрите спортисти из целия свят. Първият им клиент бе Хуан Мартин дел Потро, а Димитров се присъедини от 1 януари 2014 година. В бъдеще кариерата на шампиона от Финалите на АТР в Лондон от маркетингова гледна точка отново ще бъде управлявана от дългогодишният му мениджър Георги Стоименов, с когото тенисистът ни работи от началото на професионалната си кариера.", "date": "2017.12.05", "title": "Григор Димитров се отказа от мениджърската агенция на Роджър Федерер"}
{"url": "http://www.faktor.bg/bg/articles/ruskite-sportisti-sa-dali-1240-doping-probi-predi-igrite-v-pyonchan", "text": "Руските спортисти са обект на най-много тестове за употреба на забранени вещества преди игрите в Пьончан през 2018 г. От 1 април до 31 октомври представителите на Русия в зимните спортове са дали 1240 проби. В този период са били взети общо 6961 проби като част от антидопинговата програма на Международния олимпийски комитет (МОК). Близо 18% от всички тестове са на руски спортисти, показват публикуваните на официалния сайт на МОК данни. След руснаците се нареждат състезателите от Германия с 844 проби, а Канада допълва първата тройка с 504. Представителите на САЩ са били тествани за забранени вещества 433 пъти, а тези на Швеция - 403. Българите в зимните спортове са проверени 36 пъти преди началото на олимпийския сезон. 21 от пробите са на биатлонисти, осем - на скиори и сноубордисти, а останалите седем са в кънките. Най-често са били проверявани руските състезатели по ски и сноуборд - 471 пъти. 275 са взетите проби от представителите на Русия в кънковите спортове, 164 - в биатлона, 149 - в хокея на лед, 114 в бобслея и спускането с шейни, 48 - в спортните шейни, а 19 - в кърлинга. През юли 2016 г. МОК създаде две отделни комисии, за да провери твърденията на директора на Московската антидопингова лаборатория Григорий Родченков за държавно спонсорирана схема за употреба, разпространение и прикриване на допинг по време на игрите в Сочи през 2014 г. Олимпийският комитет започна повторно тестване на всички допинг проби на руските участници в олимпиадата. Въз основа на разследванията на комисиите на 5 декември се очаква МОК да обяви дали Русия ще участва в Пьончан. Междувременно руските власти заявиха, че няма да бойкотират игрите под никаква форма, ако състезателите им получат забрана за участие. Руските власти няма да бойкотират игрите в Пьончан, ако състезателите им получат забрана за участие", "date": "2017.12.05", "title": "Руските власти няма да бойкотират игрите в Пьончан, ако състезателите им получат забрана за участие"}
{"url": "http://www.faktor.bg/bg/articles/kobrata-mozhe-da-se-boksira-sreshtu-manuel-char-za-titla-prez-mart-ili-april", "text": "убрат Пулев може да се изправи срещу ливанеца Мануел Чар в следващия си двубой на професионалния ринг. Ако се стигне до споразумение между двамата, залогът в срещата ще бъде междинната световна титла на Световната боксова асоциация (WBA). \"Въпрос на време е да имам нов мач. В момента вървят преговори. Смятам, че в началото на следващата година - през март или април, ще имам мач. Нищо чудно да е директно за световната титла на WBA\", заяви Пулев в петък, когато изнесе лекция в НСА, пише \"Дневник\". Това е вторият най-важен пояс в организацията след този на супершампиона, който се държи от Антъни Джошуа. Междинната титла беше спечелена от Чар на 25 ноември след победа по точки над руснака Александър Устинов в Германия. 33-годишният ливанец записа 31-ия си успех от 35 мача в професионалния бокс. \"В момента планираме следващия ход. С победата на Чар опциите се увеличават. Това определено е осъществим мач за Пулев\", заяви съсобственикът на \"Зауерланд\" Нисе Зауерланд пред \"Скай спортс\". Германската компания, която представлява българския боксьор, се надява мач с Чар да отвори вратите за евентуален сблъсък с Джошуа. Пулев пропусна възможността да се боксира със световния шампион миналия месец заради контузия. Вместо него на ринга на стадион \"Милениум\" в Кардиф се качи камерунецът с френски паспорт Карлос Такам, който загуби с технически нокаут в десетия рунд.", "date": "2017.12.05", "title": "Кобрата може да се боксира срещу Мануел Чар за титла през март или април"}
{"url": "http://www.faktor.bg/bg/articles/mok-reshava-dali-rusiya-shte-uchastva-v-zimnite-olimpiyski-igri", "text": "Поставен под остър натиск от всички страни, Международният олимпийски комитет (МОК) решава дали Русия ще участва в зимните олимпийски игри в Пьончан през 2018 г. Изпълнителният комитет на организацията заседава по този въпрос в Лозана, пише \"Дневник\". Страната е подложена на тежки критики заради разкритията за държавна политика при употреба на допинг и прикриване на положителни проби сред елитните си състезатели. Скандалът се разрасна назад във времето и стигна до предишните зимни олимпийски игри в Сочи през 2014 г. Антидопингови агенции от различни страни, както и много спортисти настояват за пълна забрана за Русия.  Москва, разбира се, отрича да имало държавна закрила в случаите на положителни проби и съзря политически натиск срещу Русия. Президентът на МОК Томас Бах вече заяви, че положението е много деликатно. Германецът акцентира върху това, че се противопоставят \"желанието и необходимостта за колективна отговорност срещу правото на индивидуална справедливост на всеки отделен състезател\". Преди година и половина МОК беше изправен пред сходен тежък избор, като на карта беше поставено участието на Русия в летните игри в Рио де Жанейро. Тогава олимпийският комитет реши всяка международна федерация в отделните спортове сама да определи дали да спре руските състезатели. В крайна сметка руснаците получиха забрана да участват в няколко спорта, като лека атлетика и вдигане на тежести, но страната имаше над 200 свои представители в Бразилия. Руската ангтидопингова агенция остана без права след разкритията в доклада \"Макларън\" на независимата комисия на Световната ангтидопингова агенция (WADA) от 2015 г. През 2016 г. излезе продължение, според което над 1000 руски спортисти в над 30 спорта са били замесени в допинг схема, обхващаща петгодишен период. Преди дни от Южна Корея WADA обяви, че руската агенция все още не отговаря на изискванията и остава без лиценз. Успоредно с това МОК поетапно наложи доживотни наказания на над 20 руски състезатели заради допинг нарушения по време на домакинските игри в Сочи. \"Надяваме се, че диалогът с МОК ще продължи и проблемите ще бъдат разрешени. Не бихме искали да говорим за най-лошия сценарий, свързан с неучастието на нашите спортисти на игрите. Това би било голям удар за цялото олимпийско движение\", каза говорителят на Kремъл Дмитрий Песков преди дни. Една от възможностите е 15-членният изпълнителен комитет на МОК да наложи пълна забрана на Русия. Друг вариант е руски състезатели да участват под неутрален флаг. Възможно е и да се повтори \"присъдата\" от Рио 2016 г. и крайното решение да бъде прехвърлено на международните федерации в отделните спортове. До началото на олимпийските игри в Пьончан остават малко повече от два месеца - игрите започват на 9 февруари 2018 г.", "date": "2017.12.05", "title": "МОК решава дали Русия ще участва в зимните олимпийски игри"}
{"url": "http://www.faktor.bg/bg/articles/poryazoha-rusiya-ot-uchastie-v-olimpiadata-v", "text": "След извънредно заседание, което се проведе в Лозана, Швейцария, президентът на централата Томас Бах съобщи, че Русия няма да участва в предстоящите Зимни олимпийски игри в Пьончан, Корея. Руски състезатели все пак ще могат да се състезават на Игрите, но под неутрален флаг.  Решението е било взето въз основа на докладите на комисиите на МОК, оглавявани от Денис Осуалд и Самуел Шмид. В тях са били представени доказателства за съществуването на държавна програма в Русия за прикриване на местни спортисти, употребявали допинг. През месец май миналата година \"New York Times\" публикува материал с изказвания на бившия директор на Руската антидопингова агенция Григорий Родченков. Той твърдеше, че минимум 15 руски спортисти, спечелили медали на Зимната олимпиада в Сочи, са били част от \"допингова програма\" на Русия, създадена, за да доминира страната на домашните Игри. По-късно WADA започна собствено разследване на база изявленията на Родченков. То бе водено от независимата комисия към Световната антидопингова агенция под ръководството на Ричард Макларън.", "date": "2017.12.05", "title": "МОК отряза Русия от участие в олимпиадата в Пьончан"}
{"url": "http://www.faktor.bg/bg/articles/novini/svyat/es-vklyuchva-poveche-ot-20-darzhavi-v-cheren-spisak-na-ofshorkite", "text": "Повече от 20 държави могат да бъдат включени в \"черен\" списък на ЕС с данъчните убежища. Това става в опит за противодействие на агресивното укриване на данъци, пише вестник \"Файненшъл таймс\". В черновата на списъка, изготвен от Група \"Кодекс за поведение\", в която влизат данъчни експерти от страните членки на ЕС, са включени 25 държави. Но най-малко 4 от тях - Панама, Самоа, Гуам и Маршаловите острови, най-вероятно ще бъдат извадени от списъка, тъй като те в последния момент са обещали да проведат реформи. Също така отсрочка са получили и засегнатите от големите урагани в Атлантическия океан държави. Те ще трябва да отговорят на исканията на ЕС до февруари 2018 г. ЕС трябва да реши кога списъкът трябва да бъде обновяван, как ще проследят дали има напредък в прокарването на обещаните реформи и какви санкции да се налагат на засегнатите държави. Британската неправителствена организация \"Оксфам\" смята, че в подобен списък трябва да влизат 35 държави, включително страните членки на ЕС Люксембург, Ирландия, Холандия и Малта. Разкритите през миналия месец Paradise Papers принудиха ЕС да ускори прокарването на плана за изготвяне на \"черен\" списък с офшорките.", "date": "2017.12.05", "title": "ЕС включва повече от 20 държави в „черен” списък на офшорките"}
{"url": "http://www.faktor.bg/bg/articles/zapochva-redovnata-misiya-na-mezhdunarodniya-valuten-fond-v-balgariya", "text": "Започва редовната мисия на Международния валутен фонд в България. През октомври в рамките на доклада за световните икономически перспективи от фонда повишиха прогнозите си за развитието на българската икономика, предаде БНР.  Очаква се експертите от Международния валутен фонд да проведат редица срещи с представители на Министерството на финансите, БНБ, КФН и бизнеса. По традиция, те оценяват перспективите пред икономиката ни и правят преглед на финансовата система. Експертите ще започнат детайлния преглед дни, след като рейтинговите агенции Фич и Стандард енд Пуърс повишиха кредитния рейтинг на страната ни. Причината за това е високият икономически растеж, стабилните публични финанси и намаляващият дял на необслужваните кредити. Мисията на експертите от Международния валутен фонд започва няколко дни, след като беше приет бюджетът за следващата година на две среднощни заседания.", "date": "2017.12.05", "title": "Започва редовната мисия на Международния валутен фонд в България"}
{"url": "http://www.faktor.bg/bg/articles/novini/balgariya/-krasna-polyana-se-razbuntuva-sreshtu-mrasniya-vazduh", "text": "Жителите на столичния квартал „Красна поляна” се оплакаха от сериозно замърсяване на въздуха и разнасяне на нетърпими миризми. Причината според недоволните е, че обитаващите т.нар. Виетнамски общежития се отопляват с… гуми. „Горят всичко, което намерят. Слагат боклуци не само в печките си, но палят огън и на открито”, разказаха живеещи в района пред камерата на Нова тв. Те многократно са сигнализирали Столичния инспекторат и РИОСВ за проблема. Подавали са и редица жалби. Категорични са, че странните методи за отопление на хората от гетото са опасни за здравето. Представител на Район „Красна поляна” каза, че при извършените до моменти проверки са установени трима нарушители. Съставени са им актове, но нито един от тях все още не е платен. За отровно мръсен въздух в столичните квартали \"Красна поляна\", \"Овча купел\" и \"Разсадника\" сигнализираха преди дни жители и случайни минувачи. В социалните мрежи те разпространиха тревожни съобщения и снимки на гъст смог от района, като посочиха, че той е придружен от силна и задушаваща миризма.  \"Проблемът започна преди много години, но в последните три ескалира. Тази година ситуацията вече е непоносима. Химичното и прахово замърсяване от това горене е опасно за здравето, смогът се спуска много ниско и е наситен и концентриран\", споделят гражданите пред Bulgaria ON AIR. Също така жителите се позовават и на измерените много високи и концентрирани нива на замърсяване на въздуха от независимата гражданска система за измерване на airsofia.info, която е отчитала превишаване на нормата над 20 пъти. Гражданите сравняват ситуацията с въздушен геноцид и въздушен терор. Довечера в 19:00 ч. те организират протест, чрез който се надяват да бъдат взети мерки за разрешаване на проблема със замърсяването.", "date": "2017.12.05", "title": "\"Красна поляна\"  се разбунтува срещу мръсния въздух"}
{"url": "http://www.faktor.bg/bg/articles/200-miliona-na-godina-e-pechalbata-ot-cherniya-pazar-na-lekarstva", "text": "\"Постоянно получаваме сигнали, че липсват лекарства – защото се изнасят по криминален начин от България в чужбина, тъй като там цените са по високи\". Това обяви пред БТВ заместник-министърът на здравеопазването Бойко Пенков. Най-често обажданията били за лекарства като инсулин, такива за повишено кръвно налягане, за онкологични заболявания и други хронични болести. По думите на Пенков тези лекарства би трябвало да са налични, тъй като са ясни нужните количества. Въпреки, че, се внасят дори с 10-15% повече лекарствата изчезвали. Според Пенков този нелегален износ е за около 200 млн. лв. годишно. Замстник - министърът посочи, че в схемите вероятно има и медицински лица, и обрисува няколко сценария. Например: Постъпваш в болница, пише ти се диагноза, изписва ти се лекарство, което е „интересно”, но то не се прилага, защото реално нямаш нужда от него, а после това лекарство се изнася. Другата практика е свързана с аптеките. Трябва да си купиш лекарство за астма, но е нужно да се доплатят 25% от цената. Затова ти препоръчват друг медикамент, без доплащане, а по-скъпото лекарство се изнася. При някои проверки се е оказало, че в складовете има лекарства, но те не се разпространяват в мрежата и в края на месеца се изнасят.", "date": "2017.12.05", "title": "200 милиона на година е печалбата от черния пазар на лекарства"}
{"url": "http://www.faktor.bg/bg/articles/novini/svyat/izrael-obvini-es-che-mu-se-izplyuva-v-litseto", "text": "Израел обвини Европейския съюз, че му се \"изплюва в лицето\". Изказването бе по повод предвиденото присъствие на постоянния представител на ЕС в страната на изложба за палестинците, предаде \"Франс прес\", цитирана от БТА. Агенцията отбелязва, че коментарът е бил направен една седмица преди рядка среща на израелския премиер Бенямин Нетаняху и министрите на външните работи на страните от ЕС. Неформалното заседание ще се проведе в Брюксел на 11 декември. \"(Официалните представители) на ЕС смятат, че за да докоснат сърцето на израелците, трябва да им се изплюят в лицето\", каза говорителят на израелското министерство на външните работи Емануел Нахшон.", "date": "2017.12.05", "title": "Израел обвини Европейския съюз , че му се \"изплюва в лицето\""}
{"url": "http://www.faktor.bg/bg/articles/novini/balgariya/andrey-raychev-boyko-borisov-polzva-simeon-sakskoburggotski-kato-uchitel", "text": "Разрешаването на въпроса с \"царските имоти\" е част от сделка между премиера Бойко Борисов и Симеон Сакскобургготски. Това е казус, който е трябвало да бъде разрешен, за да бъде ползван международният опит на бившия министър-председател. На това мнение е социологът Андрей Райчев, който коментира казуса пред Bulgaria ON AIR. \"Без кръчмаря е направена сметката, защото патриотите няма да се съгласят при никакви обстоятелства. Те се опитват да си вдигнат цената, обидени са, че понякога малко ги загърбват, без тях се решават някакви работи\", посочи социологът в студото на \"България сутрин\" по повод развитието на казуса и предложението този въпрос да бъде решаван от парламента. Според Райчев патриотите с удоволствие ще се противопоставят, защото общественото мнение е на тяхна страна. Гостът в студиото на Bulgaria ON AIR коментира също така, че сега ГЕРБ са се оказали в нелепа ситуация. \"Какво ще стане? Ще стане, че ще се замотае в парламента. Това ще стане и ГЕРБ донякъде ще се изложат. Не е голяма грешка, това е една политическа цена за съюз със Симеон, която си струва да платят.\", каза още Андрей Райчев. Според него Бойко Борисов ползва Симеон Сакскобургготски като учител и това е много хубаво, тъй като бившият премиер на България е много авторитетен европейски политик. По думите му включването на бивши царе в политиката не е български патент и в това има смисъл. \"Борисов има международен дефицит и това му трябва. Включването на Сакскобургготски в европредседателството е разумен ход\", отбеляза Андрей Райчев.", "date": "2017.12.05", "title": "Андрей Райчев:  Бойко Борисов ползва Симеон Сакскобургготски като учител"}
{"url": "http://www.faktor.bg/bg/articles/novini/balgariya/psiholog-izklyuchitelno-zavisimi-sme-kato-natsiya-ot-alkohola", "text": "Изключително зависими сме като нация от алкохола, смята психологът и психотерапевт Анна Тодорова. \"В провинцията има страхотен проблем с алкохола. Най-застрашени са хората, които имат предразположения и зависимости. Това си е чиста генетика. Младите хора са под най-висок риск\", посочи тя пред Bulgaria ON AIR. В същото време изследване на Евростат показва, че страната ни е на едно от последните места по похарчени пари за алкохол. Българите отделят от семейния си бюджет средно по около 200 лева на година. \"Има вълна на здравословен начин на живот, която залива младата генерация и може да има ефект върху тези резултати. Има и домашни напитки - вино и ракия, които предполагам, че не фигурират в тази статистика\", коментира Анна Тодорова в \"България сутрин\". Тя посочи, че в САЩ хората се наливат с алкохол, докато в източните страни има начин да се пие без човек да губи контрол, което според нея може да бъде повод за гордост. Редовно при нея идват хора, които са зависими физически или психически към алкохола. Проблемът е много комплексен, смята психотерапевтът и подчерта, че алкохолизмът е болест, която променя мозъка. \"Всяко нещо в малки количества може да бъде здравословно\", завърши Тодорова.", "date": "2017.12.05", "title": "Психолог: Изключително зависими сме като нация от алкохола"}
{"url": "http://www.faktor.bg/bg/articles/bivshiyat-prezident-na-gruziya-zaplashi-da-skochi-ot-sgrada-v-ukrainskata-stolitsa-kiev", "text": "Бившият президент на Грузия и лидер на опозиционната партия \"Движение на новите сили\" Михаил Саакашвили заплаши да скочи от сграда в украинската столица Киев, предаде ТАСС. Той нарече президента на Украйна Петро Порошенко крадец и призова своите привърженици да оказват съпротива на властите. Край сградата избухнаха безредици. Депутатът от Върховната рада Виктор Чумак каза след това, че Саакашвили е бил задържан от служители на специалните сили. Украинското правосъдие обвини Саакашвили в опит за сваляне на държавната власт. Това съобщил пред журналисти адвокатът му Павло Богомазов. \"Саакашвили е обвинен в опит за сваляне на конституционния строй\", заяви той. По-рано днес Службата за сигурност на Украйна (ССУ) обискира жилището на Саакашвили в Киев. Политикът успя да се върне в Украйна през септември, въпреки че му беше отнето гражданството. Той е признат за виновен заради незаконно пресичане на границата. Родната му Грузия също настоява украинските власти да го екстрадират, тъй като му е повдигнато обвинение в корупция.", "date": "2017.12.05", "title": "Бившият президент на Грузия заплаши да скочи от сграда в украинската столица (обновена)"}
{"url": "http://www.faktor.bg/bg/articles/mogerini-shest-strani-shte-se-prisaedinyat-kam-es-do-2019-g", "text": "Върховният представител на ЕС за външната политика и сигурността Федерика Могерини заяви, че шест страни от Западните Балкани могат да се присъединят към ЕС до 2019 г., предаде ТАСС. „Не мисля, че в бъдеще ЕС ще има 27 страни членки, смятам, че те ще са повече“, каза Могерини в интервю за телевизия „Евронюз“. \"И когато казвам, че след две години към края на нашия мандат ние ще постигнем напредък в отношенията с шестте западнобалкански страни - напредък, който няма да може да бъде поставен под съмнение, говоря сериозно. Наистина вярвам в това\", заяви  Могерини. По думите ѝ ЕС има интерес Западните Балкани да станат част от европейското семейство от съображения, свързани със сигурността и икономиката. Разбира се, първо трябва да се извършат всички необходими реформи, в обществата и в работата на политическите институции трябва да бъдат извършени сериозни промени. Държавните глави и гражданите в региона са готови за това, отбеляза тя.", "date": "2017.12.05", "title": "Могерини: Шест страни могат да се присъединят към ЕС до 2019 г."}
{"url": "http://www.faktor.bg/bg/articles/novini/balgariya/fandakova-2-mln-leva-sme-zalozhili-za-otchuzhdavaneto-samo-v-manastirski-livadi-iztok", "text": "Столична община ще изгради няколко улици в квартал „Манастирски ливади“-Изток, след като вече е придобила половината от необходимите частни терени. Това каза в сутрешния блок „Добро утро, България“ на Радио „Фокус“ кметът на София Йорданка Фандъкова по повод недоволството на гражданите от липсата на инфраструктура в „Манастирски ливади“ и „Витоша“. Кметът Фандъкова подчерта, че основният проблем на тези квартали е липсата на общинска собственост за строителство на улици и тротоари, а от там и трудното отчуждаване на частните имоти. „И в двата квартала, за да се изпълни цялостно регулацията е необходимо отчуждаването на огромни площи, около 300 дка за всеки от кварталите. В квартал „Манастирски ливади“-Изток сме напреднали много повече с отчуждаването на имоти, за да можем да изградим конкретни улици – „ул. Иван Кирков“, „ул. Флора“, „ул. Златните мостове“, да отворим „ул. Шарл Шампо“, както и да продължим отчуждаването за изграждането на бул. „ Тодор Каблешков“. Заложи ли сме много конкретни ангажименти за 2018 година, като 2 млн. лева сме заложили за отчуждаването само в този квартал“, уточни кметът Йорданка Фандъкова. Тя допълни, че и през следващата година общината ще продължи инвестициите в големи инфраструктурни проекти като метрото и околовръстния път на столицата.", "date": "2017.12.05", "title": "Фандъкова: 2 млн. лева сме заложили за отчуждаването само в „Манастирски ливади“-Изток"}
{"url": "http://www.faktor.bg/bg/articles/ruska-poshtalyonka-stana-internet-senzatsiya-dostavya-pratki-na-kon", "text": "24-годишната рускиня Мария Рубцова работи като пощальон, но доставя пратките си на кон. Моменти от живота на младата жена бяха заснети и се превърнаха в интернет сензация. На тях тя язди кон, за да отнесе писма в отдалеченото село Марина в Московски регион. Преди Мария живеела в руската столица, където се пробвала в различни професионални поприща - била готвач, работила и в автосервиз. През 2015-а, на 23 години решила, че е уморена от големия град и се преместила в покрайнините. Сега работи за руската пощенска служба и доставя писма и пратки на осем села в Подмосковието. За разлика от други обаче, тя не ходи пеша и не кара колело, а се придвижва на кон. И понякога изминава 25 километра на ден, за да разнесе чаканите вести и вещи. Според нея 10-годишният ѝ кон на име Космос се вписва чудесно в работата. „Твърде много е разстоянието, за да караш колело\", обяснява тя. Понякога обаче Мария прибягва и до велосипеда, когато времето не е добро, за да се понесе в галоп с коня. Жител на село Марина, признава, че първия път, когато видял Мария на коня, ѝ се сторило необичайно. Всички били шокирани. Но сега е на мнение, че младата жена е чудесна пощальонка. След като китайски телевизионен канал филмирал нейната история, Мария се сдобила с два милиона фенове и популярността ѝ продължава да расте. Руските пощи отбелязват, че Мария е привлякла вниманието на представители на китайската компания AliExpress след излъчването на лентата през октомври. Оказва се, че голяма част от пратките, които пощальонката разнася, са от китайски онлайн магазини. Младата жена дори е била гост на фестивал в Шанхай в началото на месеца. Говори се, че тя ще работи за китайската фирма, но все още няма подписан договор.", "date": "2017.12.05", "title": "Руска пощальонка стана интернет сензация, доставя пратки на кон"}
{"url": "http://www.faktor.bg/bg/articles/layf-stayl/nasha-studentka-po-arheologiya-shte-se-bori-za-koronata-na-miss-universe-2017-v-las-vegas", "text": "Докато цяла България е заета да коментира избора на Мис България 2017, в Лас Вегас красавицата Николета Тодорова има нужда от нашата подкрепа. Тя е сред участничките в конкурса Miss Universе, който ще се проведе в Лас Вегас след няколко дни. За всички разстроени от избора на Мис България, представяме Ви претендентката за Miss Universe 2017 – Николета Тодорова. Тя е на 19 годишна възраст, родом от София. В момента учи в първи курс в Софийски Университет “Св. Климент Охридски” специалност археология. Има придобита професионална квалификация за mолиграфист от Национална Гимназия по Полиграфия и Фотография. Работи като модел. Николета е естествено красива и бързо спечели сърцата както на българското и американското жури. След като спечели конкурсът в България – Miss Universe Bulgaria 2017, Николета замина да се бори за короната на Мис Вселена, пише gossips.bg Miss Universe 2017 е 66-тия конкурс за Мис Вселена, който ще се проведе на 26 ноември 2017 г. Събитието ще се проведе в The AXIS в Planet Hollywood в Лас Вегас, Невада, Съединени щати. Miss Universe 2016 -Ирис Митенар Френската ще короняса наследничката си в края на събитието. Водещи на конкурсът ще бъдат любимият комик на цял свят Стив Харви и моделът Ашли Греъм, докато Фърги и Рейчъл Платън забавляват публиката с най-големите си хитове.", "date": "2017.12.05", "title": "Наша студентка по \"Археология\" ще се бори за короната на Miss Universe в Лас Вегас"}
{"url": "http://www.faktor.bg/bg/articles/dzherard-batlar-osinovil-kuchentse-ot-balgariya-bezdomno-no-otkradnalo-sartseto-mu", "text": "Актьорът Джерард Бътлър пусна снимка с новия си любимец в социалните мрежи Facebook и Instagram. Оказа се, че малкото черно кученце намерил в  България,  докато снимал в страната ни една от продукциите. „Благодарен съм за новото малко кученце в живота ми. Тя беше бездомна и я видях, докато снимах в България. Открадна сърцето ми“, е краткия коментар на холивудската звезда, написан под фотографията. Американският актьор е бил няколко пъти в България, за да снима различни продукции. Последното му гостуване у нас е през лятото тази година за снимките на екшъна \"Код: Ангел\". Освен че изпълнява главната роля в него, Бътлър е и копродуцент на филма.", "date": "2017.12.05", "title": "Джерард Бътлър осиновил бездомно кученце от България, което откраднало сърцето му"}
{"url": "http://www.faktor.bg/bg/articles/prints-hari-e-poluchil-blagosloviyata-na-roditelite-na-megan-markal", "text": "Британският престолонаследник и по-малък брат на принц Уилям – принц Хари ще се жени за актрисата и негова приятелка Меган Маркъл, потвърдиха за Би Би Си от кралската резиденция „Кларънс хаус”. „Принц Хари е щастлив да обяви годежа си с Меган Маркъл”, съобщиха официални лица. Очаква се сватбата да бъде следващата пролет. Двамата са се сгодили по-рано този месец в Лондон, става ясно още от съобщението. „Принц Хари е уведомил нейно кралско величество кралица Елизабет II, както и близки от кралското семейство”, посочват още от „Кларънс хаус”. „Много се радваме за Хари и Меган. Беше страхотно да я опознаем и да видим колко щастлив е Хари, когато са заедно”, коментираха принц Уилям и херцогинята на Кеймбридж Кейт Мидълтън. Двойката ще живее в двореца Кенсингтън. Хари е на пето място по наследство за британския трон.", "date": "2017.12.05", "title": "Принц Хари е получил благословия от родителите на Меган Маркъл"}
{"url": "http://www.faktor.bg/bg/articles/nay-mladata-kralitsa-v-sveta-upravlyava-malak-himalayski-ray", "text": "В момента всички погледи са вперени в новата кралска особа на Великобритания – годеницата на принц Хари, американската актриса Меган Маркъл. Има обаче и други представители на синята кръв по света, които заслужават не по-малко внимание. Безспорно такава е нейно величество Гялцуен Джетсун Пема Ванчук – кралицата на Бутан, пише T+L. На 27-годишна възраст кралица Джетсун е най-младата в света. Тя носи титлата си от 2011 г., когато сключи брак с Джигме Хесар Намгиал Вангчук, известен още като Краля на драконите на Бутан. По това време тя е само на 21 години. Кралица Джетсун е страстна любителка на изкуството и живописта. Научава се на това в частно училище в Индия.Там тя изучава английски език, история, икономика, география и живопис, според официалната й биография. След това продължава да учи психология и история на изкуствата в Regent's University в Лондон. На 5 февруари 2016 г. кралската двойка приветства първото си дете - син, кръстен Джигме Намгиал Вангчук. В деня на неговото раждане в страната бяха засадени 108 000 фиданки. Както се отбелязва на нейната Facebook страница, кралицата е патрон на няколко организации, които работят в областта на опазването на културата и околната среда и застъпничеството за хора с увреждания. Освен нейната работа с организации с нестопанска цел, кралицата също така подкрепя предприемачи в селските райони и икономически селски проекти.", "date": "2017.12.05", "title": "Най-младата кралица в света управлява малък хималайски рай"}
{"url": "http://www.faktor.bg/bg/articles/trite-zodii-nay-golemite-furii-v-kuhnyata", "text": "Да умееш да готвиш добре, по усет, без да спазваш конретни рецепти и грамажи е майсторство от висока класа. Има три зодии, които се славят като най-добрите кулинари, посочва Дарик. Те напипват правилните съставки от първия път, готвят с лекота и дори импровизациите им се получават доста по-добре от оригиналните техники на приготвяне на ястията.  Близнаците са наистина едни огромни гурме ценители. Те обичат да си угаждат с хубава храна, но и във вените им е да я приготвят по специален начин. Често експериментират с непознати подправки и от няколко обикновени продукта създават изключителни ястия. Представителите на тази зодия са царете на кухнята, не само на зодиакалния кръг. Отдава им се да готвят месо изключително добре, а в създаването на разкошни салати са ненадминати. Няма как да сгрешите, ако заложите на половинка Лъв - винаги ще има нещо прекрасно за хапване у дома. Представителите на тази зодия са царете на кухнята, не само на зодиакалния кръг. Отдава им се да готвят месо изключително добре, а в създаването на разкошни салати са ненадминати. Няма как да сгрешите, ако заложите на половинка Лъв - винаги ще има нещо прекрасно за хапване у дома. Те готвят чисто и прецизно, а кулинарните им шедьоври са достойни за дегустация от мастър шефове. Няма нещо, което да им се опре в кухнята, справят се с всичко. И най-важното - бързи са. А когато усъвършенстват някое ястие - може да попаднете в рая на храната.", "date": "2017.12.05", "title": "Кои са трите зодии,  богове в кухнята?"}
{"url": "http://www.faktor.bg/bg/articles/plevneliev-i-desi-banova-molim-za-spokoystvie", "text": "\"Молим за спокойствие. Най-елементарното отношение към една жена е да не я преследваш, да не я снимаш денонощно, да не изсипваш денонощно лъжи по адрес и на единия, и на другия. Прочетохме толкова много неща за себе си.\" Това заяви президентът Росен Плевнелиев /2012-2017 г./ в \"На кафе\" по Нова телевизия, където гостува с новата жена в живота си синоптичката Деси Банова. Страшно е положението с лъжите. Блатото започва да мирише по Андрешковски, но оставаме тук, допълни той. \"Смятах, че това е много лично, много съкровено, но Росен ме посъветва, че трябва да дойдем при вас, защото наистина се изсипаха куп лъжи, куп глупости. Благодаря за тази позитивна енергия, защото наистина това помага много\", каза Деси Банова.  По думите й разбрала от медиите, че е бременна, че има джип, палати за милиони и десетки мъже. \"Няма как да ги спра тези медии и да доказвам кое е истина, кое е лъжа\", обясни Деси.  \"Аз минах през толкова години лъжи. Бях най-атакуваният президент. Много ми тежи огромната лъжа, че имам офшорни сметки, че не си плащам данъците, че нося чували с пари\", призна Плевнелииев.    Плевнелиев посочи, че получил поздравления - много бивши президенти вече се запознали с Банова. Двамата ходили на различни форуми през последните три месеца. Първо бившите им половинки и децата им разбрали за връзката им, която датира от три месеца. Първата им среща била през 2014 година - на форум за климатичните промени в Ню Йорк. Тогава тя взела интервю от Плевнелиев. Днес той посочи, че тогава не е имало никаква искра - просто това било едно от стотиците му интервюта.  Следващата среща била през април тази година - заговорили се на събитие и тя припомнила за срещата им преди години. По-късно и двамата гостували в \"На кафе\", разменили си смс-и и се чули.  \"Тогава аз разбрах, че тя е много добра\", нежна, посочи той.  Връзката им започнала в Гърция - двамата пили кафе там.  Той е много позитивен, честен, начинът, по който разговаряше с всеки един човек, да не обиди някого, невероятно интелигентен, с голямо сърце, споделя Банова.  Тя говори и за най-тежкия му период - загубата на най-големия му син. Синоптичката разказа, че плакала, когато чела негово интервю, в което той разказва за трудностите.", "date": "2017.12.05", "title": "Росен Плевнелиев и Деси Банова: Молим за спокойствие, изсипаха се куп лъжи"}
{"url": "http://www.faktor.bg/bg/articles/klasicheski-grimove-nebrezhni-pricheski-i-metalikovi-otblyasatsi-tazi-zima", "text": "Как да сме в крак с всички актуални тенденции в грима, модата и аксесоарите тази зима? Това разкрива Natali’s Beauty. Тази зима се очертава сезонът на класическите гримове. Една от най-често срещаните визии на модните подиуми, представящи тенденциите за зима 2017/18, е вдъхновена от жената през 40-те – със сладострастни червени устни и очна линия, която повдига окото и прави погледа закачлив. Освен това ще видим и много металически отблясъци по клепачите, които подсказват за предстоящите празнични дни и вечери. Един по-смел тренд пък представя класическа очна линия, но в закачливи омбре преливки в кралскосинята гама. Стане ли дума за прически, един от основните трендове си остава небрежно разхвърляната коса. Или както я описват коафьорите – сякаш току-що измита и съвсем набързо изсушена със сешоар. За радост на всички дами се запазва и кокетният тренд на плитките. А ако говорим за цветове – категорично цялата 2017-а година е годината на русия цвят във всичките му нюанси. За тази зима аксесоарите са решени основно в златно, като най-вече се акцентира върху украшенията за коса, които са великолепни и страхотно решение за коледното или новогодишно парти. Стане ли дума за маникюр, трендът е към красивите нокти в средна дължина с уж хаотични, но много красиви краски. За тази зима особено актуални ще бъдат студените металикови отблясъци на среброто и стоманата. Тях ще наблюдаваме по всички елементи на облеклото – през поли, панталони, рокли, та до връхни дрехи и зимни обувки. Освен това ще се прокрадне и един малко по-параден и празничен елемент, който определено не е за ежедневието и подхожда само на смелите дами и специалните поводи, а именно перата. За всекидневието пък модните експерти на \"Вог\" са категорични, че дънковите облекла – от глава до пети ще бъдат хит. А наред с тях е добре да изберем още поне едно плетиво в млечно бял цвят – пелерина, жилетка или защо не огромен oversize пуловер.", "date": "2017.12.05", "title": "Тази зима: класически гримове, небрежни прически и металикови отблясъци"}
{"url": "http://www.faktor.bg/bg/articles/keyti-holms-veche-svobodna-obyavi-vrazkata-si-s-dzheymi-foks", "text": "Звездната двойка Кети Холмс и Джейми Фокс най-после обявиха връзката си. Двамата за пръв се появиха заедно, без да се крият, на светско събитие в Ню Йорк. 38-годишната актриса, която е бивша съпруга на 55-годишната кино звезда Том Круз, не се криеше от фотографите, дори обратно – позираше пред тях. През последните 4 години Холмс и Фокс гледаха да не се набиват на очи, особено пред журналисти и фотографи, макар да бяха засичани заедно неведнъж. На въпроса какво ги свързва, двамата отговаряха, че са просто приятели. Ситуацията обаче се промени, след като изтече бракоразводният договор на Кети с бившия й съпруг Том Круз. Според споразумението тя нямаше право да вади на показ личния си живот. В противен случай Кети нямаше да получи 9,8 милиона долара от бившия си мъж, пише БГНЕС.", "date": "2017.12.05", "title": "Кейти Холмс вече свободна, обяви връзката си с Джейми Фокс"}
{"url": "http://www.faktor.bg/bg/articles/kultura/kinokrititsite-opredeliha-vestnik-na-vlastta-za-nay-dobar-film-na-2017-ta", "text": "\"Вестник на властта\" на Стивън Спилбърг спечели наградата за най-добър филм на Националния съвет на кинокритиците, а звездите му Мерил Стрийп и Том Ханкс получиха главните актьорски отличия, съобщи Асошиейтед прес. Ден след като спечели три награди \"Готам\", хорърът \"Бягай\" на Джордан Пийл получи отличието за най-добър актьорски състав, както и за режисьорски дебют. Филмът \"Лейди Бърд\" на Грета Гъруиг спечели две награди - за най-добър режисьор и най-добра актриса в поддържаща роля за Лори Меткалф. Филмът със Сирша Ронан в главната роля се очертава все повече като основен претендент за награди през този сезон, като получи и най-добрите отзиви - одобрение от 100 процента от сайта Rotten Tomatoes, което досега не се беше случвало.След като спечели наградата \"Готам\" за най-добър филм, \"Призови ме с твоето име\" на Лука Гуаданино получи само един приз от Националния съвет на кинокритиците - за пробив на Тимъти Шаламе. Уилям Дефо спечели наградата за най-добър актьор в поддържаща роля (\"Проектът Флорида\"). Наградата за привличане на вниманието беше присъдена на режисьорката Пати Дженкинс и актрисата Гал Гадот за филма \"Жената чудо\". Призът за свобода на словото си поделиха Анджелина Джоли за \"Първо убиха баща ми\" и Джон Ридли за документалния филм \"Нека всичко да рухне: Лос Анджелис 1982 – 1992\". Националният съвет на кинокритиците е основан през 1909 г. като организация с идеална цел, която подкрепя филмите като форма на изкуство и развлечение. Носителите на наградите се определят от над 100 кинодейци, преподаватели и студенти по филмово изкуство, почитатели на седмото изкуство. Миналата година Националният съвет на кинокритиците избра за най-добър филм \"Манчестър до морето\", а през 2015 г. - \"Лудия Макс: Пътят на яростта\". Наградите на Националният съвет на кинокритиците ще бъдат връчени на гала вечеря на 9 януари.", "date": "2017.12.05", "title": "Кинокритиците определиха \"Вестник на властта\" за най-добър филм на 2017-та"}
{"url": "http://www.faktor.bg/bg/articles/prof-ilieva-metsenatat-kamponi-e-predostavil-rakopisa-na-p-bogdan-na-modena", "text": "Професор Лилия Илиева от Филологическия факултет откри оригиналния ръкопис на първата История на България от Петър Богдан. Тази история е с век по-стара от историята на Паисий Хилендарски. Ръкописът е подвързан в едно обемисто книжно тяло и се пази в университетската библиотека в Модена. Метис Кампони, меценат на картини и книги, е човекът, който е предоставил ръкописа на Модена, разкри в ефира на Би Ти Ви проф. Лилия Илиева.  Тя разказа как е попаднала на уникалното издание.  Подозирах, ме може да се намира ръкописът в частна колекция. И понеже на Кампони има каталог от края на 19 век, тогава открих текст на Петър Богдан от Чипровци - „За древността на бащината земя и за българските дела“, която е написа на латински. Най-вероятно авторът е търсил своята европейска аудитория и е получил. Книгата му е издадена малко след смъртта му във Венеция.  Факт е, че благодарение на римо-католическата църква е получил  достъп до европейските образователни заведения. Още 1610 година имаме сведение за  младеж, който е завършил университет, предшественик на Петър Богдан. Когато пишат името си, го правят по латински маниер.  Проф. Илиева обясни, че е видяла целия ръкопис чрез дигитализиран вид и това, което е специфично за него е, че авторът се е стремил към една научна достоверност, подобно на Паисий. Това не е някакъв исторически труд в съвременния смисъл на думата. Това, което него го интересува, е християнството в българските земи. Християнството е по-старо и от българската държава и ние трябва да се гордеем с романските църкви, с тази на „Св. Георги“ в София. Авторът се е гордеел с ранното християнизиране по нашите земи и това той го отбелязва в ръкописа. Но Петър Богдан не е единственият български интелектуалец от 17 век. Сега работим по проект „Бутенберговата революция и българите“ – изследване, посветено на навлизането на модерния начин на мислене сред българите. Това е свързано с книгопечатането, което се появява още през 16 век. И тези тъмни години за нас за тези светли умове не са били тъмни векове, посочи проф. Лилия Илиева.  В заключение на коментара си тя прочете една мисъл на Петър Богдан: Защитата на честта, още повече на Родината, надминава всичко, тъй като животът  и честта са равнопоставени.", "date": "2017.12.05", "title": "Проф. Илиева: Меценатът Кампони е предоставил ръкописа на П.Богдан на Модена"}
{"url": "http://www.faktor.bg/bg/articles/nauka/zapiskite-na-nyuton-v-svetovniya-registar-na-yunesko", "text": "ЮНЕСКО добави записките на сър Исак Нютон в Световния си регистър, предаде Би Би Си. Колекцията принадлежи на Кеймбриджкия университет. В нея са черновите на труда му „Математически начала на натурфилософията”, които съдържат законите на гравитацията на Нютон. Прототип на нов електромагнитен двигател не спазва закон на Нютон Регистърът съхранява документи \"с изключителна универсална стойност\". Университетската колекция от документите на Нютон е една от най-големите в света и включва кореспонденция с кралския астроном Едмънд Халей – човекът, забелязал и описал периодичното появяване на Халеевата комета (кръстена на негово име). Именно Халей убедил Нютон да публикува математическите принципи.  И нещо любопитно - в документите се съдържат подробности за личните разходи на физика, включително за връзки за обувки и дълги чорапи.", "date": "2017.12.05", "title": "Записките на Нютон в Световния регистър на ЮНЕСКО"}
{"url": "http://www.faktor.bg/bg/articles/znaete-li-che-oskar-uayld-e-napisal-sonet-za-izbivaneto-na-hristiyanite-v-balgariya", "text": "Оскар Уайлд е сред най-великите писатели и поети, живели някога. Повечето хора свързват името му с \"Портретът на Дориан Грей\". Има редица негови произведения, които не са получили толкова голяма популярност.  В България например, малко хора знаят, че Уайлд посвещава сонет на страната ни, след като прочита за кръвопролитията при потушаването на Априлското въстание. Неговата творба е още един начин вниманието на обществеността на Запада да бъде привлечено към случващите се у нас ужаси. Ето стихотворението в превод и оригинал: Исусе, жив ли си или в земята почиват още костите ти бели? И твоето възкресение не бе ли сън само, сън на грешницата свята? Тук стонове изпълват тишината и твоите свещеници загиват. Не чуваш ли как вопли се издигат над труповете хладни на децата? О, Сине Божи, слез сред тази злоба! Връз твоя кръст в нощта беззвездно – черна е плъзнал полумесецът проклет Ако наистина си пръснал гроба, о, Сине, людски, слез със мощ безмерна преди да те измести Мохамед. CHRIST, dost thou live indeed? or are thy bones Still straightened in their rock-hewn sepulcher? And was thy Rising only dreamed by Her Whose love of thee for all her sin atones? For here the air is horrid with men's groans, The priests who call upon thy name are slain, Dost thou not hear the bitter wail of pain From those whose children lie upon the stones? Come down, O Son of God! incestuous gloom Curtains the land, and through the starless night Over thy Cross the Crescent moon I see! If thou in very truth didst burst the tomb Come down, O Son of Man! and show thy might, Lest Mahomet be crowned instead of Thee!", "date": "2017.12.05", "title": "Знаете ли, че Оскар Уайлд е написал \"Сонет за избиването на християните в България\"?"}
{"url": "http://www.faktor.bg/bg/articles/sharl-aznavur-vsichko-v-zhivota-mi-se-sluchi-fantastichno-no-rabotih-mnogo-za-tova", "text": "Всичко в живота ми се случи фантастично! Работих много за това, разбира се. Но въпреки това съм един от най-големите късметлии на Земята, каза пред bTV 93-годишният \"крал на шансона\".  Шанур Вахинаг Азнавурян се ражда в Париж през 1924 г. в семейството на арменски имигранти. Родителите му са певци и водели малкия Шанур на всички свои участия. И така, може би предначертано, на 9 години синът им напуска училище и приема сценичното име Азнавур. Той е в отлична форма не спира да работи. И избра България да бъде част от поредното му турне. \"Пътувал съм из целия свят. Приблизително всяка година съм в различна държава. Преди да дойдем тук, минахме 40 хил. километра. Не е зле, нали? Аз съм чудесен! На 9 бях млад актьор. Започнах като актьор, учих класически танци и не знам защо станах певец. Наистина не знам защо! Случи се от само себе си.\" Години наред Азнавур пее по клубове и кръчми. До 1946 г., когато на една от масите срещу него сяда Едит Пиаф. Впечатлена от гласа му, тя го кани на турнето си във Франция и Съединените щати. И доскоро никому неизвестният Шарл Азнавур се превръща в текстописец, съквартирант и практически момче за всичко на Пиаф. \"Бяхме като брат и сестра. Нищо повече от това! Но това беше достатъчно, защото тя беше огромен артист. Беше изцяло на моя страна. Беше убедена, че някой ден ще бъдем нещо важно.\" За 80-годишната си кариера Шарл Азнавур създава хиляди песни и няколко мюзикъла, има около 100 албума, от които е продал повече от 100 млн. копия. Играл е в десетки филми. През 1960 г. изиграва срамежливия пианист в класическия филм на Франсоа Трюфо „Застреляй пианиста“. Днес \"френският Франк Синатра\" вярва, че най-важното нещо на този свят е любовта. И на нея посвещава цялото си творчество. Но нито една песен не е посветил на жена. \"Написал съм хиляди песни! Мислите ли, че мога да ги посветя на хиляди жени?! Щеше да е малко повече…\" Азнавур има три брака и шест деца. С последната си съпруга – шведката Уле Торсел, е и до днес. Със съпругата си са заедно от 51 години. \"Тя никога не пътува с нас. Тя обича да си бъде вкъщи – с децата, кучето и приятелите си. Но се обажда всеки ден да пита как съм. Тя не обича да пътува. В началото на брака ни беше винаги с мен – из целия свят! А сега казва: „Не, била съм там вече.“ Това лято Шарл Азнавур получи може би най-сериозното признание за изключителната си кариера – стана първият френски изпълнител със звезда в Алеята на славата в Холивуд. На въпрос има ли нещо, което пазите само за себе си\", Азнавур отговори: Не мисля. Давам всичко. На семейството ми първо. На приятелите ми веднага след това. И на публиката на трето място. Ако не обичаш публиката си, тя също няма да те обича. Публиката по целия свят е моето семейство. За мен публиката няма флаг, няма и език.\" \"Работих, за да стана това, което съм. И не се старая да правя нещо по-различно. Имам само работата си! Съпругата ми казва, че работата ми е моята любовница. И е права! Всичко в живота ми се случи фантастично! Работих много за това, разбира се. Но въпреки това съм един от най-големите късметлии на Земята.", "date": "2017.12.05", "title": "Кралят на шансона: Всичко в живота ми се случи фантастично"}
{"url": "http://www.faktor.bg/bg/articles/obvineniya-za-nepodhodyashto-povedenie-zastignaha-i-dzhefri-rash", "text": "Носителят на \"Оскар\" Джефри Ръш подаде оставка от поста президент на Австралийската академия за кино и телевизионни изкуства (AACTA), след като срещу него бяха отправени обвинения от негова колежка за \"неподходящо поведение\". Той отхвърля твърденията, но в AACTA спешно се опитват да овладеят кризата, тъй като в сряда е галавечерта за раздаване на годишните награди на академията и Ръш трябва да я открие с видеозапис, направен заедно с Ребъл Уилсън. Самата Уилсън успя да осъди голямата издателска компания \"Бауер мидия\" за очерняне на репутацията й, за което получи милиони долари обезщетение. Не е ясно дали ААСТА ще се откаже от видеото, струващо вероятно хиляди долари, както и дали Ръш ще се появи и ще премине по червения килим преди събитието. В съобщение до \"Асошиейтед прес\" актьорът заявява, че \"оттеглянето ми влиза в сила незабавно и ще е в сила до изясняването на тези въпроси\". Преди няколко дни от Sydney Theatre Company съобщиха, че са получили оплакване от актриса, участваща с него в постановка на \"Крал Лир\". В сряда обвиненията за \"неподходящо поведение\" бяха публикувани от австралийския в.\"Дейли Телеграф\" без да се посочва името на жената, твърдяща, че това е станало през 2015г. Актьори, които са работили с Ръш в \"Крал Лир\", заявиха, че вярват на обвиненията на колежката си и призоваха компании и организации от австралийския шоу бизнес да осъдят подобно поведение. Андрю Ъптън, художествен директор на Sydney Theatre Company, заяви, че не е знаел до тази седмица за оплакванията срещу 66-годишния Ръш. Ъптън е съпруг на Кейт Бланшет, специален пратеник на AACTA, и е работил с Ръш в множество продукции, включително в \"Елизабет и \"Оскар и Лусинда\". Ъптън се мести със семейството си във Великобритания в самия край на 2015г. и сега казва, че обвиненията са отправени, след като \"Крал Лир\" вече не се играе на тяхната сцена.", "date": "2017.12.05", "title": "Актриса обвини носителя на \"Оскар\" Джефри Ръш в \"неподходящо поведение\""}
{"url": "http://www.faktor.bg/bg/articles/kultura/art-faktor/sled-vreme-i-vsichko-useshtane-za-filosofsko-politicheski-mish-mash", "text": "Какво се получава, когато си интелигентен, изключително начетен, разбираш, че всичко, в което на младини си вярвал е погрешно, но колкото и да се опитваш не можеш да надскочиш вкорените си предразсъдъци? А и не искаш, защото те е страх, че напълно ще отречеш своята идентичност. Получава се философско-политически мишмаш. Това е впечатлението, с което човек остава прочитайки книгата \"Време и всичко\" на Андрей Райчев (и Александър Андреев, който предимно задава въпросите и човек така и не запомня какво точно казва той). Райчев описва себе си като, човек, който е вярвал силно в комунизма – \"тази невероятна идея за по-добър свят\", която щяла да защити малките и слабите, които винаги били мачкани. Е от малък си знаел, че властта в България е узурпирана от някакви лоши хора, най-вече Сталин, ама колко страхотна била идеята! Трябвало да отиде до Северна Корея, за  От Маркс Райчев не се бил отказал напълно и до днес, макар половината от книгата му да е посветена на критика на „някои от възгледите“ на марксизма. Идеалът за автора обаче вече е онова западно общество, процъфтяло след Втората световна война, но преди глобализацията, където на „капитала“ е дадена възможност да функционира, но са му наложени тежки ограничения – като минимална заплата, максимален работен ден, а и е обложен с тежки данъци, които да се харчат в полза на по-бедните класи. Андрей Райчев ясно разбира, че това е случайна и временна ситуация, която е можела да функционира благодарение на съчетанието на безброй фактори – като Съветската заплаха и бруталните режими на изток и изостаналостта и самоизолираността на Третия свят (преди още милиони да се решили, че могат да подобрят съдбата си като емигрират). И макар да твърди, че е твърд привърженик на „Европа“, в историческия му дискурс  че страшната деветосептемврийска катастрофа е попречила България да е прекарала „златното“ за Европа време като част от свободния свят. Напротив, във фантазията му, „социализмът“ може да бил нещо лошо за Чехия, но за България бил „добро“. Райчев се опитва да изкара България едва ли не огромен исторически гратисчия! Според него: 1. Благодарение на руснаците имаме държава. 2. Благодарение на (това, че) Съветският съюз (ни е окупирал) имаме „град“. 3. Благодарение на „перестройкаджиите, които (без да са победени) прекратили Студената война, имаме демокрация. Но в тази стройна наглед Райчева представа за историята на България, остава една главоблъсканица, на която книгата така и не дава отговор. Като млад авторът се питал: „Защо (в България) при социализма хората не работят (съвестно)“? Според него имало всички основания да го правят, но те не го правели. И въпреки, че не може да си отговори на тази „главоблъсканица“, Райчев не се отказва от „материалистичните“ си възгледи за хода на историята. Важни била собствеността, не някакви си ценности. За него има капитализъм („обуздан“ и „необуздан“) и социализъм. Това било базата. Съдебната реформа и други важни усилия били някакви алабализми. В неговото съзнание няма разлика между лицето „Кой“ в България и Рокфелер в Америка... Вероятно Райчев разбира, но се плаши от това да събере 2+2. Никъде в книгата не допуска, че повечето от нещастията на Прехода и след-преходното общество у нас са последствия от това, че при „социализма“ хората се отучиха да работят (съвестно). Че пораженията върху ценностите, така добре описани от Георги Марков в „Задочните репортажи за България“, могат за поколения напред да влияят върху способността на един народ да генерира материални блага и най-вече хубав живот. Бягайки от решаването на своята централна главоблъсканица, Райчев ни понася в дълбоките дебри на фундаменталната философия. Цитира предимно слабо известни руски автори. Разказва за своите разбирания, но не винаги е почтен. Да твърдиш, че не можеш да изучаваш социалната и политическа реалност без да я промениш и същевременно да не посочиш, че това е основната Теория за рефлексивността на Джордж Сорос е почти плагиатство! Вероятно Райчев е  Но все пак Джордж Сорос освен инвеститор и филантроп е и учен от световна класа! По собствено признание, съвсем дилетантски, Андрей Райчев развива спорни теории за произхода на човечеството, за матриархата (когато според някой но далеч не всички антрополози) в един праисторически момент човешките общности били съставени от жени, а мъжете се появявали и изчезвали. (Подобно поведение се забелязва при слоновете, но при нито един примат). С невероятна лекота социологът скача от праисторията в съвремието. Не одобрява действията на Владимир Путин, но основната вина за неговото поведение била на Запада. Не се отнасял с респект към Русия и реакцията ѝ била неизбежна. Ако имал Западът друго поведение, Русия нямало да му стане враг. Тук все пак Александър Андреев се опитва да постави под съмнение тезата на Райчев. А страните излезли от бившият Съветски съюз нямат ли суверенното право да си изберат съдбата? Райчев не оспорва това им право, но казва, че това в Москва се привидяло като опит за обкръжаване на Русия. Завоалирано внушението му е, че щеше да е по-добре Западът да признае на Русия някаква зона на влияние, отколкото да я превръща в свой враг. Може би Райчев няма да си развали съня, ако се приеме че Грузия не е Португалия и не може да претендира за същата свобода на действие. Щом е „там“ трябва да се съобразява! В тези му разсъждения няма никаква симпатия към „малкия“ и „смачкания“, Хем признава, че едва ли има по-глупава теория от тази, че САЩ провели войната в Ирак за да вземат петрола на иракчаните, хем приема теорията, че Западът искал да вземе природните богатства на Русия, ама руснаците не им го дали. И по-добре било от тяхна гледна точка да ги раздадат на олигарсите! Като социолог Андрей Райчев всячески се опива да маргинализира автентичните демократи и техните виждания и ценности. Позовава се на социологически изследвания от 80-те години, според които хората, които в България не приемали легитимността на „социализма“, били пренебрежително малко. Цинично той отхвърля тяхната концепция: „Тяхното е било западна критика. То е различно. Те критикуват от „капиталистическа“ гледна точка. Капитализмът е нормалният строй, социализмът е идиотщина“. От всичко описано в книгата става ясно, че и авторът разбира че е точно така. Но съзнателно и подсъзнателно той  не иска да го приеме. Цялата идея на книгата изглежда е да оспори очевидността, че   Не успява. Модерният човек Андрей Райчев, според когото \"обузданият\" капитализъм и демокрацията са най-доброто, което човечеството е измислено до днес, никога не успява да надделее изцяло на \"племенния човек\" Райчев, който мисли и чувства в категориите: \"Аз съм \"червен\". В България червените сме много. Имаме наша история, наши сакралности. Няма да изчезнем, няма да се покаем! Другите да не са по-добри от нас я... \" Така накрая се получава един Философско-политически мишмаш.", "date": "2017.12.05", "title": "След  \"Време и всичко\" - усещане за философско-политически миш-маш"}
{"url": "http://www.faktor.bg/bg/articles/kultura/puskat-poshtenski-marki-s-lika-na-velikiya-dan-kolov", "text": "Министерството на транспорта, информационните технологии и съобщенията ще пусне в употреба пощенска марка и пощенски печат с лика на Дан Колов.   Официалната церемония ще се състои на 19 декември 2017 г. от 11:00 ч. в къщата-музей на Дан Колов в родното му село Сенник.   Поводът за това е отбелязването на 125-та годишнина от рождението на легендарния борец. Изданието е дело на световноизвестния български художник академик Иван Газдов.   Честванията по случай 125-та годишнина от рождението на един от най-великите спортисти за всички времена у нас започнаха миналия месец в родното му село и бяха организирани от Община Севлиево, съвместно с кметството на с. Сенник и НЧ “Климент Охридски - 1899”.   От печат излезе и книгата “Дан Колов - вечната легенда”, чийто автор е Нено Николов. В продължение на 50 години той събира информация за прочутия борец. Творбата съдържа множество невиждани досега фотографии и разкази на хора, които са го познавали лично.", "date": "2017.12.05", "title": "Пускат пощенски марки с лика на великия Дан Колов"}
{"url": "http://www.faktor.bg/bg/articles/kultura/art-faktor/podnovyavat-seriala-kashta-ot-karti-bez-kevin-speysi", "text": "Актьорът беше обвинен в сексуален тормоз Снимките на сериала \"Къща от карти\" ще бъдат подновени в началото на 2018 г. без актьора Кевин Спейси, който беше обвинен в сексуален тормоз, съобщи БТА. Шестият сезон на политическата драма ще е последен. Той ще се състои от осем епизода, като водеща роля ще има актрисата Робин Райт, обяви Нетфликс на пресконференция. Ново обвинение в сексуално посегателство срещу Кевин Спейси Решението сериалът да приключи е взето преди Кевин Спейси да бъде обвинен, че се е опитал да прелъсти тийнейджър през 1986 г. Актьорът каза, че не си спомня инцидента, но последваха оплаквания от други мъже.  Актьорите от сериали, които спечелиха симпатиите ни, а после бяха уволнени (СНИМКИ) През ноември Нетфликс зави, че няма да участва в сериала, ако в актьорския състав остане Кевин Спейси. Продуцентската компания веднага го уволни.", "date": "2017.12.05", "title": "Подновяват сериала \"Къща от карти\" без Кевин Спейси"}
{"url": "http://www.faktor.bg/bg/articles/ikonomika/simeon-dyankov-pred-nas-ima-pone-oshte-3-4-dobri-godini-s-ikonomicheski-rastezh", "text": "Икономиката е на цикли- като библейските 7 гладни и 7 сити години. Пред нас има поне още 3-4 добри години с икономически растеж 3, 4, 5 %. През 2018 г. можем да стигнем 5 %, но тези 5 % в момента се изработват в София, в Пловдив, Стара Загора, Бургас, главно в Южна България. Това заяви бившият финансов министър Симеон Дянков в „Здравей, България” на Нова телевизия.  Какво трябва да се направи? Дянков смята, че трябва да се гледа област по област. „Трябва правителството да се замисли за регионални политики – да се гледат статистиките от кои области хората излизат най-много в чужбина. Това са Разград, Враца, Видин, Ловеч и Плевен, заяви Симеон Дянков, визирайки данните на НСИ за третото тримесечие. Каквито и магистрали да строиш, тези хора няма да се върнат, ако излязат един път... Говорихме за Разград. През последното тримесечие най-много хора излизат от тази област и си занимават.  Няма икономическо бъдеще там. Трябва да се помисли какво да се направи. Дали няма базова структура за интернет, дали липсват определени групи хора, дали в средното образование трябва да се направи нещо, за да отговаря на икономиката. Не трябват много пари, а мислене по региони”, заяви той. „Мисля, че трябва да се гледа напред, а да не се връщаме постоянно назад. От ревизия на приватизацията ще се окаже, че няма смисъл. Политически ще се говори много, но хората в Белоградчик , Разград, Ловеч и те ще си тръгнат, ще стане твърде късно”,  заяви Дянков. Като \"дребни закачки\" определи действията на БСП по отношение на Бюджет 2018 Симеон Дянков, визирайки решението на червените да дадат бюджета на Конституционния съд, защото не се намериха пари за ремонт на \"Александър Невски\" и Зографския манастир.", "date": "2017.12.05", "title": "Симеон Дянков: Пред нас има поне още 3-4 добри години с икономически растеж"}
{"url": "http://www.faktor.bg/bg/articles/angelkova-veche-vsichki-s-viber-shte-mogat-da-se-zapoznayat-sas-zabelezhitelnostite-ni", "text": "\"За първи път всички ползватели на Viber ще могат да се запознаят с туристическите забележителности на нашата страна\". Това каза министърът на туризма Николина Ангелкова по време на представянето на първата българска услуга в търсачката на Viber, която е съвместен проект между Министерството на туризма и iLoveBulgaria, предаде „Фокус“. Ангелкова посочи, че по последни данни около 900 млн. души. използват този чат. „Миналата година година стартирахме проекта „Аз обичам България“. Стартирахме със стоте национални туристически обекта. Добавихме доста обекти, които се намират по Черноморието и по зимните ни курорти“, каза тя и уточни, че към момента туристическите забележителност в приложението са 5 000 на брой. По думите ѝ това е важно за популяризирането туризма и туристическите забележителности в България. „В реално време всеки един, който иска и желае да посети нашата страна, ще се озове сред обектите и ще може да си направи едни цифров маршрут“, коментира министър Ангелкова. „През последните години ползването на интернет нараства с около 10 на сто. 37% от потребителите на различни мобилни устройства резервират своите почивки чрез тях онлайн“, обясни Ангелкова. Основен акцент в Националната програма за туристическа реклама е дигиталният маркетинг. По думите на Ангелкова първата българска услуга в търсачката на Viber е стъпка точно в тази насока. „Новото във Viber chat extension това са видеата, които продължават да се заснемат за 100-те национални туристически обекта“, каза министър Ангелкова.  Според нея страната ни може да привлича повече туристи чрез тези нови технологии. „Искам да подчертая, че това ново приложение и тази нова връзка с Viber chat extension е абсолютно безплатна за министерството. Ще продължаваме да търсим различни такива варианти за да надграждаме нашата платформа“, коментира в заключение Николина Ангелкова.", "date": "2017.12.05", "title": "Ангелкова разчита на Viber за повече туристи"}
{"url": "http://www.faktor.bg/bg/articles/italianskite-vlasti-pognaha-guchi-za-ukrivane-na-danatsi", "text": "Италианският гигант в производството на луксозни модни стоки \"Гучи\", водещото подразделение на френската група \"Керинг\", потвърди днес, че миналата седмица в офисите му в Италия са направени обиски. Съдебните власти са започнали разследване по подозрения, че компанията укрива данъци, предаде \"Франс прес\", цитирана от БТА. Според италианския в. \"Стампа\" миланската прокуратура подозира \"Гучи\", че години наред не е декларирала дейности, водени в Италия, и по този начин е ощетила италианската хазна с 1.3 милиарда евро невнесени данъци. Разследващите твърдят, че имат свидетелски показания на бивш служител, който е бил уволнен. Най-малко три дни миналата седмица те са правили обиски в новия ултрамодерен център на \"Гучи\" в Милано и в други офиси на компанията, твърди италианският всекидневник. \"Гучи\" не е първият моден гигант, който е разследват от италианските власти поради същите причини. През 2013 година \"Прада\" бе принудена да изплати 470 милиона евро на данъчните власти в Италия, след като в продължение на 10 години бе декларирала в чужбина приходите си от бизнес в Италия, припомня АФП. По същия модел италианската хазна получи през последните години 318 милиона евро от \"Епъл\" и 306 милиона евро от \"Гугъл\". В момента продължават разследвания срещу \"Амазон\" и \"Фейсбук\" по същите причини.", "date": "2017.12.05", "title": "Италианските власти погнаха модния гигант \"Гучи\" за финансови злоупотреби"}
{"url": "http://www.faktor.bg/bg/articles/ikonomika/biznes/utre-otvaryat-ofertite-za-stolichnata-obshtinska-banka", "text": "Срокът за подаване на офертите на кандидатите да купят дела на Столичната община в Общинска банка изтича днес. Две чуждестранни и една българска компания са отправили запитвания, само един от чуждите кандидати е купил и т. нар. информационен меморандум. Това  съобщи Владимир Данаилов, шеф на Столичната общинска агенция за приватизация и инвестиции (СОАПИ)= Конкурсът, който се провежда, е за продажбата на 3 880 388 броя безналични акции, собственост на Столична община, представляващи 67,646 % от капитала на „Общинска банка“ АД. В конкурса могат да участват стратегически и финансови инвеститори, чийто краен собственик не може да е регистриран в офшорна зона, както и да има просрочени публични вземания към държава и община. Стратегическите инвеститори трябва да бъдат български банки или такива от Европейското икономическо пространство с унифициран по скалата на S&P рейтинг минимум ВВ-. Минимален капитал от 20 млн.евро е необходим за финансовите инвеститори, които трябва да докажат и опит в управлението на фондове, финансови активи и акционерни участия.  Столичният общински съвет прие в края на юли доклад за приватизацията на акционерното участие на Столичната община в капитала на \"Общинска банка\" АД. Предложението бе на съветника Трайчо Трайков и бе одобрено от ресорните комисии към СОС.  Акционери в „Общинска банка“ са Столична община с 67,65%, общински фирми и търговски дружества (30,8%) и 16 други общини (1,55%).", "date": "2017.12.05", "title": "Утре отварят офертите за столична Общинска банка"}
{"url": "http://www.faktor.bg/bg/articles/moskovski-za-kibersigurnostta-e-vazhno-kak-se-sahranyavat-dannite-a-ne-kade", "text": "Сигурността на данните зависи от това как се съхраняват, а не къде. Това заяви министърът на транспорта, информационните технологии и съобщенията Ивайло Московски по време на Съвета на министрите по телекомуникации в Естония. „Комбинацията от съвременни инструменти и добри практики в областта на киберсигурността са ключът за сигурно съхранение и обработка, а не локализирането на данните”, заяви той. През последните години заради локализацията на потребителските данни големи онлайн платформи като „Фейсбук” и „Туитър” влязоха в сблъсък с властите на ред държави, сред които Русия. Москва иска електронните гиганти да държат информацията за руските си потребители на руска територия. Като причина се цитира безопасността на данните. Опасенията и на бизнеса, и на активисти и експерти са, че така мощните инструменти за споделяне на информация и гражданска мобилизация ще паднат под контрола на властта, която може да получи физически достъп до сървърите. По време на днешното заседание на съвета Московски представи някои от приоритетите на българското европредседателство. Той подчерта, че България и Европа трябва да са отворени към дигиталната революция, заради това е необходимо да има ефективна технология за обработката и свободното движение на лични и нелични данни в ЕС. По време на нашето председателство на фокус ще са и други предстоящи инициативи на Комисията и на българския еврокомисар Мария Габриел, в областта на изкуствения интелект, борбата с фалшивите новини и незаконното съдържание в интернет, в които области е необходим общ подход на ЕС, посочиха от транспортното министерство.", "date": "2017.12.05", "title": "Московски: За киберсигурността е важно как се съхраняват данните, а не къде"}
{"url": "http://www.faktor.bg/bg/articles/ikonomika/biznes/aktsiya-nikulden-masovi-proverki-na-targovtsite-na-riba", "text": "Масови проверки на Агенцията за безопасност на храните преди Никулден. Под прицела на проверяващите са търговците на риба.  Прясната риба залива пазара, а търсенето е в своя пик. Това са и дните, в които повечето търговци разчитат на бързата печалба и често прибягват към трикове. Именно за това БАБХ тръгна на лов за нерагламентирана търговия.  Преди да сложите рибата в пазарската си чанта, трябва да обърнете внимание на нейния външен вид и да не подецнявате търговеца, съветват от Агенцията за безопасност на храните. Проверките ще продължат и на Никулден, а експертите съветват потребителите да сигнализират за всяко нарушение.", "date": "2017.12.05", "title": "Акция \"Никулден\": Масови проверки на търговците на риба"}
{"url": "http://www.faktor.bg/bg/articles/sobstvenitsite-na-imoti-i-obshtina-plovdiv-s-obsht-plan-za-vazstanovyavane-na-tyutyuneviya-grad", "text": "Собствениците на имоти в Тютюневия град в Пловдив, представителите на местната власт и Асоциацията на българските архитекти обсъдиха цялостна концепция и проект за развитието на района, съобразени с изискванията на Министерството на културата и Националния институт за недвижимото културно наследство (НИНКН), съобщи podtepeto. Проектите включват идеи за развитието на Тютюневия град чрез запазване на облика му, уреждане на градската среда и създаване на нормативна база за извършване на строителство. Идеите бяха коментирани от кмета на Пловдив инж. Иван Тотев като първото градивно предложение за бъдещето на Тютюневия град, което ще доведе до цялостното съживяване на района и преобразяването на забравените градски пространства.   В рамките на работната среща беше инициирано и създаване на сдружение с идеална цел „Тютюнев град – Пловдив“, което да съхрани идентичността на квартала, като същевременно се гарантира, че всички бъдещи проекти ще бъдат разглеждани в Министерство на културата и НИНКН с утвърдени ясни и точни законово определени норми, които да се прилагат по отношение на всички инвеститори по един и същ начин с цел бързина, прозрачност и не на последно място при спазване облика и идентичността на пространството. „В последните няколко години Пловдив все по-категорично се открои като център както за правене на бизнес, така и за изкуство и култура. Ето защо всяка компания, избрала да работи тук трябва да се ангажира с каквото може за запазването на уникалната му архитектура. Пловдив е един от най-старите и най-красиви градове в Европа, а този факт е известен на много малко западноевропейци. Номинирането на града за европейска столица на културата през 2019 година може да промени това. В момента Тютюневият град съществува само отчасти и за да го възродим отново ще са нужни  усилията и на бизнеса, и на държавата, и на хората, които живеят тук. Ето защо днешната инициатива е от особено значение за възраждането на района и на тази уникална по облик и дух територия“, споделиха от Асоциацията на българските архитекти.", "date": "2017.12.05", "title": "Собствениците на имоти и Община Пловдив с общ план за възстановяване на Тютюневия град"}
{"url": "http://www.faktor.bg/bg/articles/ikonomika/bvp-s-rast-ot-pochti-4-rast", "text": "През третото тримесечие на 2017 г. брутният вътрешен продукт (БВП) възлиза на 26 990 млн. лв. по текущи цени. Преизчислен в евро, БВП е съответно 13 800 млн., като на човек от населението се падат 1 948 евро. Сезонно изгладените данни показват растеж от 3.9% на БВП през третото тримесечие на 2017 г. в сравнение със съответното тримесечие на предходната година и 0.9% спрямо второто тримесечие на 2017 година. По предварителни данни произведеният брутен вътрешен продукт през третото тримесечие на 2017 г. възлиза на 26 990 млн. лв. по текущи цени (табл. 1 от приложението). На човек от населението се падат 3 810 лв. от стойностния обем на показателя. При среден за тримесечието валутен курс от 1.66646 лв. за 1 щатски долар БВП възлиза на 16 196 млн. долара и съответно на 2 287 долара на човек от населението. Преизчислена в евро, стойността на БВП възлиза на 13 800 млн. евро, като на човек от населението се падат 1 948 евро. Създадената от отраслите на националната икономика брутна добавена стойност през третото тримесечие на 2017 г. възлиза на 23 288 млн. лв. по текущи цени. През третото тримесечие на 2017 г. относителният дял на аграрния сектор в добавената стойност на икономиката намалява равнището си с 0.6 процентни пункта спрямо същото тримесечие на предходната година до 7.3%. Индустриалният сектор намалява относителния си дял в добавената стойност на икономиката с 0.4 процентни пункта до 28.5%. Относителният дял на добавената стойност, реализирана от дейностите в сферата на услугите, се увеличава до ниво от 64.2% при 63.2% през съответния период на предходната година. През третото тримесечие на 2017 г. БВП1 нараства спрямо предходното тримесечие с 0.9% според сезонно изгладените данни (табл. 2 от приложението). Брутната добавена стойност в икономиката нараства с 0.7%. По предварителни данни за третото тримесечие на 2017 г. крайното потребление нараства с 0.9%, а бруто образуването в основен капитал намалява с 0.4% спрямо предходното тримесечие. Износът и вносът на стоки и услуги увеличават равнището си спрямо предходното тримесечие според сезонно изгладените данни - съответно с 3.0 и 1.3%. БВП нараства с 3.9% през третото тримесечие на 2017 г. в сравнение със същото тримесечие на предходната година според сезонно изгладените данни (табл. 2 от приложението). През третото тримесечие на 2017 г. спрямо същото тримесечие на предходната година брутната добавена стойност се увеличава с 4.0%. Динамиката на брутната добавена стойност се определя основно от регистрирания растеж при: Финансови и застрахователни дейности - 6.1%, Операции с недвижими имоти - 6.0%, Строителство - 5.2%, Добивна промишленост; преработваща промишленост; производство и разпределение на електрическа и топлинна енергия и на газообразни горива; доставяне на води; канализационни услуги, управление на отпадъци и възстановяване - 3.9%, Търговия, ремонт на автомобили и мотоциклети; транспорт, складиране и пощи; хотелиерство и ресторантьорство - 3.5%, Държавно управление; образование; хуманно здравеопазване и социална работа - 3.4%, Професионални дейности и научни изследвания; административни и спомагателни дейности - 3.0%, Култура, спорт и развлечения; други дейности - 0.4%. По отношение на компонентите на крайното използване основен принос за регистрирания положителен икономически растеж имат индивидуалното потребление на домакинствата - с ръст от 4.9%, индивидуалното потребление на нетърговските организации, обслужващи домакинствата - с 6.7%, и бруто образуването на основен капитал - с ръст от 4.3%. Износът на стоки и услуги се увеличава с 4.1%, а вносът на стоки и услуги - с 5.1%.", "date": "2017.12.05", "title": "БВП с ръст от почти 4%"}
{"url": "http://www.faktor.bg/bg/articles/bulgartabak-sreshtu-nas-se-vodi-negativna-mediyna-kampaniya", "text": "Ръководството на „Булгартабак - Холдинг“ АД излезе с официална позиция за негативната кампания, която водят определени медии срещу компанията, което не само вреди на нейния имидж, но и заплашва работните места на служителите й. Писмото е адресирано до президента Румен Радев, до Председателя на Народното събрание Цвета Караянчева, до председателите на парламентарните групи в Народното събрание, до Европейската служба за борба с измамите, до Главния прокурор Сотир Цацаров и други.  Уважаеми Госпожи и Господа, В отговор на публикуваното на 30.11.2017г. писмо от Христо Иванов, Председател на политическа партия „Движение Да България“, изпратено до вас, заявяваме следното: През последните години „Булгартабак - Холдинг“ АД, въпреки че е публично дружество, е изправено пред безпрецедентна по своя характер негативна медийна кампания, основаваща се изцяло на инсинуации, които нямат нищо общо с действителното фактическо положение, но които целят, както да увредят реномето и пазарите на холдинга, така и да осигурят поводи за атакуване на легитимните държавни органи и институции в България. Организатори и изпълнители на тази кампания са медиите, свързани с бизнесмена Иво Прокопиев и кръга „Капитал“, неправителствени организации, получаващи финансиране от чуждестранни фондации, както и поставени в зависимост от тях български политици и политически партии. Особено активна тези дни е политическа партия „Движение Да България“, начело с нейния лидер Христо Иванов. Свидетели сме на публично свързване от тяхна страна на името на „Булгартабак“ с твърдения за контрабанда, участие в нерегламентирани контакти, неясна собственост, включително инсинуация за връзки с терористични организации. Нещо повече, организират се среднощни провокации, внасят се писма в Народното събрание, настоява се за свикване на Консултативния съвет за национална сигурност при Президента и други напълно несъстоятелни действия. Това свое поведение „Движение Да България“ и Христо Иванов обосновават формално с цитиран доклад на турската служба за борба с организираната престъпност и контрабандата (KOM) от 2016г., както и с изявления на бившият банкер Цветан Василев, понастоящем подсъдим в България като организатор на престъпна група за източване на активите на „Корпоративна търговска банка“. На първо място, следва да се има предвид, че „Булгартабак - Холдинг“ АД е публично дружество в държава член на Европейския съюз, акциите на което се търгуват на фондовия пазар и което периодично е задължено да разкрива пред регулаторния орган - Комисията за финансов надзор, всяка съществена информация, свързана с дейността си. От друга страна, всяка невярна или заблуждаваща информация, разпространена публично, е в състояние да навреди изключително много върху реномето на дружеството и да се отрази върху пазарната му капитализация. Игнорирайки този факт, кръгът „Капитал“ и „Движение Да България“, целят, без оглед на последиците, които могат да имат техните действия, да унищожат „Булгартабак“, като истината за тях не е от значение, законите в България също, а съдбите на хиляди работници в дружеството и на заетите в тютюневия сектор в страната, на практика се оказват заложени на карта, заради лични и политически интереси на лицата Иво Прокопиев и Христо Иванов. Няма да ни изненада, ако същите лица действат и в полза на икономически интереси на чуждестранни конкуренти на „Булгартабак“. Подобно поведение изисква незабавен и адекватен отговор, като считаме, че е дошло времето нещата да се назовават с истинските им имена, на лъжите да бъде отговорено с истина, ако искаме българският бизнес да бъде запазен, а законите да важат за всички. В Писмото от 30.11.2017г. на „Движение Да България“ се използват два основни момента с цел манипулация и създаване на невярна представа за дейността на „Булгартабак“: 1. Приватизацията на дружеството била непрозрачна, както и свързана с участие в собствеността на политически лица и 2. Участие на „Булгартабак“ в контрабанда на тютюневи изделия. Първо, при приватизацията на „Булгартабак“ през 2011г., на държавата беше заплатена ефективно цена от 220 милиона лева, за собствеността върху 79.83% от капитала на дружеството, което определя сделката като успешно извършена приватизация. Бяха погасени 20 млн. лева стари задължения, като в петгодишния следприватизационен период всички поети ангажименти бяха изцяло изпълнени. През годините въпросът за собствеността непрекъснато е използван от кръга „Капитал“ за манипулация на общественото мнение, като по тази тема са се упражнявали не един и двама негови „говорители“. Собствеността на дружеството многократно е декларирана от наша страна пред регулаторните и други компетентни органи, като е била обект и на проверки от тяхна страна. Между собствениците няма присъствие на български депутати или политици. Второ, всяка инсинуация или твърдение за участие на „Булгартабак“ в контрабандни канали, включително на територията на Република Турция, е напълно невярно. Дружеството никога не е изнасяло своя продукция за контрагенти от Турция и това е лесно проверим факт. В посочения документ от КОМ също никъде не се споменава, че „Булгартабак“ участва, със свои действия по какъвто и да било начин, в контрабанда на цигари на територията на Турция. Евентуални нерегламентирани продажби от страна на трети лица на цигари с марките на „Булгартабак“ в която и да е държава, не може формално и необосновано да се вменява във вина на дружеството. Напълно съзнателно обаче от „Движение Да България“ и лично от страна на Христо Иванов, невярно се внушава, че едва ли не този доклад повдига съмнения за криминални дейности, свързвани с “Булгартабак” и за отказ на българската прокуратура и служби за сигурност да реагират адекватно. Следва да припомним, че „Булгартабак“ е обект на редовни проверки от митническите и данъчните органи, при които не са установявани каквито и да било предпоставки или данни за нерегламентирано производство на цигари. През 2015г. беше проведен 6-месечен непрекъснат мониторинг на целия производствен процес, по време на който също не бяха открити нарушения. „Булгартабак“ е проверявано многократно от прокуратурата и органите на полицията, включително и по сигнали, подавани от самото дружество, при които проверки името на „Булгартабак“ никога не е било свързвано с данни за участие в нерегламентирани канали за търговия с цигари или с каквито и да са други неправомерни действия. Всеки килограм тютюн и всяка кутия цигари, произведени от „Булгартабак“, се контролират и върху тях са платени всички данъци и акцизи. Само за периода 2011-2017г. „Булгартабак“ е платил на държавата публични задължения за 5,1 млрд. лева, както и са изкупени български тютюни за над 105 млн. лева, с което е осигурено препитанието на десетки хиляди тютюнопроизводители и техните семейства. „Булгартабак“ е инициатор и основен участник в съвместната кампания на Министерство на финансите, Агенция “Митници”, “Национална асоциация на тютюнопроизводителите 2010” и “Асоциация на производителите на ориенталски тютюни”, насочена против контрабандата на тютюн и тютюневи изделия, като подкрепя изцяло всички мерки на държавата, водещи до ефективното й ограничаване. Тези факти, строгият контрол върху продукцията на дружеството и откритата позиция, която винаги сме имали по отношение на нерегламентираните и незаконни търговски практики в сектора, ясно показват, че не съществува възможност „Булгартабак“ да продава контрабандно своите цигари на българския или международния пазар (скрито, без да плаща данъци и акцизи или без да отчита реално получени приходи). Такава възможност съществува единствено в изкривеното възприятие на авторите на тази манипулация. Дейността на „Булгартабак“ е напълно прозрачна, а дали същото може да се каже за приватизационните сделки с участието на Иво Прокопиев и за бизнесите на управлявания от него кръг „Капитал“, станали нарицателно за „бандитска“ приватизация и финансови машинации. Независимо от безспорните факти, атаките срещу „Булгартабак“ едва ли ще престанат, защото инициаторите на негативната кампания не се интересуват от истината. Категорично заявяваме, че сме готови да отстояваме пред обществото репутацията и доброто име на „Булгартабак“ и няма да позволим на група манипулатори, „професионални“ протестъри, финансирани от чуждестранни фондации, на група „приватизатори“ на националното богатство, които работят изцяло срещу интересите на обществото, да употребяват името „Булгартабак“ за осъществяване на нечистите си намерения. Няма да позволим също на хора, като Христо Иванов, който не работи и съществува единствено благодарение на чуждестранни грантове, публично известен със създадения от него като министър на правосъдието административен хаос в повереното му ведомство, в което и до днес не е ясно кой и какви документи е подписвал, да мародерстват върху истината и да манипулират общественото мнение. Няма да позволим, защото „Булгартабак“ е отговорна българска компания, която работи честно и спазва закона. Писмото е подписано от изпълнителните директори Владимир Жеков и Радослав Рахнев.", "date": "2017.12.05", "title": "\"Булгартабак\": Срещу нас се води негативна медийна кампания"}
{"url": "http://www.faktor.bg/bg/articles/prez-2050-g-myusyulmanite-v-balgariya-shte-sa-tolkova-kolkoto-i-sega", "text": "Делът на хората в България с мюсюлманско вероизповедание ще остане почти непроменен до средата на века. Ако през миналата година по официални данни те са били 11.1% от населението, докъм 2050 г. може да достигнат най-много 12.5%, но по-вероятно е да намалеят до 9.2%. В реални измерения това означава, че ако през 2016 г. по официални данни в България е имало 790 000 мюсюлмани, след 34 години няма да са повече от 700 000. Това сочат три сценария за това, как ще нараства мюсюлманското население на Европа, изготвени от американския неправителствен социологически институт \"Пю\" (Pew Research Cente), цитиран от \"Дневник\". Данните бяха разпространени в края на ноември и привлякоха вниманието с прогнозата, че сегашните 26 милиона мюсюлмани в ЕС, Норвегия и Швейцария може да се увеличат до средата на века с между 10 и 49 милиона души и могат да достигнат между 36 и 75.6 милиона. В същото време и в трите сценария немюсюлманското население в анализираните 30 държави ще намалява - до 463-445 милиона души, независимо че над 40% от мигрантите са християни. Авторите на проучването изрично правят уточнение, че с него не се опитват да предвидят бъдещето, а да представят своя отговор на въпроса \"А какво би станало, ако...\" при 3 сценария за развитие на миграцията. Първият е за нулева миграция, т.е. от средата на 2016 г. никой не влиза и не излиза от анализираните 30 държави в следващите десетилетия. Очевидно, що се отнася до миграцията, той е нереален, но параметрите му помагат да се види ефектът от други фактори върху промяната на броя на мюсюлманите в Европа освен този за движението на хора през границите. Такива фактори са не само икономическите и политическите, но и раждаемостта, смъртността, възрастовата структура или броят на родените в мюсюлмански семейства, които не последват вярата на родителите си. Това е и сценарият, водещ до извод за значително намаляване броя на жителите на 30-те държави - от 521 на 482 милиона души. Вторият сценарий се основава на допускането, че ще има миграция без търсене на убежище (две трети от дошлите в 2010-2016 г. не са бежанци) и че ще се запази профилът на държавите, от които сега идват и към които са се насочили мигрантите. Той изглежда най-близо до актуалните тенденции и вещае дълбоко разделение в картината между Източна и Западна Европа с минимална (в реални измерения) промяна на броя на мюсюлманите в бившия съветски блок и драматична на запад от някогашната желязна завеса. Освен това в Западна Европа ще се случат размествания - Великобритания ще измести Франция и Германия и ще заеме първо място с 13 милиона мюсюлмани, или 16.7% от населението, а Швеция би заела второто място (след Кипър) по дял на мюсюлманите от населението - 20.5% спрямо сегашните 8.1%. Третият сценарий предполага, че към редовните мигранти ще се прибави поток от хора, сходен на т.нар. мигрантска криза от 2014-2016 г., и само Германия ще приема всяка година като бежанци по 200 000 мюсюлмани и 30 000 немюсюлмани. Засега няма основание да се смята, че това ще е водещият сценарий, включително защото случилото се преди две години се отклонява в пъти от историческата тенденция и профил на имигрантите и бежанците. Доколко условен е той показва например неяснотата дали до средата на века Турция няма да смени Сирия като основен източник на мигранти, както и дали мюсюлманите няма да намалеят сред африканците, влизащи в Европа. \"Бъдещето на мюсюлманското население на Европа ще бъде повлияно от икономически и политически обстоятелства в Европа, засягащи желанието да се имигрира, както и фактори извън Европа, включително напрежение и въоръжени конфликти, които биха могли да предизвикват имигрантски вълни\", пишат авторите от \"Пю\". Бъдещето на мюсюлманите и немюсюлманите ще бъде повлияно от промените в европейската икономика и политическата интеграция (или дезинтеграция) на ЕС, а също от научни открития, промени в околната среда и други, които биха могли да променят демографските тенденции по начин, който сега не си представяме. Един от множеството фактори, които авторите са включили, е раждаемостта сред мюсюлманите в анализираните държави. Веднага прави впечатление, че във Финландия например за 2015-2020 г. оценката е, че една мюсюлманка ражда средно 3.1 деца, докато на немюсюлманка се падат 1.7 деца. Разликата от средно едно раждане повече при мюсюлманките е прогнозирана още във Великобритания, Франция, Швеция, Белгия, Дания. В същото време в страни като България, Румъния, Словения или Гърция раждаемостта е практически изравнена - по около 1.6 деца се раждат и в мюсюлмански, и в немюсюлмански семейства. За анализираните 30 държави съотношението е средно 2.6 срещу 1.6 деца в полза на мюсюлманските семейства и очакването за целия район е разликата да намалее до 0.7 раждания към 2045-2050 г., а паритетът по този показател да бъде постигнат някъде към 2100 година. Това означава не само че мюсюлманското население ще расте дори само заради по-висока раждаемост, но и че младите хора в тази група ще са значително повече. Така е и в момента - 27% от мюсюлманите са на възраст до 15 години (при немюсюлманите този дял е 15%), една четвърт (23%) са 15-29-годишни и още 27% са 30-44-годишни. Докато 10% от немюсюлманското население на 30-те държави е на възраст над 75 години, при мюсюлманите тази група включва едва един на всеки сто. За демографските тенденции изследователите за разчитали на адаптираната това лято прогноза на Икономическия и социален съвет на ООН. Според най-вероятния сценарий в нея в средата на века, т.е. след около две поколения, в България ще живеят не повече от 5.5 милиона души. Спрямо това допускане, описаните сценарии и статистиката, сочеща, че мюсюлмани и немюсюлмани в България имат практическа еднакво ниво на раждаемост, представените данни на \"Пю\" към 2050 г. са за: Нулева миграция - 700 000 (12.5% от населението) мюсюлмани Средна миграция - 500 000 (9.2%) мюсюлмани Силна миграция - 650 000 (11.6%) мюсюлмани. В действителност мюсюлманите в България може да се увеличат с 1.3 пункта единствено при сценария с пълно спиране на миграцията. При другите два сценария прогнозата е за намаляване с 1.9 процентни пункта и увеличаване с 0.5 процентни пункта. Авторите на доклада са поставили България на дъното на таблица, представяща прогнозираните промени.", "date": "2017.12.05", "title": "През 2050 г. мюсюлманите в България ще са толкова, колкото и сега"}
{"url": "http://www.faktor.bg/bg/articles/chetvartoklasnitsite-ni-se-spravyat-poveche-ot-dobre-s-cheteneto-i-razbiraneto", "text": "Българските четвъртокласници се справят доста добре с четенето. С това се похвалиха от образователното министерство при представянето на резултатите от международното изследване PIRLS. Страната ни се нарежда на 11-о  място сред 50 държави в международното изследване на уменията за четене на учениците от четвърти клас. При среден резултат 500 точки българските ученици са получили 552, съобщиха от центъра за оценяване в предучилищното и училищното образование. Проучването се провежда на всеки пет години, през 2016 г. са участвали 50 държави и още 11 сравнителни участници - региони или отделни градове в някои страни. За България изследването е проведено през април 2016 г. В него са участвали 4281 ученици в четвърти клас на средна възраст 10,8 години, както и 214 начални учители, 4242 родители, включени са 153 училища. Тестът, с който трябва да се справят учениците, е бил 40 мин. Нямало е текстове от български автори, текстовете са били внимателно подбрани, за да са максимално лишени от внушения извън информативността, уточниха от МОН. На фона на обичайните резултати от PISA и други международни изследвания, които отреждат доста задни позиции на \"постиженията\" на българските ученици (вече не в началното образование, трябва да се отбележи), това е приятно разнообразие. България е предхождана от Русия, която е първа в класация с 581 точки, както и от Сингапур (576 точки), Хонконг (569 точки), Ирландия (567 точки), Финландия (566 точки), Полша и Северна Ирландия (565 точки), Норвегия, Китай и Англия (559 точки), Латвия (558 точки), Швеция (555 точки) и Унгария (554 точки). След България са САЩ (549 точки), Литва и Италия (548 точки), Дания (547 точки) и др. На дъното на класацията е Южна Африка с 320 точки среден резултат на четвъртокласниците. Това е най-доброто представяне на страната ни от 2001 г. насам, откогато се прави изследването. През 2011 г. резултатът ни е бил най-нисък, сега имаме повишение от 20 точки спрямо 2011 г. Запазва се тенденцията момичетата да имат по-високи резултати от момчетата - и в нашата страна, и въобще.  Средният резултат в изследването е 19 точки в полза на момичетата, в България е 15 точки, т. е. малко по-добре се представяме от гледна точка на полов дисбаланс. Друг индикатор, който се изследва в проучването е равнището на учениците - напреднало, високо, средно, ниско. 19% от ученици (т.е. една пета) в България са в напредналото равнище на четене. Тук страната ни е на седмо място. Средно за всички държави процентът е 10%. Напредналото равнище означава, че учениците се справят с повече от учебното съдържание. 95 на сто от учениците в България постигат добро равнище. Останалите 5 на сто въобще не се справят, те са на ниското равнище - те би трябвало да ни безпокоят, отчитат от МОН.  За сравнение в Русия и Сингапур имат постижения от 97-98% на най-ниското ниво. Средното за всички страни е 96%. Според скалата на изследването напредналите са с 625 точки, 550 точки е високо равнище на постиженията по четене, което у нас индивидуално се постига от 55% от учениците в четвърти клас. Това значи, че те могат да четат, разбират и интерпретират много добре даден текст. Средно равнище показват 83% от четвъртокласниците, което значи резултат от 475 точки - добро четене, разбиране и интерпретация. За успеха на четвъртокласниците особен важен фактор се оказва средата вкъщи. Децата, които са с много възможности, имат над 100 книги вкъщи, между 25 и 50 детски книги, връзка с интернет, собствена стая, образованието на поне един от родителите е висше. Тези ученици са 15 на сто през 2016 г. Спрямо 2011 г. има ръст от 4 на сто в тази група. Това е факторът, който оказва най-голямо влияние върху резултатите на учениците, отчитат авторите на изследването. Средният процент на тази група ученици във всички страни участнички обаче е по-висок, отколкото в България - 20 на сто. Сред другите важни фактори са ранното ограмотавяне в семейството, ранното предучилищно образование. Повече от половината от децата имат положително отношение към четенето, сочат още данните.", "date": "2017.12.05", "title": "Четвъртокласниците ни се справят повече от добре с четенето и разбирането"}
{"url": "http://www.faktor.bg/bg/articles/obshtestvo/zakon-i-red/nyama-da-svalyat-nomerata-za-karane-s-iztekla-knizhka", "text": "Готвят се законователни промени да не се свалят номерата на колата за каране с изтекла книжка, съобщи в Триград шефът на Пътна полиция Бойко Рановски.  Рановски обясни, че промените ще се гледат в транспортната комисия на парламента утре и има силни настроения за отняната на този текст.  \"Самото тълкувание, че карането с изтекла книжка е равно на каране без книжка пък било дело на съда и прокуратурата\", каза Рановски.", "date": "2017.12.05", "title": "Няма да свалят номерата за каране с изтекла книжка"}
{"url": "http://www.faktor.bg/bg/articles/obshtestvo/zakon-i-red/avtobus-bez-shofyor-no-s-patnitsi-pomete-4-koli-vav-varna", "text": "Автобус на градския транспорт без шофьор, но с около 20-тина пътници, потегли сам и помете четири паркирали автомобила, както и 20 колчета, съобщи бТВ. За щастие няма пострадали при необичайния инцидент, който е станал във Варна. Шофьорът обяснил, че е слязъл, за да провери за техническа неизправност, но бил обезопасил автобуса – с изключен двигател и дръпната ръчна спирачка.", "date": "2017.12.05", "title": "Автобус без шофьор, но с пътници, помете 4 коли във Варна"}
{"url": "http://www.faktor.bg/bg/articles/studentskiyat-savet-kam-unss-plashi-s-politsiya-blogar-zaradi-kolazh-s-peevski-i-negova-izmislena-diskusiya", "text": "Членовете на Студентският съвет към УНСС и блогърът Йордан Стефанов влязоха в задочен спор заради колаж с депутата от ДПС Делян Пеевски и негова измислена дискусия в университета.  На \"Фейсбук\" страницата \"Наука и критично мислене\", която се поддържа от Стефанов, се появи колажът с лика на народния представител, като на него е посочено, че на 1 януари в 10 ч. той ще участва в дискусия на тема \"Как да опазим банковата сигурност от мафията, която е превзела властта\", информира \"Дневник\". Сред другите посочени лектори са братята Маргини, Митьо Пищова и Сашка Васева. Под самия колаж пък е написано уточнение, че \"очевадно е, че това е ирония и подобно събитие няма да бъде проведено\". Като коментар под публикацията за измислената дискусия с Пеевски Йордан Стефанов публикува съобщение, което е получил малко след пускането на колажа. То е от президента на Студентския съвет в университета Даниел Парушев, който е и лидер на младежкото \"Движение Гергьовден\". В него той иска от блогъра да свали публикацията от страницата, тъй като подобно събитие няма и така се подвеждали хората. \"В противен случай наши адвокати ще входират сигнал до 7-мо РПУ на МВР в София\", завършва Парушев. От своя страна Стефанов определи действията на президента на Студентския съвет като опит за цензура и ограничаване свободата на словото. По думите му \"Фейсбук\" страницата \"Наука и критично мислене\" е негово лично пространство и само той може да реши как да го управлява. Последва и официална декларация от Студентския съвет на УНСС. В нея публикацията е определена като \"клеветническа\". Освен това е записано, че вече е подаден сигнал до полицията. В крайна сметка обаче подобно нещо не е станало.", "date": "2017.12.05", "title": "Студенти от  УНСС плашат с полиция блогър заради колаж с Пеевски и измислена дискусия"}
{"url": "http://www.faktor.bg/bg/articles/obshtestvo/zakon-i-red/piyan-tiradzhiya-blasna-dve-patrulki-i-rani-4-ma-politsai", "text": "Пиян шофьор на тир е блъснал две полицейски патрулни коли и е ранил четирима служители на реда.  Около 00:30 часа в района на „Траянови врата” на магистрала „Тракия” шофьорът на тежкотоварната машина не е спрял на подаден сигнал със „стоп” палка на полицейски патрул, съобщиха от прокуратурата.  Около 01:20 ч. товарният автомобил е спрян за проверка в района на Пловдив. При извършената проверка е установено, че водачът е 32-годишният Иван К. Пробата му с дрегер е отчела наличие на алкохол в кръвта. След като видял показанията на устройството, Иван  изблъскал единия от полицейските служители, качил се обратно в товарния автомобил и тръгнал в посока  Стара Загора. Товарният автомобил  излязъл от автомагистрала \"Тракия\"на 165-ия километър и продължил движението си в посока Казанлък. В близост до разклона за старозагорското село Хрищени, товарният автомобила блъснал в задната част движещия се пред него патрулен автомобил. След това Иван решил да направил обратен завой, при което ударил в странична дясна част втори полицейски патрулен автомобил. В крайна сметка, полицаите успели да спрат тира. Там 32-годишният шофъор отново е тестван с дрегер, а кръвната проба след това е отчела наличие 1,5 промила алкохол в кръвта.  32-годишният Иван вече е обвиняем за нанесените телесни повреди на четиримата служители на Областната дирекция на МВР в Стара Загора, за това, че е нарушил правилата за движение по пътищата и за това, че е шофирал пиян. Ако се докаже вината му, той може да отиде в затвора за срок от  1 година до 10 години.", "date": "2017.12.05", "title": "Пиян тираджия блъсна две патрулки и рани 4-ма полицаи"}
{"url": "http://www.faktor.bg/bg/articles/obshtestvo/zakon-i-red/prestapnata-grupata-iznasyala-lekarstva-fiktivni-patsienti-i-istinski-lekari", "text": "Разследването по разкритата организирана престъпна група за паралелен износ на лекарства продължава. Прокуратурата събира доказателства за две престъпни схеми – с фиктивни пациенти и с участието на истински лекари и болници, съобщава бТВ. От здравното министерство уточниха, че първите сигнали за групата са от преди шест месеца. На кадрите разпространени от МВР се вижда офис на фирмата, за която се твърди, че е основен участник в контрабандния износ на лекарства. Адресът ѝ е в столичния кв. „Младост”, а собственик, според прокуратурата, е сириецът Амир Мохамед ал Хусаини. Той е работил с други фирми, собственици на аптеки, но доказателства са събрани за фирмата „Фалконс 2000”. На нейния адрес има аптека, но тя е на друг човек. Официална справка показва, че на същия адрес са регистрирани над 10 фирми на Амир Мохамед ал Хусаини. Те обаче не съществуват – някои са запорирани, други са фалирали. Схемата на престъпната група е била да изписват лекарства, но вместо да ги дават на болните, лекарите са ги изнасяли от лечебните заведения Според едната схема за износ фиктивни пациенти са взимали от аптеки лекарства, които после са оставяли на паралелния търговец. Медикаментите обаче са отчитани и изплащани от Здравната каса.  Във втората схема влизат и болниците. Изписват се лекарства, които не са необходими, и после се препродават. Хусаини вече е подсъдим в дело за участие в организирана престъпна група за укриване на ДДС. Делото е от миналата година и не е свързано само с нелегален износ на лекарства.", "date": "2017.12.05", "title": "Престъпната групата, изнасяла лекарства чрез фиктивни пациенти и истински лекари"}
{"url": "http://www.faktor.bg/bg/articles/dyankov-traykov-i-prokopiev-veche-klienti-na-spetssada", "text": "Tочно месец след като делата срещу корупцията по високите етажи на властта бяха прехвърлени в Специализирания наказателен съд, прокуратурата внесе и първия си обвинителен акт. Той е срещу бившите министри Трайчо Трайков и Симеон Дянков и бизнесмена Иво Прокопиев за продажбата на държавния пакет акции велектроразпределителното дружество EVN. След като Софийският градски съд върна обвинителния акт на градската прокуратура за отстраняване на съществени нарушения, довели до ограничаване на процесуални права на обвиняемите. А те - освен Трайков, Дянков и Прокопиев, са и Петър Василев, Любомир Евстатиев и Радослав Рачев от инвестиционния посредник „Булброкърс“, информира Канал3. Прокуратурата, която ги обвинява в безстопанственост за милиони, протестира прекратяването на делото пред Софийския апелативен съд. Това обаче се случи след 5 ноември, откогато - освен съд за организираната престъпност, Специализираният наказателен съд стана и съд за т.нар. корупционни дела срещу дълъг списък от категории лица, включително и бивши министри, каквито са Дянков и Трайков. Миналият понеделник апелативните съдии отказаха да разгледат прокурорския протест, именно заради промените в законодателството. Точно шест работни дни отне на прокуратурата да преработи и внесе обвинителния акт, но вече в Специализирания наказателен съд. Със системата за случайно разпределение делото е отишло при съдия Вилислава Ангелова, става ясно от деловодната система на съда..", "date": "2017.12.05", "title": "Дянков, Трайков и Прокопиев - първи клиенти на Спецсъда"}
{"url": "http://www.faktor.bg/bg/articles/obshtestvo/ulitsata/novi-pravila-za-dobrovoltsite-platen-otpusk-s-darzhavni-pari", "text": "На 5 декември отбелязваме  Международния ден на доброволеца.  По този повод  в с. Лозен ентусиасти направиха демонстрация на спасителни действия при бедствие, съобщава Би Ти Ви. Много от тях отсъстваха от работното си място, за да присъстват на демонстрацията. Според нови промени в наредби обаче те вече не трябва да искат разрешение от работодателите. Ще ги уведомяват кметовете на засегнатите райони. Работата в помощ на държавата вече ще се брои за платен, вместо за неплатен отпуск, а парите ще са от републиканския бюджет. Правилата пряко засягат много работодатели у нас. Част от тях бързо приветстваха промените.", "date": "2017.12.05", "title": "Нови правила за доброволците - платен отпуск, с държавни пари"}
{"url": "http://www.faktor.bg/bg/articles/politika/hlyab-i-pasti/pouki-i-predizvikatelstva-sled-13-godini-chlenstvo-na-balgariya-v-nato", "text": "На 29 март 2004 г. България се присъедини към най-мощния съюз за колективна отбрана в света – Организацията на Северноатлантическия договор. НАТО днес е основният гарант за националната сигурност и отбрана на страната в условията на коренно променената стратегическа среда в Европа след незаконното анексиране на Крим от Русия през 2014 г. и интензифицирането на хибридната война на Москва срещу НАТО и ЕС, включително и срещу България. Повече от 13 години членство в НАТО е достатъчно време, за да може да се направи равносметка какво България постигна като член на Алианса и какво все още не успява да реализира. Българският път към и вътре в НАТО досега съдържа  С право първите седем години след 1990 г.вече бяха определени като „седем изгубени години“. Тогава страната ни не беше ръководена от ясна политическа визия за присъединяване към НАТО. В това време на политическа пасивност не беше добре осъзнато от всички основни политически фактори у нас, че пътят на България към ЕС минава именно първо през присъединяването към НАТО и че не е възможно държавата да стане част от Обединена Европа, без преди това да е станала част от Алианса, който е главният гарант на европейската сигурност. Следващият седемгодишен период (1997-2004) беше време, в което с ускорени темпове беше компенсирана голяма част от изоставането. Това бяха години на усилена подготовка за членство, белязани с видими успехи. Едва тогава стартираха дълго отлаганите реформи във въоръжените сили. Подготовката за присъединяване наложи полагането на още усилия по затвърждаване на принципите на демократичния граждански и парламентарен контрол над въоръжените сили. Реформите съгласно утвърдения през 1999 г. План за организационното изграждане на Въоръжените сили на Република България до 2004 г. подготвиха в голяма степен присъединяването към НАТО. Това беше време на активно участие в програмата „Партньорство за мир“, Процеса на планиране и преглед (PARP) и изпълнение на Плана за действие за членство (MAP). Решаваща роля за присъединяването към Алианса имаше и външната политика и политиката за сигурност на България, която особено отчетливо по време на мандата на правителството на Иван Костов (1997-2001) се стремеше да следва политическа линия на фактически съюзник. Това пролича особено ясно по време на военновъздушната операция на НАТО срещу силите на югославския диктатор Слободан Милошевич, започнали етническо прочистване на албанците в Косово през пролетта на 1999 г. Тогава България твърдо подкрепи НАТО, като предостави достъп до въздушното си пространство за самолети на Алианса. През юни 1999 г. София отказа на Москва нейни самолети да прелетят над България и така Русия не успя да засили военното си присъствие в Косово – ход със стратегически последствия. Още през юни 1997 г. българските въоръжени сили се включиха в операцията на силите на НАТО (SFOR) в Босна и Херцеговина, като това участие продължава и до днес в ръководената от 2004 г. от ЕС операция „Алтея“. Това е най-продължителната операция зад граница на българските въоръжени сили. Следва да се отбележи, че до 2003 г. бюджетът за отбрана беше повече от 2.6% от БВП, в изпълнение на поет политически ангажимент към НАТО. Това обещание се спазваше до 2003 г. включително, като то беше нарушено още в годината на присъединяване към Алианса- 2004 г. От 2004 г. до днес е третият период от българския път в НАТО – етапът на членството, което отваря както възможности, но така също изисква и по-високи отговорности. Това са години на безспорни успехи, но и на много пропуснати възможности. Датата 29.03.2004 г. бележи безспорен стратегически успех в Историята на България –присъединяването към най-успешния съюз за колективна отбрана в света.  Членството в НАТО,   във военно отношение демократични държави от Европа и Северна Америка, осигурява възможно най-високото ниво на защита срещу въоръжено нападение по силата на чл. 5 от Северноатлантическия договор. На тази дата България стана част от евроатлантическото семейство на най-напредналите демократични държави в света, обединени около ценностите на свободата, демокрацията и върховенството на закона. Приемането ни в НАТО направи възможно постигането на фундаменталната цел България да стане част от Обединена Европа чрез присъединяването си към ЕС на 1 януари 2007 г. Като безспорен успех може да се отбележи, че България участва още от 1997 г. в ръководени от НАТО операции. През февруари 2002 г. първите 32 български военнослужещи заминаха за Афганистан за участие в мисията на международните стабилизиращи сили. В следващите години българското участие в Афганистан беше увеличено не само като количество, но и като качество. Участието ни в ръководената от НАТО мисия в Афганистан продължава и до днес, като това остава най-мащабната операция на българските въоръжени сили зад граница. От 2000 г. до момента продължава участието на страната в силите на НАТО (KFOR) в Косово. Въоръжените сили стартираха участието си в операцията на силите на НАТО (SFOR) в Босна и Херцеговина през юни 1997 г., като това участие продължава и до днес в ръководената от 2004 г. от ЕС операция „Алтея“.  България участва и в други операции на НАТО като: операциите „Active Endeavor“ и последващата я „Sea Guardian“ в Средиземноморе (с една фрегата на година до един месец); операцията на НАТО за борба с морското пиратство в акваторията около Сомалия; операцията за подпомагане на оръжейното ембарго срещу Либия “Unified Protector”; тренировъчната мисия на Алианса в Ирак;  операцията по усилване на противовъздушната отбрана на Турция. България дава своя принос и към Силите за отговор на НАТО. През първите 10 години от членството в НАТО в операции и мисии на Алианса взеха участие около 12 800 военнослужещи, като към края на 2017 г. техният брой се очаква да надхвърли 14 000. Положителен момент е интензифицирането на участието на България в съюзни учения след незаконното анексиране на Крим от Русия.  През юни-юли 2017 г. в България, Румъния и Унгария се проведе най-голямото учение на НАТО за годината „Saber Guardian 17“, с участието на 25 000 военнослужещи от над 20 съюзници и партньори.Тази тенденция трябва да продължи, като България следва да участва още по-активно. Това обаче зависи главно от състоянието на способностите, с които въоръжените сили разполагат. На първо място, превъоръжаването не се състоя. Това носи дългосрочни негативни последици за въоръжените сили, чиито способности деградират. Като пример може да се посочи фиаското с придобиването на транспортни хеликоптери „Кугар“ без необходимото оборудване (броня), което ги прави безполезни в операции на НАТО зад граница. В резултат на несъстоялото се превъоръжаване държавата ни остава опасно зависима от остарялото съветско въоръжение и бойна техника, поддържането на което изразходва значителни ресурси. Така Русия днес притежава силен лост за въздействие върху националната отбранителна политика. Значителните трансфери на финансови средства към Русия за ремонта и поддръжката на остарелите съветски платформи биха могли да създадат достатъчно силни местни интереси, които да са насочени в посока не само към възможно най-дългото запазване на въоръжение на старата съветска техника, но също така и към лансирането на политически решения, които са благоприятни за руските интереси или най-малкото на такива, които не им противоречат. Това създава реална заплаха за националната ни сигурност и е недопустимо положение за една суверенна държава, която е член на НАТО и ЕС. Констатациите в Доклада за състоянието на отбраната и въоръжените сили за 2016 г. отразяват критичното състояние на българските въоръжени сили. Днес продължава отливът на хора от военната професия, като той придобива вече опасни размери. Над 20% са непопълнените места, като тежко са засегнати бойните формирования. Това се дължи главно, но не и единствено, на неадекватното заплащане на труда на хората в униформа през годините, което прави военната професия все по-неконкурентна на пазара на труда (начална заплата за войник от 608 лв.).За съжаление, заплащането на труда на военнослужещите ще остане неадекватно и през 2018 г. Предвидените допълнителни 100 милиона лева за увеличение на заплатите е недостатъчно. Необходимо е още от 2018 г. да бъдат отпуснати най-малко 300 млн. допълнително, за да може да се осигурят средства за едно по-адекватно заплащане на труда на хората в отбраната. Бюджетът за отбрана устойчиво спада от 2013 г. до момента, като той още от 2009 г. е под 2% от БВП. България не изпълнява поетия на срещата на върха на НАТО в Уелс през 2014 г. ангажимент разходите ѝ за отбрана да нарастват до 2% от БВП.  На държавно стратегическо ниво все още липсва единство в разбирането за същността, характера и източника на днешните рискове и заплахи, особено що се отнася до действията на Русия след 2014 г. Днес на ниво държавни институции проблемът с хибридните заплахи, идващи от Русия, се пренебрегва. Не се отделя достатъчно внимание и на очевидното нарушаване на стратегическия баланс на силите в Черно море в полза на Москва. Обективните констатации за Русия в Доклада за състоянието на националната сигурност на Република България за 2016 г. са стъпка в правилната посока. Независимо от това, обаче, все още не се прави достатъчно от българска страна за разширяването на присъствието на НАТО в Черно море. Руското подривно въздействие върху страната, включително и върху българската отбрана, продължава да възпрепятства формирането на адекватна политика на България като държава, способна да защитава интересите си като надежден съюзник в НАТО. Поради тази причина България възможно най-скоро трябва да приеме своя стратегия за противодействие на хибридните заплахи, хармонизирана със съюзните документи в тази сфера, както и да гради и развива институционален капацитет в тази ключова област. В резултат на гореизложеното се налага изводът, че България не е достатъчно активен член на НАТО през всичките тези години след 2004 г. За това говори най-вече състоянието, в което са въоръжените сили са оставени днес и оттам – реалният принос, който страната е в състояние да даде за колективната отбрана в условията на коренно променената стратегическа среда за сигурност и нарастващите отговорности като съюзник. Българският път в НАТО е изпълнен както с безспорни успехи, така и с пропуснати възможности. Какви са обаче поуките от натрупания опит? Поуките, които могат да бъдат споделени с други страниот Западните Балкани и Черноморския регион, стремящи се към членство в НАТО. На първо място, членството в НАТО не е краят, а началото на пътя. Отстояването на евроатлантическите ценности е постоянно усилие на държавата и обществото. В тази връзка от ключово значение е постоянното укрепване на върховенство на закона и правовата държава, което е практическият израз на споделянето на евроатлантическите ценности. За това трябва в държавата да действа едно още по-активно и по-критично гражданско общество.  Това е преди всичко тяхна отговорност и първостепенна задача. Оперативната съвместимост е ключът към надеждната колективна отбрана, а тя е невъзможна без модерни и боеспособни въоръжени сили.  Членството отваря потенциални възможности за модернизация и превъоръжаване, възползването от които обаче е отговорност първо на самите държави-членки.  За да бъде България източник на сигурност както за себе си, така и за съюзниците от НАТО, необходимо е в следващия период фокусът на усилията в отбраната да бъде поставен именно върху изграждането на способностите на българските въоръжени сили. Това е възможно чрез полагане на достатъчно усилия в следните основни взаимно-допълващи се направления: 1. Стартиране още от 2018 г. на приоритетните проекти за превъоръжаване и на трите вида въоръжени сили – нов тип боен самолет за Военновъздушните сили, заедно с придобиването на нови оперативно съвместими радари; нови кораби за Военноморските сили; и нови бойни бронирани машини за Сухопътни войски. Заедно с превъоръжаването трябва да се пристъпи към снемане от въоръжение на старата оперативно несъвместима съветска техника, поддръжката и ремонта на която продължава да консумира значителни ресурси; 2. Избор на най-ефективните бойна платформи, съгласно финансовите възможности на страната. Тук е особено важно да се избере техника от вече утвърдени производители от съюзни държави.   3. Съвместните проекти за изграждане, развитие, поддържане и използване на отбранителни способности заедно със съюзници от НАТО е обективна необходимост. Това ще позволи на България да споделя разходи със съюзни държави и с по-малко вложени средства да получи повече способности.  4. Разполагането на съюзни съвместни формирования на българска територия е добра възможност за осигуряване на по-високо ниво на сигурност пред лицето на новите предизвикателства. Вече е време да бъдат изградени съвместни съюзни формирования (сухопътни, военновъздушни и военноморски) на българска територия. В този контекст България следва да участва активно в изграждането на адаптираното предно присъствие на Алианса на Югоизток, съгласно решенията от срещата на върха на НАТО във Варшава през 2016 г.  Пътят на България към и вътре в НАТО досега е неравен. Седем изгубени години от 1990 г. до 1997 г., седем години на усилия за постигане на стратегическата цел (1997-2004) и над 13 години членство, през които бяха пропуснати твърде много възможности. Сега трябва погледът да бъде насочен напред и на базата на научените уроци да се изгради една по-ефективна отбрана на България като страна, която да се утвърждава все повече като източник на сигурност както за обществото, така и за съюзниците.", "date": "2017.12.05", "title": "Поуки и предизвикателства, след 13 години членство на България в НАТО"}
{"url": "http://www.faktor.bg/bg/articles/politika/hlyab-i-pasti/svetiyat-sinod-i-porednata-reviziya-na-nyoy", "text": "С оглед на състоянието, в което се намира БПЦ и особено като се вземе предвид състава на Светия Синод, решението беше възможно най-доброто. Македонската православна църква предложи, а Българската православна църква прие да ѝ стане майка църква. Какво означава това? Това означава, че МНС приема, че присъединяването на македонските епархии към Българската екзархия през 1871 -73 година е станало доброволно, а присъединяването им към сръбската православна църква  е извършено насила. С този акт MПЦ обявяви присъединяването на македонските епархии към Сръбската православна църква  след Първата световна война за  „null and void“ – за събитие, което не е оставило правни последствия. От тук нататък, като се има предвид значителната тежест, която Македонската православна църква – Охридска архиепископия  има в обществото, ще бъде много трудно за който и да било да твърди, че   Това е епохално! Да не забравяме, че няколко поколения македонци са учили, че Екзархията е чудовище, което искало да ги асимилира! След като МПЦ, е готова да приеме Екзархията като своя (майка ти по дефиниция не може да ти бъде чужда), отпадат дилемите какво точно означава понятието \"обща история\" – термин, който присъства в Договора за добросуседство и приятелство, подписан между правителствата на България и Македония.  Приемането на Българската православна църква като  църква  майка по никакъв начин не означава обединение с, или подчинение на МПЦ. След като приключи процесът на признаване, БПЦ и МПЦ ще станат равноправни сестрински църкви! Но българсдкият народ никога не се е борил да „владее“ Македония, а преди всичко да освободи братята си от чужда власт.  С независимостта на Македония, една от най-тежките окови на Ньойския договор бе разбита. Но повече от две десетлетия, по думите на неколкократния министър (и баща на сегашния външен министър на Македония) Димитър Димитров „Македония се беше освободила от окупатора, но не от науката на окупатора“. Днес  това се случва пред очите ни!  Ако през следващите дни и месеци свещеници от БПЦ започнат да извършват съслужение с духовници от МПЦ (нещо, което вече се е случило), процесът бързо ще бъде завършен. Разбира се, намериха се  \"специалисти\", като Борислав Цеков , които поставиха   Той побърза да обясни, че Българската православна църква, нито е признала Македонската, нито ще я признае като наследник на Охридската архиепископия... Изричното  споменаване на църквата като МАКЕДОНСКА, а не като Охридска архиепископия, вероятно е било заложено  от близките до Москва владици, за да разгневи петте гръцки православни църкви и може би е част от конфликта на московския патриарх с вселенския. В най-лоша позиция попадна Сръбската православна църква . Дали от арогантност, или от глупост, тя пропусна многото шансове да признае МПЦ като \"църква-дъщеря\", да делегитимира завинаги Екзархията и да представи своя период на владеене  на македонските епархии, наложено след Първата световна война и траяло до 1967 г., като някаква легитимна фаза от развитието на Православието в Македония. Днес СПЦ е в ситуация, в която няма печеливш ход. Тя може бързо да признае МПЦ, но така ще признае, че \"блъфът\" на МПЦ с помощта на БПЦ е успял. Може и да се зарече, че никога няма да признае МПЦ, но това ще означава бавно и сигурно сближаване на МПЦ с БПЦ, нещо прекрасно само по себе си, но едва ли желано от Белград. Можеше ли Светият синод да вземе по-добро решение? Можеше, ако в него членуваха хора като Иларион Макариополски, Авксентиј Велешко, Паисий Пловдивски, Методи Кусев т.н. Но при сегашните обстоятелства бе взето възможно най-доброто решение! Дълги години Светият синод  даваше индикации, че ключът за признаването на МПЦ бил в СПЦ. След  решението от понеделник, няма връшане назад! Очевидно общественият натиск даде резултати!", "date": "2017.12.05", "title": "Светият синод и поредната ревизия на Ньой"}
{"url": "http://www.faktor.bg/bg/articles/politika/hlyab-i-pasti/-balgariya-po-ukrainski-ili-kakvo-ni-gotvi-kremal", "text": "Докато полицаи крадат бензин в Павликени, а десните пишат поредният си „манифест”, Пловдив стана арена на нова руска провокация. Нова, защото последната бе арогантното честване на „съветския солдат” Альоша. Оказа се по информация на МВР, че двама руски граждани са участвали в организацията на побоя между футболните агитки на „Локомотив” и ЦСКА - София. Информацията, че те били „журналисти” не променя характера на деянието им. И не отменя въпросите за истинските цели на тяхното пребиваване в България.  „Не съм фен на футбола и гледам само от четвъртфинал на световно нагоре. Специално българският футбол смятам, че съществува единствено заради черното тото и футболните агитки, които се използват като щурмови отряди от различни партии, когато съответната партия реши, че има интерес от някакви безредици. До онзи ден мислех, че това е особеност на българския национален футбол. От сбиването на срещата Локо-Пловдив – ЦСКА в Пловдив на 26 ноември обаче разбирам, че някои агитки имат руски тартори. Провокацията тръгнала от привърженици на \"Локомотив\", в основата били двама руски граждани. Такива Гризе ме силно любопитство дали „болельщиците“ ще ги заболи от една бърза присъда за футболно хулиганство, или както винаги ще предпочетем да не си разваляме отношенията с „братушките“. Досега знаех, че от Русия в България идват единствено тоталитаризъм, корпоративен бизнес и организирана престъпност. Явно вече „внасят“ и футболна вандалщина. Не за първи път, впрочем. Споменете си европейското по футбол във Франция миналото лято. Тогава над 150 руснаци, обучени да се бият, провокираха и участваха в най-тежките сблъсъци между феновете в Марсилия. А догодина ще име световно по футбол в Русия... В обобщение, както ултрасите, внос от Русия, така и паравоенните групи ала Динко Хаирсъзина от Ямбол, може да се окажат потенциална заплаха за гражданския мир, особено следващите шест месеца, когато е заветното европредседателство. Сега ги гледаме с насмешка и им се подиграваме, но утре, примерно в навечерието на посещението на Путин на 3 март 2018, някой такъв лумпен ще надраска пловдивския Альоша с антисемтиски лозунги (както се случи на 10 ноември 2017 ), или МОЧА или Руски паметник, и Путин ще ни прати зелени човечета да ги трият...“ „Казусът с масовите безредици и побоища на стадиона в Пловдив излиза далеч извън терена на футбола. Налице са чуждестранни граждани от уж братска държава, които целенасочено са пропътували хиляди километри /интересно за чия сметка/, за да пристигнат на стадиона в Пловдив и да провокират феновете на ЦСКА. Симптомите и притесненията от този отвратителен инцидент, поне за мен, са няколко: -          Тотално неуважение към страната-домакин, съчетано с чувство за превъзходство и безнаказаност. Извинявайте за паралела, но на тези фенове никога няма да им мине праз акъла да направят това, което направиха, в една Турция например. Ама никога. -          Недостатъчно внимание от страна на службите ни, които следваше да проследят тази „визита“ и да наложат полицейско присъствие на стадиона, което би поставило нещата в съвсем, съвсем друга плоскост. Сега полиция на стадиона нямаше. -          Повдигане на въпроса пред руските дипломати у нас, тъй като това е прецедент, който спокойно можеше да доведе до много по-тежки последствия и до жертви. Изострянето на и без това сложните отношения между България и Русия трябва да бъде избягвано с общи усилия, в които да е ангажирана и руската страна. В този смисъл предотвратяването на подобни „височайши“ визити в бъдеще трябва да бъде постигнато на всяка цена, тъй като отново казвам- според мен последствията можеха да бъдат много по-сериозни. Накрая искам да припомня че сблъсъци и побоища имаше и при посещението на Нощните вълци, известни като рокерите на Путин, и повторяемостта в шаблона „руски хулигани – визита в България – сблъсъци и побоища“ започва да става силно обезпокоителна и изключително неприятна“. „Не съм изненадан, изглежда нашите \"компетентни\" органи са най-изненадани. Това трябваше да се очаква, защото България е разграден двор и опитен полигон за тестване на различни тип хибридни операции. След като могат руски инструктори да обучават полувоенни формирования, които пряко влияят върху управленски решения - като пример забраната за всякакъв вид добив в Добружда, защо фенове на руски клуб да не могат под различен предлог - снимат филм, сътрудничество с други фен клубове и т.н. да не правят подобни акции. Това което стана е абсолютно непитипчо за български стадиони, но с малко помощ отвън радикализацията е възможна. Както и при българските мюсюлмани. Радикализацията е бременна с други крайности, включително тероризъм. Всъщност интереса на руски бизнесмени  свързани с руските спецслужби към футболни клубове и фенове у нас никак не е случаен. Разликата е, че докато в западни клубове се изливат огромни руски пари за да се използват при кампании за влияние, у нас те се използват за преки операции по дестабилизация Не е новост, собственици на български клубове, които се финансират с пари пряко или косвено свързани с руски бизнесмени, да се използват за протести, за контрапротести, за различен тип силови въздействия срещу властта. Проблемът е, че нашите власти ги е страх и предпочитат да омаловажават случаите, като вместо да ги разглеждат като хибридна операция по  дестабилизация на страната и предизвикателство към националната сигурност - тема за ДАНС, прокурорите на близкия до Чайка Цацаров бързат да ги подведат под дребно хулиганство и да затворят темата. Страх и корупция са микса, който произвежда това което виждате като реакция от българска страна“. „След като стана ясно, че боят между фенове на ЦСКА - София и Локомотив - Пловдив е заслуга на руски ултраси прикрити, като журналисти за мен няма съмнение, че става дума за \"активно мероприятие\". Това е начин да се види как се действа у нас. Отборът на \"Спартак\" произлиза от руските служби НКВД и КГБ. Въпросът е дали нашите служби ще разследват това или ще замажат инцидента, като криминална проява. Режима на Кремъл е враждебен към целия демократичен свят. Чрез методите на хибридната война Путин и неговото обкръжение  опитват да влияят на изборните процеси в европейските страни. Видяхме това във Франция, където се доказа, че Мари Льо Пен, която на първи тур на президентските избори събра значителна подкрепа, е получавала пряко финансиране от Кремъл. Черна гора, където бяха заловени руски шпиони подготвяли държавен преврат. Каталуния, където се оказа, че сепаратистите също разчитат на руската подкрепа в голяма степен. Министър-председателят на Кралство Британия Тереза Мей само преди дни предупреди Путин, че знае какво прави и че няма да успее. В България пропутинските хора се сдобиха, като на шега, с президент, който открито говори за сваляне на санкциите срещу режима в Москва. На фона на това у нас не се прави нищо срещу хибридната война. Парламент, правителство и президент дружно омаловажават подобни ситуации и дори не помислят за ответни действия. У властта се наблюдава страх да разгледа внимателно фактите и да проиграе възможните сценарии срещу, очевидно увеличаващата заплаха за националната ни сигурност. България ще оглави Съвета на Европа за шест месеца. Случая в Пловдив е сигнал, че Кремъл може да се опита да окървави и компрометира страната ни точно във този момент. \"Моделът\" Крим може да бъде задействан и тук“. Руското футболно хулиганство е добре познато. Цял свят видя озверялото му лице по време на Европейското първенство по футбол във Франция. Общото между „Бездомните”, „Месото”, „Локомотивите” и „Биковете” (прякорите на феновете на руските отбори „Зенит”, „Спартак”, „Локомотив” и „Динамо”) е, че мразят „чужденците” и се гордеят с татуираните си нацистки и съветски символи. Те атакуват дори случайни минувачи, само защото им се е сторило, че нямат „славянски” вид. Ползват се и с окуражителната подкрепа на руски политици. Затова и появата им в България не е случайна. Тя е знак, че е възможна и по-голяма провокация от тази, на която станахме свидетели в Пловдив.  На България предстои отговорно европредседателство. Погледите на цяла Европа ще бъдат насочени към нас. Възможно ли е този период – от януари до юни 2018 г.,  да бъде използван за антиевропейски изстъпления? Възможно е. Това подсказва и решението на българските „социалисти” да организират акции в цялата страна с искания за сваляне на санкциите срещу Русия.  За „футболни фенове”, които се водят по руски акъл, се отваря „работа”. „Руски инструктори” като тези от Пловдив, с малко пари и с много пропаганда, могат да тласнат нашенските футболни ултраси  -  част от които също са почитатели на нацистката и комунистическата символика, към провокиране на безредици и престъпни действия. Има и политици, които са готови да ги подкрепят. Те вече са го правили. Има и паравоенни формирования (и не само във Варна!), които също чакат сигнал за действие.   Случилото се в Пловдив е явен знак, че някой тества ситуацията и реакциите на българските футболни ултраси, но и на службите. Правят проверка доколко, срещу бира и добри пари, могат да се съберат групи, готови да тръгнат срещу България, за да обслужат на наша територия руска политика.  Затова и темата за случилото се в Пловдив  не би трябвало да заглъхва, не би трябвало да „бъде” претупана, не би трябвало да се подминава. Защото голямата провокация очевидно предстои.", "date": "2017.12.05", "title": "\"България по украински\" или какво ни \"готви\" Кремъл?"}
{"url": "http://www.faktor.bg/bg/articles/28-godini-nyamame-otgovor-kakvo-oznachava-tsar-v-usloviyata-na-republika", "text": "Ако монархията в България беше оцеляла, щеше ли княгиня Мария Луиза да претендира за половината от „царските имоти“? Въпросът разбира се е риторичен. Повечето от тези имоти са придобити от цар Фердинанд, но когато той абдикира, преминават под разпореждането на цар Борис III. Нито баща му от изгнание, нито брат му, или сестрите му оспорват правото на царя да се разпорежда с тях. Човек няма нужда да е юрист, за да разбере, че тези имоти са принадлежали на царя, а на на лицето Борис Клемент Роберт Мария Пий Станислав Сакскобургготски. Само че през 1946 година монархията в България е премахната след референдум, който по никакъв начин не може да бъде определен като демократичен. Това постави България след 1989 година в неясно положение. Заклинанията на Жан Виденов, че българите нямали цар се оказаха нелепост. Цар имаше и когато той се завърна на посещение в отечеството, стотици хиляди българи излязоха, за да го посрещнат. Само че междувременно, беше приета Конституция, която определя България като Република. И въпреки многото съмнения относно честността на изборите за 7-то Велико народно събрание, никой сериозно не оспорваше легитимността на приетата през 1991 година Конституция на Република България. Така се оказахме в една, на пръв поглед странна ситуация. Бяхме република, но имахме цар. А имаше и едни имоти, за които се знаеше, че принадлежат на „царя“. Привидното несъответствие се засили, когато след 1997 година президентът и премиерът започнаха да се обръщат към него с „Ваше Величество“.  Основната цел на законите е да регламентират реално съществуващи взаимоотношения. Няма ли закон, може да се стигне и до злоупотреба и извращения. За жалост стана точно така! Второто посещение на цар Симеон в България вещаеше задаващата се злоупотреба! Макар царят да бе на религиозна конференция в България, се намериха политици, които направиха сериозен опит да злоупотребят с неговия авторитет, а и той самия на направи нищо, за да се разграничи от тях. Тогава бях никому неизвестен съветник на вицепрезидента Тодор Кавалджиев. Предложих на всеки политик, до когото имах достъп идея как да регламентираме очевидното несъответствие. Щом СМЕ република, а ИМАМЕ цар, значи трябва да се регламентира  Предложих приемането на „ЗАКОН ЗА ЗАЩИТА НА ЦАРСКОТО ДОСТОЙНСТВО“. Беше ясно, че щом сме република, царят не може да е нито държавен глава, нито по какъвто и да било начин да участва в управлението на страната. Българската традиция, според която царят е цар на българите, а не на България, също спомагаше за легитимирането на тази институция в условията на републиканско управление. Затова предложих царят да бъде: „традиционен жив символ на единството на българския народ, в неговото етническо и религиозно многообразие“. Както определението в конституцията на източното християнство за „традиционно“, не ни правеше теокрация, така и този закон нямаше да ни направи монархия. Напротив, законът даваше гаранции, че Симеон Сакскобургготски няма да злоупотреби с титлата си, за да влияе върху управлението. Проекто-законът предвиждаше че: „Царят не може да бъде избиран за президент, за министър-председател, за народен представител, за кмет или за общински съветник. Той няма право да оглавява политическа партия или да взема страна в обществени спорове. Разговорите, които Царят води с политиците са конфиденциални“. Разбира се: „с указ на Министерския съвет Царят и членове на неговото семейство може да бъдат упълномощени да представят България на определени мисии в чужбина“. Законът трябваше да изчисти и историческото объркване получило се в резултат на престъпния комунистически режим: Един от членовете гласеше: „От 28 август 1943 г. Цар на Българите е Негово Величество цар Симеон II. Възприемането на републиканска форма на управление на Република България според конституцията от 1991 г. по никакъв начин не накърнява достойнството на Царя„ Проекто-законът предвиждаше, че: 'Царят и престолонаследникът живеят постоянно в България“. Разбира се, се премахваше   и се определяше, че царското достойнство се предава по наследство на най-възрастното дете, независимо от неговия пол. Ако на престола се възкачи жена, нейната титла е „Нейно величество царица на българите“.  Колкото до имотите, в проекто-закона се предвиждаше: „Имуществото, обявено за държавна собственост по сила на ”Закона за обявяване държавна собственост имотите на семействата на бившите царе Фердинанд и Борис и на техните наследници” от 31. 12. 1947 г., се обявява за имущество на „Трона на българските царе“. То се управлява от Царя по правилник определен от Министерския съвет.“ Както вече стана дума, имотите на цар Фердинанд са станали имоти на цар Борис единствено в резултат на абдикацията на бащата и възцаряването на сина. Те трудно могат да бъдат изначално третирани като частна собственост. Но нима това е единственият безумен и абсурден „закон“ приеман по време на комунистическия режим. (Каква ирония. Закон предназначен да национализира, петдесет години по-късно е ползван като основание за обявяване на държавна собственост за частна!) Разбира се проекто-законът предвиждаше правото на царя да абдикира. Тогава (и само тогава) отпадаха всички ограничения и той естествено придобиваше правото да бъде избиран за депутат, министър, президент... но вече не с аурата на цар. Абдикацията можеше да бъде наложена и със закон, в случай, че той системно нарушава Конституцията и (ограниченията наложени му от) закона. Както предполагах, никой не прие проекто-закона на сериозно. Как така хем сме република, хем да имаме цар...? Само че тогава нещата стояха точно по този начин. И ето че се сбъднаха моите най-големи опасения. Вместо да стои далеч от политиката, но някак да облагородява обществения живот, да ни приканва да сме по-добри, а и да кани други монарси в „царските имоти“ и така да помага на България,  разби партийната система и подсили циничното отношение на българите към политиката и към представата за „общото благо“. А казусът с „царските имоти“ се превърна в сага, чийто краен ефект бе намаляване на сигурността на собствеността. Нещо толкова необходимо за привличане на инвестиции. След като е бил министър – председател, Симеон Сакскобургготски вече не може да се превърне в „традиционен жив символ на единството на българския народ, в неговото етническо и религиозно многообразие“. Той вече разделя, а не обединява нацията! Възможно ле е синът му княз Кирил да поеме тази роля? За да бъде наследен някога от дъщеря си Мафалда? Или може би младият княз Борис, синът на княз Кардам - покойния първороден син на цар Симеон? Не знам. Гъвкавото мислене никога не е било силна страна на нашия народ. Вместо да приемат подобен закон, управляващите най-вероятно ще прибегнат до някакво „споразумение“ относно „царските имоти“, други ще оспорват. Това по-скоро ще подели нацията и ще подсили циничното свързване на представата, че най-сигурният начин за придобиване на собственост е чрез близост до властта!", "date": "2017.12.05", "title": "28 години нямаме отговор – какво означава цар в условията на република"}
{"url": "http://www.faktor.bg/bg/articles/kakav-da-stana-predatel-ili-shizmatik", "text": "Това, че Охридската архиепископия е българска, не буди никакво съмнение. Като едно от безспорните доказателства винаги се представя, подарената от император Андроник II Палеолог на предстоятеля на Охридската афтокефална архиепископия плащаница, за употреба при богослужението в църквата \"Света София\" (Охрид). На нея е извезан надпис на гръцки - в превод: „Пастирю на българите, спомни си при жертвоприношенията за владетеля Андроник Палеолог” Архиепископията е закрита неканонично със султанско ирадие през 1767 г. по настояване на Цариградския гръцки патриарх Самуил Ханджери, като нейният диоцез е присъединен към този на Цариградската патриаршия. Това е   Тя е отнета от българският народ по разпореждане на мюсюлманин, което в никакъв случай не е канонично. Сега ние два века и половина по-късно искаме да обявим ирадето на несъществуващата Османска империя за нищожно.  Охридската Архиепископия е Автокефална, което означава  самостоятелна църква, административно независима от останалите църкви. По какъв канон е унищожена Охридската Автокефална Архиепископия?  Това е въпросът?  Може ли един мюсюлмамин да разпореди как християните да почитат Христос, Който между другото е пророк в Корана, но известен с арабското име Иса и всеки мюсюлманин е длъжен да Го почита.  То и сега в Корана се твърди, че Христос  не е  Божий Син, но това гърците не го приемат за истина, а приемат само това, което им е изгодно.  Ако има истински вярващи християни – този въпрос не би стоял на дневен ред, защото Охридската Архиепископия и до сега трябва да е  Как тази Българска Архиепископия попада в Сръбската православна църква.  След обявяването на схизмата в Българската на 11 май 1872 г., празника на Св. Св. Кирил и Методий, екзарх Антим I в съслужение с трима владици отслужил тържествена служба във Фенер, в края на която прочел акт, с който се провъзгласява възобновението на Автокефалността  на Българската Екзархия. В отговор, гръцките духовници от Цариградската патриаршия подготвили и свикали през август 1872 г. голям гръцки църковен събор, който на 16 септември провъзгласил Българската църква и българския народ за схизматични. „Ние порицаваме, осъждаме и заявяваме, като противно на учението на Евангелието и на свещените канони на блажените отци етнофилетизма, или-же  расовите различия и националните спорове в лоното на църквата на Иисуса Христа.” Тук се появява следващият абсурд – понятието „етнофилетизъм” е дефинирано на църковния събор на 10 септември 1872г., т.е. българските екзархисти  „нарушават” човешки закон, който още не е бил дефиниран. А в Божието слово е писано, когато няма закон – няма и грях. (Римляни, глава 5, стих 13. защото и преди закона имаше грях в света; ала грях се не смята, кога няма закон) В 1922 г. след края на Първата Световна война се случи нещо, което е грубо нарушение на всички канони и човешки и Божии – Цариградската патриаршия продава на Сръбската Православна църква - Охридската Архиепископия за 1,5 милиона златни  франка!  Продажбата на духовни ценносто е прието да се нарича СИМОНИЯ, по името на Симон от Деяния на апостолите глава 8, стихове 17 - 21. (17. Тогава възлагаха върху им ръце, и те приемаха Духа Светаго. 18. А Симон, като видя, че Дух Светии се дава чрез възлагане ръцете апостолски, донесе им пари. 19. и рече: дайте и мене тая власт, та, комуто възложа ръце, да приема Духа Светаго. 20. Но Петър му каза: среброто ти да погине заедно с тебе, задето си помислил, че с пари се добива дарът Божий. 21. Ти нямаш дял, ни жребие в тоя дар, защото сърцето ти не е право пред Бога.) Вижда се, че симонията (църковна корупция)  е смъртен грях „среброто ти да погине заедно с тебе” и за този, който дава и за този, който взема пари при продажба на духовни ценности).  Срещу симонията са писани правила в множество събори, но тук ще посоча само един - Шестият вселенски събор в Константинопол през 680 – 691 г., 22 правило: „Ония, които за пари са поставяни за епископи или в коя и да е степен на клира, а не заради примерния им живот, подир като са били избрани и изпитани, заповядваме да бъдат низвергнати, както те, така и ония, които са ги ръкоположили.” Редно e да зададем въпроса, на тези, които се опират на буквата от канона: По кой канон и по коя буква от канона е продадена Охридската Архиепископия на Сръбската църква – по човешкия или по Божия? Какво общо има Сръбскта православна църква с Медонската?  Има ли поне едно нещо, което да е извършено по Божий или човешки канон? Ние научаваме това от труда на великият син на френския народ, разследвашия журналист Анри Поззи в книгата му „Войната се връща”. Ето какво пише във в-к \"Journal\" точно за периода, когато сръбски свещеници поемат Охридската Архиепископия:  „В 1918, когато стана сръбска провинция, Македония имаше повече от 700 църкви, параклиси или манастири, обслужвани от близо 900 духовници; 86 гимназии и прогимназии с 2800 ученика, 460 преподаватели, 556 първоначални училища с 33 000 ученика и 850 учители. Църквите притежаваха -  стари ръкописи, златни предмети, статуи, икони, фрески - ценни богатства дело на 1000 години македонска култура и мисъл. Черквите, манастирите и училищата бяха конфискувани; всички свещеници, монаси, преподаватели бяха прогонени, затворени или препратени в стара Сърбия. Събраните в църквите и манастирите богатства, на които самите турци не посегнаха бяха напълно разграбени.”В Скопие, Щип, Велез, в двайсет селища около тия градове, В областите около Охрид и Гевгели аз намерих в училищата сръбски учители, в черквите сръбски попове. Когато запитах последните какво е станало с тази и тази скъпа икона, тази и тази статуя, с тия и тия фрески, за съществуването на които бях осведомен, те ми отговаряха - всички, без изключение - \"Отнесоха ги в Белград\".” Ако някой не знае какво е радикален етнофилетизъм – горния абзац описва точно това! Как е наказана Сръбската църква за етнофилетизма, който демонстрира?  И сега се иска да се допитаме до същите тези църкви, дали да приемем Македонската църква, към Българската Православна църква.  За Бог е важно какво носи човек в сърцето си, а не буквата от канона. 2Коринтяни, глава 3, стих 6.(Той ни е дал способност да бъдем служители на новия завет, НЕ НА БУКВАТА, а НА ДУХА; защото БУКВАТА УБИВА, А ДУХЪТ ЖИВОТВОРИ). И се носят слухове, че ако приемем нашите братя, ще ни бъде наложена схизма. То ако въпросът е – Схизма или Предателство на нашите Македонски братя, то мен ме пишете СХИЗМАТИК! Хиляди пъти е по-добре да стана схизматик отколкото да стана предател на моите братя от Македония. „Схизма” е човеска измислица и е осъждане по човешки закон. А когато гонят християнина по човешки закони заради Христа,  това е Блаженство: Матей, глава 5, стихове 10 и 11(11. Блажени сте вие, когато ви похулят и изгонят, и кажат против вас лъжовно каква и да е лоша дума заради Мене. 12. Радвайте се и се веселете, защото голяма е наградата ви на небесата; тъй бяха гонени и пророците, които бяха преди вас).  Така постъпи на 3 април 1860 г. Иларион Макариополски по време на Великденската акция не споменава името на цариградския патриарх. Според църковните канони, чрез това си деяние той отхвърля неговата власт. Църковните канони са човешки и за това Макариополски не се плаши от тях, защото е истински верен на Бога.  А „предател” е смъртен грях по Божия закон. Ето как е наказан най-големият предател за всички времена – Юда Искариотски: Евангелие според Лука, глава  6, стих 16(Иуда Иаковов и Иуда Искариот, който и стана предател). Евангелие според Матей, глава 27, стих 5 (5. И като захвърли сребърниците в храма, излезе и отиде, та се обеси. Амин!) Аз предател не ставам! Аз съм схизматик...", "date": "2017.12.05", "title": "Какъв да стана – Предател или Схизматик?"}
{"url": "http://www.faktor.bg/bg/articles/politika/na-vseki-kilometar/sayuz-na-savetskite-plagiatorski-republiki-kradat-filmi-istoriya-zemi-traditsii", "text": "Открай време руската империя (СССР или Руска федерация) представлява черна дупка, в която изчезват народи, земи, езици, имена, предания и легенди. Вместо тях се появяват фалшиви митове, обясняващи, че всичко, що се яде, пие, лети, стреля и т. н. е изобретено (построено, открито) от някой гениален руски мужик, който само е пропуснал да регистрира патента си поради общата изостаналост на държавата и поради „творческо съвпадение” на откритието му с подобен проект, реализиран в хищния, завистлив и „загниващ” Запад. Случайно съвпадение? Едва ли. Защото следващият филм на популярната тройка съветски комедийни актьори също е откраднат от американското кино: \"Пес Барбос и необычный кросс\" („Кучето Барбос и необичайният крос”) представлява „творческа” преработка на оригинала \"The Lucky Dog\" от 1921 г., в който отново играят Лаурел и Харди. Ако досега не сте забелязали, съм принуден да обърна височайшето ви внимание към факта, че любимият на милиони съветски и български зрители анимационен филм „Ну, погоди!” поразително напомня идеи, герои, характери, ситуации и сюжети, създадени от студията „Уолт Дисни” поне три десетилетия преди да се появят съответните съветски „шедьоври”. Стотиците филмчета „Том и Джери” няма как да не ви светнат   и кой колко е оригинален в най-популярното изкуство на 20-и век. Първата серия на „Том и Джери” е заснета през 1940 г., а първите кадри на „Ну, погоди!” – през 1969 г. Доста са крали и от Любимия на милиони деца „Мики Маус”, чийто първи рисунки се втурват по екраните през далечната 1928 г. Няма как съветските идеолози да обвинят американците, че са взели нещо от комунистическото кино. Смешният и уж чисто руски филм „Джентълмени с късмет” е взел до 70 % от духа, типажите и скечовете на стари чернобели италиански кинокомедии. Най-много е копиран комикът Тото. Сергей Михалков, авторът на съветския химн и баща на режисьора-путинист Никита Михалков, постига литературна слава с приказката „Трите прасенца”, която е превърната в популярен анимационен филм. По-късно става ясно, че всъщност „Трите прасенца” е стара английска народна приказка, но в онези години в СССР смее ли някой нещо да каже или да пита за авторско право, за морал, за плагиатство, за човешки права и творческа свобода? Популярните мелодии от музикални филми като „Веселите момчета”, „Трактористи” и пр. са копирани от известни мелодии в „гнилия” Запад, до който не са имали достъп съветските читатели, зрители и слушатели. А „Гласът на Америка”, „Свобода” и „Свободна Европа” бяха заглушавани от най-мощните станции за РЕБ (радиоелектронна борба), произвеждани някога в света. Провъзгласеният за маестро на съветската филмова песен Исаак Дунаевски („Волният вятър”) най-безсрамно краде музика от американски кънтри- и блус певци от началото на 20-и век, от национални украински и еврейски песни и даже от класиците. А мелодията на най-известната песен от филма за волния вятър „А ну-ка песню нам пропой веселый ветер, веселый ветер, веселый ветер...” е отмъкната от марш на италианските черноризи фашисти. Но след като прехваленият съветски „творец” е лауреат на две Сталински награди, кой би могъл да се усъмни във величието на неговите музи? Преди години доста народ подсмърчаше при прожекциите на съветския екшън „На бой отиват само „старците” („В бой идут одни старики”), изпълнен с победи над хитлеристките въздушни асове и с популярни съветски песни като „Смуглянка”. Ала хваленият и толкова награждаван филм е   прославящ превъзходството на хитлеристките летци в небесните висини и на Запад, и на Изток. Само униформите и песните са различни.   По времето на соц. реализма руснаци разказваха следния виц: седят в клуба на композиторите двама автори на музика и единият се оплаква, че вече нищо не му идва наум, че се чувства изчерпан и скоро ще бъде принуден да гладува. Другият го съветва: „Вземи най-известната в момента песен и препиши нотите отзад напред”. „Не става, отговаря първият. Вече опитах. Излиза Чайковски в оригинал.”  В недоразвития и в развития соц   Крадат изкуство, технически постижения, оръжие, традиции, обичаи. Каквото падне.  Матрьошките са донесени от Япония от руски пленници след Руско-японската война през 1905 г. В Страната на изгряващото слънце векове наред хората правят дървени фигурки на бога на щастието и дълголетието Фукурума. Божеството е изобразявано с няколко глави, които са били скривани в основната му фигура. Матрьошката става популярна в Русия, след като с промишленото й производство се заема предприемачът Сава Мамонтов. Самоварът (хо-го) е създаден в Китай, ползван е от перси и от волжки българи (в разкопките на средновековния гр. Белджамен са намерени медни самовари) столетия преди да стане атрибут на исконния руски дом. И водката не е създадена в Русия. Този култов алкохол, станал неразделна част от кръвната картина на руснака, е произвеждан от скандинавските народи още през времена, когато руските племена са пиели само медовина с мед, откраднат от мечките в гората. В Русия водката е донесена от Петър Първи. Преди това епохално събитие през 15-и век в някои руски градове са били внасяни от Италия съдове за дестилация на алкохол.  и в историята на войните. Не от днес, не от вчера, а още от преди Иван Грозни. На 2 декември 1805 г. при Аустерлиц Наполеон след гениални маньоври като по чудо разбива  руснаци и австрийци. Сражението е наречено „битката на тримата императори”, а победата е сред любимите шедьоври на френския пълководец. Битката при Аустерлиц се изучава във всички военни училища и академии. Само в Русия никой не съобщава за нея. Все едно, че не се е състояла. До ден-днешен руската пропаганда лъже, че при Бородино армията на Кутузов е удържала победа срещу Наполеон. Истината е по-друга. Руските войски се оттеглят от бойното поле, като дават повече жертви при първоначално числено превъзходство. По-късно руснаците сами подпалват Москва и се крият, за да „спасят армията си”. Да я спасят от какво? От Наполеоновите войски, естествено. Наполеон остава на бойното поле при Бородино като победител и влиза в изоставената Москва, въпреки че мнозина историци смятат резултата за равен. За измислените „победоносни” сражения през Първата и през Втората световна война няма смисъл да повтаряме. Достатъчно е да си припомним книгите на Виктор Суворов. Вероятно вече знаете, че прочутият автомат „Калашников” е създаден от Хуго Шмайзер, че реактивният миномет „Катюша” също е сътворен от германски оръжеен конструктор. Че формулите и чертежите на атомната бомба са откраднати от САЩ и предадени на Сталин от съветските шпиони Етел и Юлиус Розенберг. Че първите съветски ракети, проектирани от академик Корольов, са модернизирани проекти на Вернер фон Браун и че СССР изстрелва първия си изкуствен спътник и праща Юрий Гагарин в Космоса с идеи, чертежи и компоненти, произведени в хитлеристка Германия и изнесени като трофеи от съветските войски. И даже победоносният вик „Ура!” е експроприиран от татаро-монголското „Хурра!”. Автомобилът „Москвич” е несръчно копие на стар модел „Фиат”. Дизайнът на луксозното съветско возило „Волга” е забърсан от забравен модел на „Кадилак”, а мечтата на съветския номенклатурчик „Чайка” е грубо копие на „Пакард” от 40-те години на миналия век. За ладата-жигули има официален договор с „Фиат”. Но защо някъде в титрите на филмите, в надписите на песните съветските полу-автори не са отбелязали със ситни букви, че неповторимата им „творба” е римейк, „по мотиви на...”, кавър или нещо друго на всеизвестния оригинал? Как?! Съветските автори да се учат от някого? Да вървят по проправени от други творчески маршрути? Никога!   Такъв е съветският човек. Такова е съветското общество! В ляворадикалните, прилагащи военен комунизъм държави, хората са несвободни и твърде бедни, за да развият въображението си, да бъдат разкрепостени дотолкова, че да пеят, да се шегуват и да се смеят от сърце. А когато най-талантливите и свободомислещи членове на обществото или са разстреляни, или са вкарани задълго в месомелачката на ГУЛ-аг, не остава нищо друго, освен да бъдат копирани, крадени, наподобявани или маскирани зад пошли повторения идеите и постиженията на истинските създатели на красота.  Особено когато в страната на строящия се комунизъм никога не са били приемани закони, защитаващи авторското право, частната интелектуална собственост и пр. „буржоазни измишльотини”. Съветските автори-преписвачи не са и предполагали, че Желязната завеса все някога ще падне и очарованите от техните магии зрители ще разберат, че съдържанието, същността на филмите (идеи, образи и сюжет) са били измъкнати от най-интересните и обичани творби на „загниващия западен капитализъм”. В о Бозе почившия Съветски съюз не са и сънували, че нявга ще настъпи ерата на интернет и   и разобличени пред милиарди прогледнали за истината човешки същества, пред страшното минало и пред прекрасното бъдеще на човечеството. Все пак няма ли поне едно, поне няколко истински, оригинални съветски (руски) творения, които ще останат във вековете? Как да няма: болшевизмът, ЧК (КГБ), „Бояришник” и ГУЛаг.  Засега.", "date": "2017.12.05", "title": "Съюз на Съветските Плагиаторски Републики – крадат филми, история, земи, традиции"}
{"url": "http://www.faktor.bg/bg/articles/politika/hlyab-i-pasti/litsemerniyat-komunisticheski-plach-sreshtu-lukovmarsh", "text": "Преди около две години пак във връзка с Луковмарш  писах за това, какви са мотивите на нашите комуняги да си измислят всевъзможни поводи за провеждането на истерични „антифашистки“ кампании. Те имат ясното съзнание за общия генезис и същностната идентичност между техния интернационалсоциализъм и националсоциализма.  Затова и бягат като дявол от тамян от понятието националсоциализъм като го подмениха с фашизъм. Фашизмът, разбира се, също е форма на националсоциализма и произлиза от социализма. Самият Мусолини е бил изявен социалист и главен редактор на централния социалистически вестник „Аванти“. Но има една съществена разлика между фашизма в Италия и националсоциализма в Германия, а тя е антисемитизмът и расизмът. В доктрината на фашизма не се съдържат антисемитизъм и расизъм. Това е един от основните и дълбоко прикривани мотиви за това  комунистите да се провъзгласяват за антифашисти, а не за антинационалсоциалисти по времето на сталинизма и до днес. Освен общият социалистически елемент, както и обстоятелството, че Сталин и Хитлер от 23 август 1939 г. до 22 юни 1941 г. са фактически съюзници, които нападнаха, окупираха  и си поделиха на само Полша, а почти цяла Европа, другата обща черта между националсоциалистическа Германия и сталинова Русия е антисемитизмът. Тук ще цитирам пасаж от изявлението на  председателя на Американския еврейски комитет (AJC) Дейвид Харис - една от най-влиятелните еврейски организации в САЩ и в света, направено по повод опитите на Русия да си присвои заслугите на България за спасяването на почти 50 хиляди български евреи: „При всички безценни действия за разгром на нацисткия режим безспорен е антисемитизмът на Сталин преди и след войната, както и неговите действия за предотвратяване емиграцията на евреи през цялото време на управлението му.“  Със страшна сила стои въпросът - къде бяха тези кресливи „антифашисти“ преди 22 юни 1941г., когато Хитлер нападна СССР? Защо „Славното“ партизанско движение и „антифашистка“ съпротива започват, чак след като се разпадна съюзът между Сталин и Хитлер. Отговорът е очевиден и исторически доказан – нашите комунисти не са нито антифашисти, нито леви, нито русофили, те  Колкото пощадиха белогвардейците, заради това, че са братя руси, толкова ще пощадят всеки руснак, който не се ползва с доверието на Кремъл. Има ли съмнение, че ако съюзът между СССР и нацистка Германия не се беше разпаднал, нашите комунисти щяха да са първи поборници за депортирането на българските евреи. Нима комунистическата власт не беше тази, която под диктовката на Москва, с кървав терор обезбългаряваше Пиринския край като принуждаваше българите да се самоопределят като македонци? Нима БКП не проведе геноцид по отношение на националния ни елит, за да изпълни заръката на Кремъл  да превърне българина в хомосовиетикус?   И преди съм писал, че за нашите комунисти фашизмът винаги е бил тъй жизнено необходим, както въздуха и слънцето за всяко живо същество. Митът за чудовищния фашизъм по нашите земи е алиби за националното предателство и зверствата, извършени от комунистите. Този мит те ревностно поддържат и до днес по още една причина. След членството на страната ни в ЕС и НАТО за комунистическата руска пета колона в България е изключително важно да се легитимира като партньор на САЩ и западните им съюзници, а антифашизмът е една отлична възможност за това. Най-ярките представители на тази пета колона са потомци на изявени комунистически фамилии, повечето от които активни участници в комунистическите чистки. Едно от основните занимания на тези хора е да  като непрекъснато внушават, че България е била фашистка държава, отричат ролята на страната ни за спасяването на близо 50 хиляди български евреи, като ни вменяват във вина депортирането на евреите от Македония и Беломорието, територии, за които на България са отстъпени от Германия ограничени права да администрира, но не и да се разпорежда с населението. Другото тяхно занимание е да клеветят всеки български патриот и антикомунист, като го набеждават за фашист.  Искам да бъде ясно, не харесвам Луковмарш, не съм участвал в него и нямам намерение да бъда част от нещо, защото го възприемам като инфантилен водевил. Няма как да участвам в този маскарад на хора с униформи и факли, не само поради естетически и етически съображения, а и защото смятам, че това не е почит, а подигравка с личността на един голям българин, родолюбец и герой, какъвто е ген. Луков. Стилистиката на този маскарад само дава аргументи на клеветническата кампания срещу генерала, водена от потомците на разни комунистически терористи, като тези които са убили брутално и подло ген. Луков пред очите на невръстната  му дъщеря.  Питам обаче, къде е тази чувствителност от страна на нашите „антифашисти“, къде е ръководството на Шалом, когато из страната ни  Къде е реакцията им срещу нацистка постановка като тази пред любимият им паметник на \"Альоша\"!  От 2003 година Луковмарш се провежда, без това да нарушава  закона. Точно за да не бъдем като националсоциалистите,  комунистите и фашистите, ние не можем да искаме забраната на едно мирно шествие, защото имаме определени подозрения или просто защото не ни харесва! Какво е основанието да се претендира за забрана на едно събитие, само защото някой открива прикрита нацистка символика в него? Не е ли лицемерие и цинизъм, не е ли демонстрация на двоен стандарт -  тази истерия срещу това шествие, след като в страната ни все по-често, включително и с участието на националните медии и представители на националните институции, се организират  събития, с които откровено и недвусмислено се изразяват почит и възхвала на един обявен със закон за престъпен комунистически режим? Не е ли проява на расизъм и антибългаризъм приемането, че над 100 млн. жертви на комунистическите режими са втора категория жертви и че те не тежат колкото поне пет пъти по-малкото жертви на другите престъпни режими – националсоциалистическия и фашисткия? Що се отнася до спекулациите с някаква позиция на Световният еврейски конгрес по въпроса за Луковмарш, искам да припомня две позиции в българските медии на тази организация по отношение на подкрепата за Бокова - „Световният еврейски конгрес подкрепя Бокова за шеф на ООН“ и „Световният еврейски конгрес скочи срещу Ирина Бокова“(виж   и  ,б.а.) Най-впечатляваща обаче е болшевишката страст, с която левичарите са готови да заклеймят като антисемит и всеки евреин, дори и да е премиер на Израел, ако има десни убеждения. Един наш сайт цитира една сродна ляволиберална щатска медия,  в която  десният премиер на Израел Бенямин Нетаняху, едва ли не, е изкаран антисемит, защото подкрепил Орбан срещу Сорос (виж  , б.а.).  В левият печат, включително и в израелски медии, като например в. „Аарец“, също можем да видим, как националният герой на Израел Владимир Жаботински,  който още през 1909 г. излиза  с остра критика срещу антисемитизма в руската литература и който е създател на ревизионисткото течени в ционизма, както и неговата организация са обвинявани в профашистки и даже пронацистки уклон (виж  , б.а. ).  Това, че през 2005 година Кнесетът е приел закон за  почитане паметта на Жаботински не създава пречка пред левичарите да хвърлят върху него подобни обвинения. Явно обстоятелството, че Жаботински е убеден противник на марксизма представлява незаобиколим проблем за тях и до днес. В Израел обаче денят на неговата смърт е определен като „Ден на Жаботински“. В този ден на планината Херцел се провежда държавна церемония за почитане на паметта му, а съгласно закона на този ден държавата и училищата провеждат образователни събития, посветени на паметта на Жаботински, за да бъде предадено неговото духовно наследство на следващите поколения.  Кресливите претенденти за борци срещу антисемитизма трябва да си дават сметка, че именно поставянето на Главният повод за гоненията срещу евреите през ХХ век е обвинението в световен еврейски заговор, който цели чрез комунистически революции да бъдат  унищожени християнският свят и европейската цивилизация.  За да бъде придадена достоверност на тази конспиративна теория през 1905 г. руският писател С. Нилус публикува т. нар. \"Протоколи на ционските мъдреци\", които са изфабрикувани по уж намерени протоколи на ръководителите на юдейската общност.   Добре е да се знае, че ако си комунист това не те прави автоматично евреин или борец с антисемитизма, така като, ако си евреин това не те прави автоматично комунист! За толкова години, никой не изкара и едно доказателство, че ген. Христо Луков е антисемит, но лепенето на грозни етикети върху неговото име продължава. Най-гнусната практика на комунистите, нациналсоциалистите и фашистите беше лепенето на фалшиви етикети, за да оправдаят  преследването и ликвидирането на невинни хора. Оклеветяването на този герой и достоен български генерал е позорен опит да бъдат реабилитирани комунистическите терористи, които го екзекутираха, и оневинени техните наследници.", "date": "2017.12.05", "title": "Лицемерният комунистически плач срещу „Луковмарш“"}
{"url": "http://www.faktor.bg/bg/articles/politika/hlyab-i-pasti/vaprosat-s-turskoto-maltsinstvo-e-kato-tsarkovniya-debat-ima-li-zhenata-dusha", "text": "Настоящият дебат за съществуването на турско малцинство в България удивително прилича на известния отпреди 14 века схоластичен спор на църковния събор в Маскон по въпроса “Има ли жената душа?”. Според някои автори положителният отговор е надделял само с един глас повече. Спорно е дали такъв дебат изобщо се е състоял. Днес подобен въпрос звучи абсурдно и вероятно се смеете. Е, и аз бих се смял като слушам днешните “аргументи” на нацистки демагози и лица с твърде къси умствени хоризонти, ако въпросът за модерната българска нация, изградена от различни етноси не бе достатъчно сериозен.      Признаването на българските граждани с турски етнос за национално малцинство означава поемане на нормативно регламентирани гаранции от страна на държавната власт (парламент, правителство, местна власт) за ефективно подпомагане на вероизповеданието, изучаването на езика и културните традиции, както и равни условия за всестранна реализация в обществото. Нищо повече, нито по-малко.  Не става дума за признаване на колективни права, каквито българското законодателство не допуска, а за ангажимент на държавата при съвместно упражняване на индивидуални права в съответствие с разпоредбите на Конституцията и международните договори по които България е страна. Повърхностно погледнато разликата е малка, но всъщност е голяма и с важно значение. Например — държавата подпомага православното вероизповедание, но това не означава, че християните придобиват някакви колективни права, които им дават регламентирани привилегии.       Проблемът за правата и интеграцията на лицата принадлежащи към малцинствени етнически общности е световен и в частност засяга почти всички държави на нашия континент, което наложи европейските институции да приемат Рамкова конвенция за защита на националните малцинства  и Конвенция за защита правата на човека.      България се присъедини към Рамковата конвенция през 1997 г. и група комунистически депутати с откровен националистически уклон незабавно атакуваха подписването с искане към Конституционния съд да бъдат обявени за противоречащи на основния закон отделни текстове и Конвенцията като цяло. На 18 февруари 1998 г. Конституционният съд отхвърли иска с Решение: “Разпоредбите на чл. 7, 8, 9, 10 и 11 от Рамковата конвенция за защита на националните малцинства, подписана на 9 октомври 1997 г., както и конвенцията изцяло, съответстват на Конституцията на Република България.” През 1998 г. Народното събрание ратифицира Конвенцията със закон, което я прави задължителна за прилагане от българското правораздаване и въпросът изглеждаше приключен. Приключен, ама не съвсем, защото както казват,   Конвенцията дава възможност на всяка присъединила се държава да приеме собствена дефиниция на категорията “национално малцинство” в съответствие с духа на документа. България не го прави вече… 19 години,  което поражда редица въпроси: — Ще денонсира ли Парламентът Рамковата конвенция след като две десетилетия не иска да даде определение на понятие, което е предмет на договор приет със закон? В противен случай всички български граждани оставаме задължени да спазваме закон без да знаем за какво се отнася.  Абсурдността на идеята за официален отказ от изпълнение на Конвенцията е отделен въпрос, но и самата политическа практика пращи от абсурди. Да се правят сравнения и да се извличат доводи от политиката на Франция, Белгия, Турция и Гърция е безсмислено, тъй като тези държави не са се присъединили към Рамковата конвенция. — Вторият въпрос е по-лесен: Каква част от населението на страната са 588 318 души, които са се самоопределили като етнически турци при официалното преброяване през 2011 г.? По-голяма или по-малка? Утвърдителен отговор на първата възможност от дилемата води към психиатрията, а на втората означава, че те са малцинство и то предостатъчно многобройно, за да бъде игнорирано. Гражданско национално малцинство — хора с различен етнос, език, религия и културни традиции. При използването на недефинираното официално словосъчетание “национално малцинство“ е уместно да се добавя и определението “гражданско”, за да се подчертае съвременният характер на нашата нация и да се избегнат спекулации с многопосочната конотация на понятието „национално“. — На какво основание българските институции изискват от други държави признаването за национални малцинства на групи с български корени и гарантирано подпомагане при изучаването на езика и културните традиции, след като самите те не знаят значението на използвания термин? Постигнатото в Украйна и Албания е безспорен успех, заслужаващ адмирации, но не оправдава превръщането в низ от мъртви букви ратифицирания текст на Рамковата конвенция. Член 15 например гласи: “Страните се задължават да създават необходимите условия за ефективното участие на лицата, принадлежащи към национални малцинства, в културния, социалния и икономическия живот, както и в обществените дейности, по-специално онези, които ги засягат. “ Какви условия за ефективното участие на турското население в икономическия живот има в региони където безработицата е с размери на епидемия, а финансовите репресии над тютюнопроизводителите са смазващи? Въпросът е риторичен. — Не е ли напълно ясно, че когато не се изплащат заплати на имами и не се назначават учители, местата им ще се заемат от добре платени пратеници на Фехтулах Гюлен или радикални ислямисти, застрашаващи сигурността на страната? Въпросът също е риторичен. — Не е ли пределно ясно, че съчетаването на двойни стандарти от щраусова позиция съвсем не е политически далновидно, а заравянето на глава в пясъка остава други телесни части примамливо открити за своеобразни щения? Да забравяме ли, че вътрешният сепаратизъм и етническата сегрегация са имали винаги пагубни последици на Балканите? — Дали държавната политика ще се стреми към   водена от разбирането за справедливост, или неприлично ще се накланя към демагогията, за да задоволи личните властови и икономически приоритети на лица, които умело спекулират с внушения за крехкостта на “етническия мир”?        Всякакви “патриотични” заклинания за “отцепване на територии”, “автономия”, “потурчване” и пр. са продължение на лъжите въведени в обръщение от комунистическия артикулационен апарат и повтаряни до втръсване от партийни функционери и служители на ДС. С три цели:    — оправдаване на отвратителното престъпление “Възродителен процес”    — печелене на политически дивиденти от националистически формации чрез създаване на илюзии за етническо превъзходство, съчетано с насаждане на страхова психоза от “турска опасност” в главите на необразовани и умствено лабилни лица  — поддържане на контролираната от Кремъл и бивши служители на ДС сарайско-библиотекарска корпорация, която използва аналогични методи за манипулация, обявявайки се за единствен гарант срещу нов “възродителен процес” и същевременно държи в ръцете си почти всички икономически лостове в областите с предимно турско население. Методите са познати —“обръчи от фирми”, “разпределяне на порции” и пр.     Сарайската корпорация и националистическите формации вече 27 години работят в синхрон като скачени съдове с кремълска пъпна връв, периодично напомвани с отровата на разделението и омразата. Стратегията на вътрешния раздор е характерна за традиционната московска политика, която неизменно се стреми да превърне Балканите в своя сфера на влияние.     Главните противници на признаването на турско малцинство изтъкват като аргумент наличието на заплаха с претенции за откъсване на територии. Въпреки че подобни твърдения са чиста измислица, и  задължително трябва да се отговори на въпросите “Има ли Р Турция интереси към България?” и “Предприемала ли е враждебни действия към страната ни?” Интереси, разбира се, има: — на първо място се стреми да поддържа приятелски отношения на добър съсед — стреми се към взаимноизгодно икономическо сътрудничество чрез инвестиции, облекчени регулационни режими и др. — взаимопомощ и взаимодействие в рамките на НАТО — би желала да разчита на помощ от България, като страна член на ЕС, в случаите когато възникне напрежение с европейските институции и очаква подкрепа за своето евентуално еврочленство  — заинтересована е етническите турци в България да имат добър живот, равнопоставеност в обществото и зачитане на правата им точно така, както и България е заинтерсована за етническите български малцинства в чужбина.      Турция не е демонстрирала вражеско отношение към отечеството ни от деня на своето създаване и аргументация с исторически препратки към времето на доминация на Османската империя на Балканите е най-малкото неуместна. Трудно е дори да се измислят примери (извън принципите на блоково противопоставяне през годините на Студената война) за прояви на заплаха от турска страна през 92-годишната ни обща история.      През 1925 г. в Ангора (Анкара) между двете държави е сключен Договор за приятелство между  България и Турция, чийто Член 1  гласи: “Ще сѫществува ненакърняемъ миръ и искрено и вѣчно приятелство между Царство България и Турската Република.” В допълнителния Протокол, който е неразделна част от договора е записано: “Дветѣ Правителства се задължаватъ помежду си да осигурятъ, респективно, на мюсюлманскитѣ малцинства въ България, ползуването отъ всички разпореждания за покровителството на малцинствата, уговорени въ Ньойския договоръ, и на българскитѣ малцинства въ Турция — отъ разпорежданията за покровителството на малцинствата, уговорени въ Лозанския договоръ.” Договорът е безсрочен, в сила е и до днес и дори продължава да дава основания за предявяване на претенции от български политически дейци. Нов двустранен договор с разширен обхват е подписан и ратифициран от Народното събрание през 1992 г. — Договор за приятелство, добросъседство, сътрудничество и сигурност между Република България и Република Турция. Според Чл. 1: “Република България и Република Турция са приятелски страни и базират своите отношения върху взаимното доверие, сътрудничество и добросъседство. Страните потвърждават своята твърда решимост да развиват активно своите отношения във всички области на основата на принципите на взаимното зачитане на независимостта, суверенитета, териториалната цялост, неприкосновеността на границите, ненамесата във вътрешните работи, равноправието и взаимния интерес.” Договорите определят общата рамка на взаимоотношенията и конкретните действия на Анкара са в съответствие с подписаното.  До началото на Втората световна война провежданата политика е в духа на разбирателството, за което допринася голямото уважение и изграденото доверие между цар Борис III и бащата на новата турска република – Мустафа Кемал. На погребението му през 1938 г. българският монарх изпраща гвардейска рота, която отдава последна почит на турския национален герой. Същата година турският външен министър Арас съветва своя румънски колега да бъде уреден Добруджанският въпрос, като изтъква “човешкото третиране на турското малцинство в България” и настоява за добри условия за българското малцинство в Румъния. През февруари 1940 г., на Съвета на Балканската антанта в Белград, турските дипломати са първите, които правят предложение Южна Добруджа да бъде върната на България. Предложението силно впечатлява наблюдателите от Европа и САЩ. През февруари 1941 г., непосредствено преди насилственото присъединяване на България към Тристранния пакт и навлизането на Вермахта в страната, е подписана Българско-турска декларация, с която двете страни гарантират, че “неизменна основа на тяхната външна политика е въздържането от всякакво нападение”, за “да запазят непокътнато доверието и приятелството”. Въпреки заявените миролюбиви намерения Турция разполага дивизии в Одринска Тракия, което дава основания на цар Борис и правителството в продължение на 4 години да изтъкват пред Хитлер “грозяща опасност” и да отказват всякакво участие на българската армия в месомелачката на бойните фронтове. Тепърва на бял свят ще излизат документи за тайната дипломация, която чрез този своеобразен военен “паритет” е спасила от гибел десетки хиляди български войни.     Правителството в Анкара е подложено на непрестанен огромен натиск от Великобритания и Съветския съюз да се включи във войната. През декември 1941 г. в хода на преговорите за сключване на съветско-британски договор Сталин предлага на външния министър Антъни Идън при уреждане на следвоенното устройство на Европа Турция да получи “населения с турци район на България, на юг от Бургас” и добавя, “че отнемането от България на Бургаския регион ще бъде наказание за поведението на България по време на войната. България трябва в някаква степен да пострада териториално и на границата си с Югославия. За България е напълно достатъчно да има едно морско пристанище — във Варна”.(!!!) Идън отклонява предложението, а Турция не се поддава на изкушенията, което става известно дори на германското разузнаване и е обект на специален доклад, запазен и до днес.       по дипломатическите канали и на последвалите конференции на най-високо равнище в Адана, Кайро и Техеран. На Техеранската конференция през ноември 1943 г. Сталин директно заявява, че Съветският съюз ще обяви война на България, ако Турция се присъедини към Съюзниците и влезе във война с България.      Управляващите в Анкара отказват не само да включат армията във войната. Отказват дори да пропуснат британски кораби и подводници през Проливите, както и да предоставят летища за ползване от коалиционната авиация. През 1943-44 г. съюзническите бомбардировачи излитат от Северна Африка и Италия, и въпреки че ефектът на рейдовете е значително ограничен поради големите разстояния, центърът на София е в руини, държавната администрация е парализирана и няколко хиляди граждани загиват. В случай че самолетите излитаха от Одрин и Лозенград, в България щеше да се отвори адът — “бомбени килими” с пълно опустошаване на българските градове и инфраструктура. За когото е трудно да си го представи — да погледне снимките на разрухата в Германия.      Турция запазва неутралитет почти през цялата война и застава на страната на Антихитлеристката коалиция едва в края на февруари 1945 г. когато Райхът е в колапс и сраженията се водят на германска територия. Причината за тази политика е комплексна и не може да се определя единствено от добронамереност към България в съответствие със сключените двустранни договори. Най-общо казано, тя се корени в категоричното нежелание на Анкара Балканите да се превърнат в бойно поле на огромни армии с милиони убити и масови разрушения.       През 1944 г. турското правителство се опитва да помогне на България за цялостно излизане от войната, чрез сключване на примирие с Великобритания и САЩ и така страната ни да избегне съветската окупация. В края на август премиерът Шукрю Сарачоглу директно изразява недоволство пред американския посланик Стейнхард за забавянето на преговорите. Провалът на примирието е резултат от недостатъчната решителност на управляващите в София и предателството на българския преговарящ Стойчо Мошанов.     Последвалите твърдения на комунистическата пропаганда и специално на секретаря на ЦК на БКП Цола Драгойчева за предвидена 10-годишна турска окупация са документално доказана стопроцентова лъжа, разпространявана десетилетия наред от инструктирани офицери на Държавна сигурност.      През комунистическия период Турция не предприема враждебни действия дори когато живковият режим извършва безпрецедентните престъпни изстъпления с “Възродителния процес”. Нещо повече - тя не прекъсва двустранните дипломатически отношения дори когато е принудена да приюти 360 000 души нагло изхвърлени от страната ни под евфемистичния лозунг “Голямата екскурзия”.     Такава е хрониката на фактите, които   Който желае да върти измислици за заплахи и опасности, нека първо прочете написаното още веднъж.     Признаването на турско малцинство не е стъпка към национална дезинтеграция. Точно обратното -  държавната закрила в споменатите насоки е израз на модерен граждански патриотизъм за сплотяване на мултикултурната българска нация. За да не се възприемат българските турци като пренебрегнати хора от някаква втора категория и да не се съмняват, че страната ни е отечество за всички свои граждани.     Някога, воден от категоричното си разбиране за европейската принадлежност на Турция и балканските държави, Кемал Ататюрк заявява в своя реч пред Великото национално събрание в Анкара: “Нечовешка и в крайна сметка достойна за съжаление е системата, при която се заставят хората да се хващат гуша за гуша, за да се направят уж щастливи. Единственото средство за ощастливяване на хората са действията и усилията, които водят към взеаимно сближение, към взаимно задоволяване на материалните и духовните потребности. Истинското щастие на обществото е възможно само в условията на световен мир, ако се множат и постигат успехи привържениците на този висш идеал.“", "date": "2017.12.05", "title": "Въпросът с турското малцинство е като църковния дебат – има ли жената душа?"}
{"url": "http://www.faktor.bg/bg/articles/politika/na-vseki-kilometar/simvolat-iliya-minev-100-godini-ot-rozhdenieto-mu", "text": "На 5 декември се изпълни един век от рождението на Илия Минев – българският символ на съпротивата срещу комунизма! Представяте ли си какво ще е ако същата годишнина и за подобен стоик имаха други страни от Източна Европа?! Убеден съм, че ще дойде време, когато българите ще се гордеят истински с този невероятен човек и неговата              Често си мисля, че съдбата ме е дарила с щастието да го познавам – този дребен, слаб и с леко дрезгав глас човек.             След смъртта му написаха книги за него, може да немерите доста интервюта, спомени, хроники, репортажи – въобще откъм информация за бай Илия не сме бедни, но все по-малко са хората, които биха споделили що за човек бе той.             Бай Илия приемаше своята борба с комунизма като нещо естествено, като негов неизменен дълг на свободен човек, струвало ми се е /може и да греша/, че той така приемаше и тези дълги и ужасни 33 години прекарани по комунистическите затвори, така разказваше и за карцерите, и за безкрайните му гладни стачки – всичко у него бе подчинено на съпротивата срещу тиранията. Просто бе невероятно през какво бе преминал този човек, не бе истина, че човешки същества можеха да измислят подобни издевателства.  Когато Отец Амбарев ме запозна с бай Илия и му стиснах ръката не можех да си представя, че срещу мен този тих и скромен човек е   А в  сухата му и кокалеста ръка сякаш имаше силата на непобедимия стоик, какъвто всъщност той бе. Тогава течаха майските събития на 1989 год. и създаденото от него Независимо дружество за защита правата на човека се бе превърнало в основен изразител на протестите срещу Възродителния процес. Краят им се виждаше, реката бе придошла и нямаше земна сила, която да я спре, но съм запомнил думите на бай Илия: ”Пазете се от внедрени комунисти, те са хитри и подли, способни са на всичко”. Е, не успяхме…             Илия Минев дори не разказваше охотно за прекараните години по затворите, а това са 33 години и още колко домашни арести, задържания, въдворяване… Веднъж /вече след 1989 год./ някой му подхвърли, че е най-дълголетния политически затворник в света, а бай Илия с лека усмивка му каза: „А-а-а, Васил Узунов от Чирпан лежа повече от мен, после съм аз, след това идват Петър Пасков от Варна, Милан Дренчев, Стефан Вълков… Ама какво значение има това – стотици хиляди оставиха кокалите си курбан на комунизма.” И продължи на любимата си тема за хуманизма и космическия разум – сякаш не говорихме за пропиляните им животи…             И ми е останала онази сцена на първия митинг на 18 ноември 1989 год., когато няколко души от Дружеството се опитаха да избутат великият антикомунист да говори пред хората и с каква страст се хвърлиха да не му разрешат достъпа до трибуната Чавдар Кюранов,  Александър Каракачанов, Анжел Вагенщайн, Румен Воденичаров и още техни другари. Тогава още е имало назначени и проводени „дисиденти”. И тук искам да разсея една заблуда. Говори се, че на Илия Минев не му е давана думата на митингите на опозицията тогава. Това просто не е вярно. Колкото пъти е бил на митинг в Пловдив винаги е говорел. Така беше и на първия организиран митинг на неформалите на 10.12., така беше и на Коледния митинг на 23.12. 1989 год., така бе и сетне. В Пазарджик също говори на първия техен митинг и след това. Не знам къде изчезнаха кадрите на любителя-оператор Конго от Пазарджик, но тези записи трябва да се съхранят за поколенията, защото са безценно свидетелство. Дължим го на паметта на Илия Минев. Отделен е въпросът, че по-късно в СДС направиха служебния си подбор и приеха дружеството-менте на Румен Воденичаров, а не истинските борци срещу комунизма на Илия Минев. Но в Пловдив, Пазарджик, Смолян, Кърджали, Хасково и Стара Загора винаги НДЗПЧ си е било „на Илия Минев” – просто там бяха пипали хора като Стефан Вълков, Петър Манолов, Отец Благой Топузлиев, Отец Амбарев, Хасан Бялков, Борис Дамянов, Хасан Бабечки, Краси Щерев и колко още последователи на бай Илия. Може би това бе причината на едно от първите заседания на КС на СДС в Пловдив Петър Берон да ни нарече „фашисти и слепи последователи на легионера Илия Минев”. Ставаха и такива неща, но с резултатите за изборите за ВНС в града си пролича кой – кой е. и сякаш за такива като Илия Минев нямаше място – това ни е огромен грях на нас, българите – признаваме, когато забравим! А до края на живота си  Илия Минев  държеше на стената в дома му  един плакат на СДС от изборите през 1991 год. – едно усмихнато момиченце с огромни черни очи. И бай Илия притежаваше вроден аристократизъм, защото бе преминал школовката на една друга България, на следването си в Тулуза. Нищо не го бе пречупило – дори в първия устав на НДЗПЧ изрично настояваше да се впише, че обръщението между членовете е „госпожо и господине”/вж. интервюто ми с П. Манолов/. Деликатен и добродушен си остана до края, а последните години му бяха ужасни. В „демократична” България. Особено след смъртта на втората му съпруга Ангелина той наистина рухна, защото тази всеотдайна жена се грижеше за него, когато той имаше нужда от помощ. Синът му си отиде и той … Накрая старческия дом в Пазарджик бе последното убежище на този голям, ама много голям българин. Никога няма да забравя оня студен януарски ден на 2000 год., когато леденият вятър сякаш носеше спомена за Илия Минев на гробището в Саранбей /Септември/. Бяха дошли политици, министри… Опитаха се да говорят, но освиркванията и виковете на хората им подсказаха какво е отношението към тях… Днес има паметници на Илия Минев, площад в Септември и улица в София носят неговото име, дори пенсионерският клуб в родния град се казва „Илия Минев”, посмъртно е носител на орден „Стара планина”, но приживе държавата не направи нищо за един от най-убедителните си символи на свободата, непримиримостта и антикомунизма!", "date": "2017.12.05", "title": "Символът Илия Минев – 100 години от рождението му"}
