{"url": "https://www.faktor.bg/bg/articles/ima-sporazumenie-po-byudzhet-2019-na-es-balgariya-e-sred-darzhavite-poluchavashti-nay-mnogo-spryamo-vnoskata-si", "text": "Европейският парламент (ЕП) и Съветът се споразумяха по бюджет 2019 на ЕС. Това съобщи българският евродепутат от ГЕРБ/ЕНП Андрей Новаков, който е част от преговорния екип, съобщиха от пресцентъра на ГЕРБ. Това се случи след последният кръг от извънредни преговори в Брюксел, продължили безпрецедентно дълго време.  „Броени часове преди да изтече времето за преговори двете институции си стиснаха ръцете върху бюджет в размер на почти 166 млрд. евро. За поредна година България е сред държавите, получаващи най-много спрямо вноската си. За 2019г. очакваме междинни плащания в размер на 4.47 млрд. лв. европейски средства за кохезионна политика и за земеделие“, заяви Новаков след края на преговорите. „В резултат на бюджет 2019 на ЕС страната ни очаква да получи 1.5 млрд. лв. за инфраструктура, както и над 1.5 млрд. лв. директни плащания за фермерите. Само за периода 2014-2018г. страната ни е получила над 6.8 млрд. лв. директни плащания към фермерите, а за периода 2019-2020г. очакваме още над 3 млрд. лв.“, допълни Новаков.  Според българския евродепутат от ГЕРБ, очакваните междинни плащания по Програмата за развитие на селските райони ще възлязат на над 1 млрд. лв., а очакваните средства по Европейския социален фонд и Инициативата за младежка заетост ще достигнат допълнителни 342 млн. лв. Преговорите по бюджет 2019 на Съюза бяха в застой до днес, след като помирителните срещи през ноември приключиха без резултат. Процедурата доведе до втори проект на бюджет от страна на Европейската комисия (ЕК), а липсата на споразумение по-рано днес щеше да доведе до забавяне с месеци на директните плащания за фермерите и невъзможност за осигуряването на 400 хил. гранта по програма", "date": "2018.12.05", "title": "Има споразумение по бюджет 2019 на ЕС! България е сред държавите, получаващи най-много спрямо вноската си"}
{"url": "https://www.faktor.bg/bg/articles/neno-dimov-poslednoto-neshto-koeto-shte-se-pravi-s-evropeyski-pari", "text": "\"Последното нещо, което ще се прави с европейски пари, е да се сменят печките. Филтърът на комина решава следствие, а не решава причина и затова няма те да се купуват\".Това заяви министър на екологията Нено Димов в \"Лице в лице\" на Би Ти Ви. Качеството на въздуха е много сериозен проблем. Когато се борави с данни, е добре да бъдем отговорни. Най-голямото превишаване на качеството на въздуха през изминалите дни, е 5 пет пъти над нормата. .каза още Нено Димов Според правилата на ЕС, до 35 пъти могат да се превишават нормите на въздуха. В България те са повече. Проблем има, каза Нено Димов. Основните замърсители са автомобилният транспорт и битовото отопление, каза той. Миналата година бяха направени много проверки по време на зимния сезон. Тази година те започнаха много по-рано и по-превантивно. Битовото отопление допринася над 50% за замърсяването на въздуха.  Това е основният източник на замърсяване, каза Нено Димов. Проблемът със замърсяването на въздуха е с много сериозна икономическа основа, каза екоминистърът. Дългосрочната перспектива е над две нива. Основната тежест обаче пада върху местната власт, каза Нено Димов. \"Всяка пролет изпращам заповед до всички кметове да се мият улиците редовно. Ако няма резултат, трябва да има начин да бъдат принудени да вземат мерки. Основната тежест е върху местната власт. Почти всички общини имат програми, но не всички постигат резултати. Трябва да има санкционен механизъм. Не можем да говорим, че има панацея\", коментира министърът. \"", "date": "2018.12.05", "title": "Нено Димов: Последното нещо, което ще се прави с европейски пари, е да се сменят печките"}
{"url": "https://www.faktor.bg/bg/articles/novini/balgariya/a-raychev-ne-vizhdam-kak-bsp-shte-nadskochi-tavana-si-ot-1-mln-glasa", "text": "\"Силите между ГЕРБ и БСП са приблизително равни. В хора това е – малко под 1 милион за БСП, малко над 1 милион за ГЕРБ. Не виждам БСП как би могла да надскочи този таван\", коментира пред Нова телевизия социологът Андрей Райчев. По-думите му ГЕРБ от своя страна топят преднината си. \"Изравняването беше факт и седмица преди изборите. Но в един момент нещата опират до лидерство, до това кой би бил премиер, ако определена партия спечели изборите. Личността на г-жа Нинова донесе 150-200 хил. гласа на ГЕРБ в навечерието на изборите. Просто хората не желаеха тя да става премиер\", коментира Георги Харизанов от Центъра за дясна политика.  Според него при скорошни избори този сценарий би се повторил. \"Партиите ще вървят близко една до друга, с лека преднина на ГЕРБ. Парламентарните избори у нас водят до това лидерът на най-голямата партия да става и премиер. Хората не желаят Корнелия Нинова да е премиер и тази тенденция се затвърждава във времето\", добави Харизанов. \"БСП стигна тавана си. ГЕРБ не ми се вярва до май да издържат на преднината – не се вижда нещо хубаво, което им се случва, само скандали, скандали. Г-н Симеонов направи меча услуга – превърна скандалите в протести. Държа се прекалено арогантно\", смята Райчев. \"Никой не \"расте\", очевидно доверието, което ерозира от управляващите партии, не се пренасочва нанякъде. Само от Борисов и ГЕРБ зависи дали тази ерозия ще се засили, дали ще спре или дали е обратима като процес\", прогнозира Харизанов.", "date": "2018.12.05", "title": "А. Райчев: Не виждам как БСП ще надскочи тавана си от 1 млн. гласа"}
{"url": "https://www.faktor.bg/bg/articles/tomislav-donchev-1-7", "text": "Ще има съкращения в администрацията. Изпратих писмо до всички колеги министри, до 20 декември трябва да дадат предложения за съкращения. Това заяви вицепремиерът Томислав Дончев в \"Още от деня\" на БНТ. Давам шанс на всеки да прецени какъв е балансът в неговата институция, поясни той. Не бих казал, че администрацията е с честитка за нова година,  пазарът на труда сега е такъв, че веднага ще поеме съкратените, каза още Дончев.  Тъжно е, че други държави водят разговор за дигиатализация, ние говорим тепърва за образование. Неграмотните хора не могат да бъдат пълноценни членове на обществото... Идеята за промяна на Конституцията е мой. Промяна на Конституцията във връзка с образованието е необходима стъпка. Ако не поставим образованието като приоритет, не можем да очакваме качествена промяна на всичко.  За много семейства детето да ходи на училище не е ценност, каза още Томислав Дончев. Няма да е достатъчно само промяна в чл. 53 от Конституцията. Ако променим 5 закона, това няма да реши изцяло проблема. Близо 100 000 деца не ходят на училища, част от тях са в чужбина. На всекидневна база полагаме усилия да задържим децата в училище. Големият проблем са семействата, които меко казано не ги подкрепят, а ги карат да работят, допълни Дончев. Редно е да има ограничаване на права за хора, които нямат поне начално образование. Как ще изглежда България след 10 години най-много зависи от това, което се случва в класната стая. Една част от хората в България са институционално неграмотни, смята вицепремиерът.    Ако образованието до 16 години е задължително, това не формира ангажимент задължително да се завърши основно образование. В екипа ми дори имаше конфликт дали не е добре да предложим средното образование да е задължително. Всички искаме да сме по-богати, а може да имаме икономика, базирана на знанието, само с грамотно население,  каза още вицепремиерът Томислав Дончев. Трябва да се прилагат и методите на \"моркова\" и на \"тоягата\". Щом законодателството има норма, логично е да има и санкция за неизпълнението й. Редно е да има ограничаване на права за хората, които нямат поне основно образование. Образованието трябва да е приоритет, от това зависи как ще изглежда България след 10-15 години, допълни той.", "date": "2018.12.05", "title": "Томислав Дончев: Ще има съкращения в администрацията"}
{"url": "https://www.faktor.bg/bg/articles/novini/svyat/vanshnite-ministri-ot-nato-podkrepiha-makedoniya-za-chlenstvoto-v-aliansa", "text": "\"Министрите на външните работи на страните от НАТО подкрепиха Македония за бъдещото й членство в Алианса\", съобщи българският външен министър Екатерина Захариева в края на двудневната среща на пакта в Брюксел.  Генералният секретар на НАТО Йенс Столтенберг призова парламента в Скопие да завърши успешно процеса, свързан с присъединяването към пакта.  Външните министри от Алианса потвърдиха позициите си, свързани с конфликта между Украйна и Русия и договора за неразпространение на ракети с малък и среден обсег на действие.  \"НАТО и Европейският съюз имат общ интерес от стабилност на Балканите\", каза сред срещата на външните министри генералният секретар на НАТО Йенс Столтенберг.  Той припомни, че преговорите за присъединяването на Македония вече са в ход и е важно моментът да бъде използван от властите в Скопие. Екатерина Захариева съобщи, че външните министри от НАТО са изразили притеснението си от увеличаването на напрежението между Белград и Прищина и са призовали двете страни да се въздържат от провокативни изявления и действия. Захариева каза, че НАТО следи ситуацията след инцидента между Русия и Украйна, но контретни действия не са обсъждали. Тя припомни, че след анексирането на Крим сигурността в Черно море е нарушена, но никой не желае ескалиране на напрежението. По повод ултиматума на САЩ към Русия да започне да спазва Договора за неразпространение на ракети със среден и малък обсег Захариева коментира, че споразумението от 1987 г. е един от стълбовете на сигурността в Европа. Искаме този договор да бъде запазен, но за да стане това, той трябва да се спазва от двете страни, каза българският външен министър. Според Захариева, евроепейските и северноатлантическите партньори остават единни в позицията си.", "date": "2018.12.05", "title": "Външните министри от НАТО подкрепиха Македония за членството в Алианса"}
{"url": "https://www.faktor.bg/bg/articles/novini/svyat/rabotnitsite-migranti-v-sveta-sa-164-miliona", "text": "Броят на работниците мигранти в света е нараснал с 9 процента до 164 милиона за период от четири години, съобщи днес Международната организация по труда (МОТ), цитирана от ДПА. Този общ брой, който включва заетите бежанци, представлява 4,7 процента от световната трудова сила, уточни агенцията на ООН в Женева. В страните с високи доходи броят леко е намалял от около 112 милиона до около 111 милиона между 2013 и 2017 година. Миграцията между страните със средни доходи се е увеличил през този период според доклада на МОТ, който е публикуван преди конференцията на ООН следващата седмица в Маракеш, на която се очаква да бъде прието световно споразумение, регулиращо миграцията и защитаващо правата на мигрантите. Две трети от мигрантите, работници в света, живеят в богати страни, включително в ЕС с вътрешния му трудов пазар без граници. Близо една четвърт от мигрантите работници са в Западна, Южна и Северна Европа, 23 процента са в Северна Америка, а 14 процента в арабския регион.", "date": "2018.12.05", "title": "Работниците мигранти в света са 164 милиона"}
{"url": "https://www.faktor.bg/bg/articles/novini/svyat/rusiya-uspokoyava-ne-sasht-stranite-koito-imat-amerikanski-raketi-shte-stanat-obekti-za-porazyavane", "text": "\"Русия няма да остави без отговор излизането на САЩ от Договора за ликвидиране на ракетите със среден и малък обсег\", заяви днес началникът на руския Генерален щаб Валерий Герасимов на брифинг за чуждестранните военни аташета, предаде ТАСС. Според него, излизането от договора на САЩ, е опасна стъпка, която може \"да повлияе негативно не само върху европейската сигурност, но и върху стратегическата стабилност като цяло\". \"Като военни професионалисти вероятно разбирате, че не територията на САЩ, а страните, разположили на своя земя американски комплекси с ракети със среден и малък обсег, ще станат обекти за поразяване при ответни действия на Русия, ако Щатите излязат от договора\", заяви Герасимов.", "date": "2018.12.05", "title": "Русия \"успокоява\": Не САЩ, страните, които имат американски ракети ще станат обекти за поразяване"}
{"url": "https://www.faktor.bg/bg/articles/novini/balgariya/remontite-po-hemus-prodalzhavat-i-pred-2019-godina", "text": "Задръстванията на магистралите „Хемус” и „Тракия” няма да спрат скоро. През тази и следващата година 17 виадукта ще продължат да са в ремонт. Проверка на регионалното министерство е показала, че 25% от пътищата от републиканската пътна мрежа са в лошо състояние. И тази година голямото празнично пътуване ще бъде белязано от задръствания заради ремонтите по магистрала „Хемус”. Лошо е състоянието на 25% от пътищата по републиканската пътна мрежа, показва проверка на регионалното министерство. Затова приоритетно се ремонтират мостове и тунели, които не са подновявани от години. Една от критичните точки по пътя от и за София продължава да е тунелът „Витиня”. Едната тръба остава затворена, като се очаква експерти да преценят дали е безопасно от там да минават коли. Според разчетите приходите от ТОЛ таксите само за четири месеца през 2019 г. може да стигнат 200 млн. лв., но само 20 млн. лв. от тях ще отидат за ремонти. С част от другите ще се плати изграждането на ТОЛ системата.", "date": "2018.12.05", "title": "Ремонтите по \"Хемус\" продължават и пред 2019 година"}
{"url": "https://www.faktor.bg/bg/articles/novini/svyat/gruevski-s-nova-prisada-za-izborni-izmami", "text": "Бившият македонски премиер Никола Груевски, който се укрива в Унгария, се сдоби с нов 30-дневен арест и за случая \"Титаник\", свързан с измами на предишните парламентарни избори.  Председателят на съдебния състав съдия Осман Шабани заяви на днешното гледане на делото в Наказателния съд, че е взето решение за определяне на мярка арест от 30 дни, смятано от деня на неговото откриване. Мярката арест бе поискана от прокурорката от Специалния съд Лиле Стефановска на предишното заседание на съда. Преди това съдът реши Груевски да бъде съден задочно, съобщава БТА. На изслушването по казуса в сряда бяха прочететни СМС съобщения. По-голямата част от тях са между Груевски и обвиняемите Миле Янакиески и Гордана Янкуловска и се отнасят за организиране на гласоподаватели от диаспората в изборите през 2011 г. От комуникацията се разбира, че е била договорена изработка на паспорти и набиране на избиратели и кандидати чрез дипломатическите представителства в чужбина, но и за дейности за организиране на избиратели в институциите. Технически съветник от страна на защитата също присъства в съдебната зала.", "date": "2018.12.05", "title": "Груевски с нова присъда - за изборни измами"}
{"url": "https://www.faktor.bg/bg/articles/novini/balgariya/nomerata-na-partiite-i-preferentsiite-v-izbornite-byuletini-da-se-razminavat-predlaga-gerb", "text": "Правната комисия прие промените в Изборния кодекс, внесени от управляващите, които ограничават машинното гласуване. Само тримата представители на БСП се обявиха против законопроекта на управляващите, който е съобразен с мнението на ЦИК, че не е възможно да се въведе машинно гласуване навсякъде. Вторият проект, на Воля, също бе приет с 14 гласа \"за\", а от БСП се въздържаха. Въпреки че в проекта е записано да отпаднат номерата в бюлетините, по време на обсъждането Данаил Кирилов обясни, че ще предложи 4 варианта за запазването им, като той лично ще държи на четвъртия - разминаването в номера на партията и преференцията. По време на дебатите БСП укори ГЕРБ, че угажда на ЦИК за машините.  Зарков се съгласи, че приема доводите на ЦИК, че не е възможно да се организира машинно гласуване в специалните секции като болници, затвори и на кораби под български флаг, което по-рано изтъкна шефката на комисията Ивилина Алексиева. Но социалистите държат да се гласува машинно навсякъде другаде заради по-голяма прозрачност. Вносителите от ГЕРБ и ОП предлагат, съобразявайки се със становището на ЦИК, да няма машинно гласуване в чужбина, както и в секции с под 300 души. Социалистите възразяват и срещу предложението на мнозинството в кодекса да се запише, че \"Информационно обслужване\" АД ще осигури машините за гласуване. Шефът на правната комисия разкри, че е ползвал експертизата на социалистката Румяна Сидерова от ЦИК, която е съвестен експерт и кадър на БСП, и тя е направила техническата експертиза. Десислава Атанасова също изрази учудването си, че след смяната на ръководството на БСП партията си сменила и мнението за машинното гласуване.  \"Промяната в ръководството ли дава отражение на цялата ви политика?\", попита тя Зарков. И обясни, че управляващите само искат да се съобразят с докладите на ЦИК. \"Моето мнение съвпада до голяма степен с вашето, да оставим политиканството настрана, призова Атанасова.", "date": "2018.12.05", "title": "Номерата на партиите и преференциите в изборните бюлетини да се разминават, предлага ГЕРБ"}
{"url": "https://www.faktor.bg/bg/articles/obshtestvo/ulitsata/maskirani-paravoenni-s-kalashnikov-goryat-znamenata-na-es-sasht-i-nato-plashat-balgariya-s-teror-video", "text": "В интернет се върти клип, на който маскирани български паравоенни, въоръжени  с автомати „Калашников“ горят знамето на ЕС и това на Съединените щати. После хвърлят в пламъците и знамето на НАТО. Отстрани лежи българското знаме надраскано със знака на рода Дуло и с автомат върху него. Видеото е качено и се разпространява от фейсбук страницата на Военен съюз „Васил ЛЕвски” и БНО „Шипка” град София(виж  ). Самозабравилите се паравоенни банди  плашат България с терор на фона на възрожденски песни. И не за първи път.   Формированията, които са наричани от мнозина еничарските корпуси на Путин в България, пеят „Боят настана“ и размахват автоматите си „Калашников“.  В същото време прокуратурата алармира, че десетки автомати да изчезнали от заводите в Казанлък.      Все едно я няма. И никога не я е имало. Какво ли трябва да направят тези очевидно вражески „войници“, за да се задействат институциите? Да тръгнат с танкове по жълтите павета.  Необезпокоявани от службите  вече съвсем открито няколко антибългарски въоръжени групировки събират хора за държавен преврат, говорят как ще провеждат Народен съд, като се обявяват за говорители на народа. Клиповете им да старателно режисирани, все наподобяват тези на „Ислямска държава“,   Нищо чудно режисьорите на клиповете да са  същите.    Световният тероризъм почти ще изчезне, ако се удари само една сграда в Москва, твърди Виктор Суворов. Тази на „Люблянка“, бившият КГБ.  От  тях ли се страхуват нашите служби? Те много добре знаят, че паравоенните не са безобидни, въпреки че не са и чак такива страховити бабаити, за каквито искат да ги мислим, за да всяват страх.    Просто прикриват други. Два паравоенни  съюза безсрамно  наричат себе си   \"Васил Левски\" и \"Шипка\", използват тези свещени имена за пропаганда, наподобяваща силно кремълската.   Същите структури наскоро се опитаха да яхнат протестите срещу високите цени на горивата  във Варна, но до сега няма реакция за самозащита от институциите.  В края на юни 2016  правозащитни организации  изпратиха писмо до главния прокурор Сотир Цацаров, с което настоявапа за забрана на  Български воински съюз \"Васил Левски\" и Българско национално движение \"Шипка\". Организации, регистрирани като юридически лица с нестопанска цел, осъществяващи общественополезна дейност. И днес ли е така, когато те размахват „Калашници“ и заплашват мислещите нормално?", "date": "2018.12.05", "title": "Маскирани паравоенни с „Калашников“ горят знамената на ЕС, САЩ и НАТО, плашат България с терор(видео)"}
{"url": "https://www.faktor.bg/bg/articles/tsatsarov-banevi-se-vrashtat-v-balgariya-na-6-dekemvri", "text": "Евгения и Николай Баневи, обвинени в източването на приватизираното от тях предприятие „Полимери”, ще се върнат в България на 6 декември. Това съобщи главният прокурор Сотир Цацаров.   \"Това, което ще предприемат колегите от Специализираната прокуратура, е незабавни действия, ново актуализирано обвинение, задържане за 72 часа и незабавно искане за постоянно задържане. Полетният график е утвърден и е работа на ГД „Охрана“ към Министерството на правосъдието. За нас е важно самото пристигане и организацията, която е свързана с по-нататъшните действия по разследването\", каза главният прокурор. Той съобщи още, че съдът в Истанбул е взел решение за екстрадицията и на Димитър Желязков - Митьо Очите. \"В момента решението е за подпис при министъра на правосъдието на Турция. За нас е важно, че турската държава ще изпълни ангажиментите си по екстрадиционната система\", заяви обвинител номер 1.", "date": "2018.12.05", "title": "За Честит имен ден, връщат Баневи на връх Никулден в България"}
{"url": "https://www.faktor.bg/bg/articles/vasko-nachev-s-edin-igrach-na-pazara-nyama-kak-da-bade-izgraden-gaz-hab-balkan", "text": "До края на годината се очаква решението по газовото дело на Европейската комисия срещу страната ни, срещу БЕХ, \"Булгаргаз\" и \"Булгартрансгаз\" за това, че са възпрепятствали други компании да получат достъп до газовата инфраструктура на страната. Наказателната процедура беше образувана заради жалба на \"Овергаз\" от 2011 г., а разследването започна две години по-късно.   Според енергийният експерт и анализатор от Атлантическия съвет Васко Начев решението ще бъде „като коледен подарък с негативни окраски за България“ и вероятно сумата ще е около 330 милиона евро.  „Тук е моментът да бъде казано, че има пряко отговорни за това, че България ще бъде осъдена със сума, по-голяма от 70 милиона евро, която министър Петкова обяви в изслушване в Народното събрание. Тогава казаха, че не трябва да влизаме в извънсъдебно споразумение, където договорката беше да платим 70 милиона евро наказание, а да защитаваме националния интерес. Така го защитаваме националния интерес, че сега има вероятност да платим не 70, а 330 милиона. Със сигурност ще бъде повече от 70 милиона. Не знам някой да е предложил извънсъдебно споразумение и то да е с по-тежък ефект, отколкото да се влезе в съдебен спор и да се стигне до решение на съда. Няма такъв вариант. Тука е добре да бъде казано, че \"Газпром\" също влезе в извънсъдебно споразумение с ЕК, а не предпочетете съда, защото си дава сметка, че там наказанието със сигурност ще бъде по-високо“, коментира по БНР експертът. Начев допуска, че с действията на правителство, парламент и „Булгартрансгаз“ има опасност и след плащането на глобата, ситуацията да остане непроменена. „Един играч отново ще притежава целия капацитет от възможности за пренос на газ, при което един ден сигурно ще се озовем в същата ситуация или подобна“. „При сегашните действия от страна на правителството, парламент и \"Булгартрансгаз\", ще се случи така, че ние да имаме един единствен участник който транзитира газ през България и той е запазил 100% капацитет от възможности. Ако с един играч на пазара, пък било той и \"Газпромекспорт\", правителството смята, че може да изгради газоразпределителен център, или хъб \"Балкан“, значи някой дълбоко не познава нещата или по-скоро тенденциозно се опитва да представи по-различно нещата“, заяви Начев а обясни: \"На хартия ние чакаме газ от много места. Очакванията са ни огромни, обещанията – също, но реално, ако погледне човек, какви са възможностите като трасета, веднага става ясно, че такива опции просто не съществуват. Интерконекторът с Гърция няма директен достъп до транзитната газопреносна система. Автоматически трябва да забравим вариант, в който някой ще иска да пренася газ, да го продаде веднъж на България и, след това, да го купи от България, за да го изнесе. Дори и да направят такава връзка, която най-вероятно ще обещаят от \"Булгартрансгаз\", при положение че имаш резервиран 100% капацитет от \"Газпромекспорт\", как тогава да стане този пренос на газ\".", "date": "2018.12.05", "title": "Васко Начев: С един играч на пазара няма как да бъде изграден газов хъб \"Балкан\""}
{"url": "https://www.faktor.bg/bg/articles/biznesat-v-shok-tsenite-na-toka-v-industriyata-skachat-s-300", "text": "Напрежение сред бизнеса. Работодатели сигнализират за драстичен скок в цената на тока за индустрията до 300%. Настояват държавата да се намеси, защото щяло да се отрази и на бита. Комисията за енергийно и водно регулиране проверява фактите, но от регулатора са категорични, че няма основание за притеснение за битовите потребители. „КЕВР няма пряко отношение към свободния пазар. Нормално там цените се определят от търсене и предлагане. Регулираната цена на тока е стабилна и ние я определяме за 6 месеца. Потребителите на битовия пазар могат да разчитат на една стабилна цена\", заяви председателят на КЕВР Иван Иванов. От ЧЕЗ са изпратили писма до компаниите, които имат договори с тях, разпространено до медиите, в което предупреждават за настъпили съществени промени на пазара на едро на електрическа енергия, като липса на достатъчна ликвидност и предлагане на енергийни продукти за покриване на потреблението за крайни клиенти. Като фактор за повишение на цените от компанията посочват поскъпването на въглищата и въглеродните емисии. Затова от ЧЕЗ уведомяват бизнеса, че през януари и февруари 2019 година ще предлагат тока за индустриални потребители с надбавка от 4,80 лева за мегаватчас. При липса на съгласие, договорите ще бъдат прекратени, съобщават от енергодружеството. На свой ред бизнесът предупреждава, че драстичен скок в цената на тока означава поскъпване на всички стоки, купувани от българските потребители.", "date": "2018.12.05", "title": "Бизнесът в шок - цените на тока в индустрията скачат с 300 %?"}
{"url": "https://www.faktor.bg/bg/articles/vila-yambol-specheli-parviya-si-biznes-oskar", "text": "Изпълнителният директор на „Вила Ямбол“ Красимир Аврамов спечели приза „Мистър и Мисис Икономика“ в категорията „Земеделие“. Призът му бе връчен на официална церемония, събрала над 400 представители на политиката и бизнеса от министъра на земеделието Румен Порожанов, който поздрави сектора, който се е справил в тази нелека година. „Хубавото вино се прави от добро грозде и от добри специалисти – късметлия съм, че във „Вила Ямбол“ разполагаме и с двете“, коментира Аврамов при получаване на статуетката „Рибарят и златната рибка“.  “Наградата в конкурса „Мистър и Мисис Икономика“ е признание и гордост за постигнатите резултати на „Вила Ямбол”. Това е висока оценка, че не само създаваме висококачествени вина и ракии, но умеем да ги реализираме на пазара по най-добрия начин. Приемам статуетката от името на целия екип на избата. Такива отличия ни дават смисъл да продължаваме да работим със същата страст и любов.“, допълни още шефът на избата.", "date": "2018.12.05", "title": "\"Вила Ямбол\" спечели първия си бизнес \"Оскар\""}
{"url": "https://www.faktor.bg/bg/articles/bivshiyat-trenyor-na-levski-lyupko-petrovich-otiva-da-spasyava-vechniya-vrag", "text": "От днес сръбският специалист Люпко Петрович започва работа в ЦСКА-София. Това съобщава сайтът на \"червените\" Той ще бъде консултант и ще помага на клуба ни със своя богат международен опит и връзки по цял свят. Върхът в кариерата на 71-годишния сърбин е спечелването на Купата на европейските шампиони с Цървена звезда през 1991 година. Петрович има опит като треньор в повече от 20 клуба в държави по цял свят. Той е ставал три пъти шампион на Югославия. Печелил е титлата и на Руанда, както и на България, като освен това триумфира и с Купата на страната ни. Специалистът е печелил също така три пъти Купата на Югославия и веднъж Купата на Китай. За последно Люпко Петрович беше треньор в Руанда, където с отбора на АПР (отбор на патриотичната армия на Руанда) отново грабна златните медали в първенството на страната. След края на договора му, Петрович се присъедини към екипа на най-големия български клуб ЦСКА-София, съобщават още от клуба.", "date": "2018.12.05", "title": "Бившият треньор на \"Левски\" Люпко Петрович отива да спасява вечния враг"}
{"url": "https://www.faktor.bg/bg/articles/sport/svetat/kakvi-vidove-bonus-kodove-ima-pri-bukmeykarite", "text": "Естествено е всеки да се интересува от бонусите, които може да получи при игра в сайта на онлайн букмейкър. Началните бонуси за лицензираните за България букита са обикновено първото, което привлича новите клиенти. Лесно ще намерите информация за  . А за вече активните клиенти тези бонуси са добре познати използвани възможности. За регистриране можете да използвате бонус код, което ви дава предимство. По-долу ще намерите основна информация за бонус кодовете, за да добиете представа за това, как те могат да променят залаганията и игрите ви.  Вече практически всеки онлайн букмейкър предлага такива кодове. Те са част от бонусните оферти, едни от най-атрактивните предложения за клиентите.  Бонус кодовете имат различни форми и конструкция. Освен бонус кодовете, използвани при депозиране, се предлагат и допълнителни бонус кодове при залагания.  И така, бонус кодът е дума или фраза, която трябва да въведете в специалното поле, маркирано с надпис „Бонус код“, когато се регистрирате, или когато депозирате.  Разликата се състои в това, че трябва да въведете бонус кода, преди да се активира промоцията. Тоест този код помага да я получите и е много важен за възползване от тази избрана от вас промоция. Често това е началната бонусна оферта на онлайн букмейкъра.  Тези кодове улесняват онлайн букитата при проследяване на различните оферти. Тъй като в даден период букито може да предлага няколко различни промоции, с бонус кодовете се проследява за коя промоция се регистрира даденият клиент. А за афилиейтите бонус кодовете имат друга функция – с тях може да се установи броят на новите клиенти, които осигуряват те. За новорегистрирани букито предлага получаване на началния бонус със или без бонус код. Трябва да знаете, че има разлика между двете възможности. Тази разлика не е в правилата и условията, поставени с офертата. Тя е в сумата на бонуса, което е много важен стимул за играчите.  Ако при регистрация не използват бонус код, можете да очаквате начален бонус, чийто размер е до 100 лева. А ако използвате бонус код, горната граница на сумата, която можете да получите като бонус, е 110 лева. Този стимул ще ви накара да обръщате повече внимание, когато видите бонус код, който можете да използвате. Сега ще разгледаме най-важната част от информацията за бонус кодовете – какви видове предлагат букитата. С тях могат да се получават не само бонуси, а и допълнителни залози, както и бонуси за депозиране.   Тези кодове са най-популярни при онлайн букитата. Клиентът депозира сума в сайта и така получава дадена бонусна сума. Най-често тези бонуси са за новорегистрирани клиенти. Но свързаните с бонус кодове бонуси могат да бъдат и периодични, например валидни за конкретен ден.   Тези кодове се използват по-рядко, но от време на време се предлагат от някои букита. Те не са свързани с изискване за депозиране – както показва названието им. Но е необходимо регистриране на профил в дадения букмейкърски сайт. Много от несвързаните с депозиране бонус кодове дават възможност за получаване на допълнителен залог, който е лимитиран и свързан с даден срок за осъществяване.  Ако бонус кодът е свързан с оферта за бонусна сума, се посочва размерът на тази сума, преди да се използва кодът. А самият код се получава при приключване на регистрирането.  Тези бонуси, несвързани с депозиране, помагат за преценяване на даден букмейкър, без да е необходимо да се обвържете сериозно с него, например със значителна депозирана сума. Но такива кодове се предлагат по-рядко.   Такива бонус кодове могат да ви осигурят допълнителен залог, например когато правите първото си депозиране в букмейкърски сайт. Обикновено се получава един допълнителен залог, с определен максимален размер, а освен това букито налага и ограничения за спортовете, за които може да се използва, както и за коефициентите.   При този вид кодове играчът има възможност да си върне парите, ако залогът му се окаже губещ. Обикновено тази оферта е свързана с първите залагания на даден букмейкърски сайт.   Обикновено препоръчването на букито става чрез имейл, като приятелят трябва да използва линка в този имейл, да се регистрира и да депозира на сайта. Този приятел трябва да въведе и бонус кода при регистрирането си. Така и играчът, и приятелят се възползват от бонус или от други стимули.   При използване на мобилно устройство със специално приложение може да ви предложат такъв бонус. Целта е по-широко използване на приложението.    Тези кодове могат да се предлагат за конкретни спортове или турнири, да са във вид „възстановяване на сумата при губещ залог“, или за специални залози, свързани с дадения спорт. Най-често се предлагат за футболни срещи.   Бонус кодовете за казиното обикновено са свързани с дадени игри, за получаване на бонусни суми, които след това да се използват в други конкретни игри, или extra spins???, които могат да се използват в слот игри.   Когато бонус кодовете могат да се използват няколко пъти за периодично повтарящи се бонуси, възползвайте се за получаване на още и още бонуси всеки път, когато се предлагат.    Тези кодове се предоставят само от афилиейти. Бонус кодовете допринасят за по-добри печалби и повече разнообразие. Познаването на видовете ще ви помогне да прецените кои от тях отговарят на вашия стил и предпочитания. ПЛАТЕНА ПУБЛИКАЦИЯ", "date": "2018.12.05", "title": "Какви видове бонус кодове има при букмейкърите?"}
{"url": "https://www.faktor.bg/bg/articles/sport/nasha-shtangistka-hvanata-s-doping-za-vtori-pat", "text": "Българската щангистка Даяна Димитрова е хваната за втори път с допинг на европейското първенство за младежи и девойки в Замосц, Полша. Там Димитрова стана шампионка в кат. до 48 кг при 20-годишните с двубой от 164 кг. В пробата на Даяна е открит фуросемид. Тъй като за нея това е второ провинение, може да се стигне до доживотно наказание. Положителната проба може да навреди и на участието ни на Игрите в Токио през 2020 г.", "date": "2018.12.05", "title": "Наша щангистка хваната с допинг за втори път"}
{"url": "https://www.faktor.bg/bg/articles/karina-karaivanova-smenya-kalin-mitrev-v-evropeyskata-banka-za-vazstanovyavane-i-razvitie", "text": "Карина Караиванова, председател на Комисията за финансов надзор, сменя Калин Митрев като представител на България в Европейската банка за възстановяване и развитие (ЕБВР). Това се разбира от решенията на правителството, взети днес. \"Министерският съвет определи Карина Караиванова за представител на Република България в Съвета на директорите на Европейската банка за възстановяване и развитие. Решението влиза в сила от 1 март 2019 година. Към момента представител на Република България в Съвета на директорите на Европейската банка за възстановяване и развитие с РМС № 223/2016 г. е Калин Митрев\", се посочва в съобщение от пресслежбата на Министерския съвет. \"Карина Караиванова има богат професионален опит в работата с международните финансови институции, в частност с Европейската банка за възстановяване и развитие и ще представлява ефективно интересите на Република България.  Европейската банка за възстановяване и развитие е един от най-големите инвеститори в България, с която страната ни поддържа дългогодишни отношения на ползотворно сътрудничество. От началото на дейността си у нас, от 1993 г. до 31.10.2018 г., ЕБВР е предоставила инвестиции в размер на 3.847 млрд. евро за финансиране на 249 проекта в различни сектори на икономиката на страната. Инвестициите в частния сектор представляват 56 % от актуалния портфейл на банката в България.  ЕБВР е създадена през 1991 г. с цел да допринесе за икономическия прогрес и да подпомогне прехода към пазарно ориентирани икономики на страните от Централна и Източна Европа, приели да съблюдават принципите на плуралистичната демокрация. Акционери в нея са 67 държави и 2 междудържавни институции - Европейският съюз и Европейската инвестиционна банка. Акционерният капитал на ЕБВР е 30 млрд. евро. Република България участва в капитала на ЕБВР с 237,11 млн. евро.\", се казва още в прессъобщението от \"Дондуков\" 1.", "date": "2018.12.05", "title": "Карина Караиванова сменя Калин Митрев в Европейската банка за възстановяване и развитие"}
{"url": "https://www.faktor.bg/bg/articles/na-egeni-krusev-vse-oshte-ne-e-predyaveno-obvinenie-ima-samo-vrachena-prizovka", "text": "Разследването срещу Евгени Крусев е за длъжностно престъпление, свързано с нарушение на Закона за обществените поръчки, заяви главният прокурор Сотир Цацаров пред медии днес. Цацаров обясни, че на този етап има само връчена призовка на Крусев, а обвинение не е предявено все още. Обществената поръчка, която се разследва от прокуратурата, е свързана с ремонта на трамваен релсов път и конкретно за шумо- и виброизолиращи подложки.", "date": "2018.12.05", "title": "Все още няма предявено обвинение към Евгени Крусев, връчена му е само призовка"}
{"url": "https://www.faktor.bg/bg/articles/petak-13/brazilskata-afera-za-gripen-ili-koy-pribra-2-4-mln-dolara-za-lobizam", "text": "В хода на дългогодишно антикорупционно разследване в Бразилия, започнало през 2015 година във връзка с обширна военна и оръжейна програма, касаеща договор за подводницата „Scorpene“, изскочи още един скандал, със сериозни последици в бъдещето.  Той обаче се оказа много повече   в сравнение с предшестващия го, заради факта, че в него са забъркани и двама бивши президенти. В продължение на десетилетия ръководството на бразилските военновъздушни сили притиска правителството да финансира ново поколение бойни самолети. През 2014 г. Saab се сдобива с  договор за доставка на 36 от E-варианта на JAS-39 Gripen, който тогава е в процес на разработване, още повече че търгът  е проведен почти на тъмно. Още тогава следователите обвиняват бившия президент  Луис Инацио Лула да Силва (\"Лула\"), неговия син и двама посредници, твърдейки, че Saab плаща на Лула да рекламира самолета им на тогавашния президент Дилма Русеф. Но тъй като твърденията им не се опират на доказателства, че подкупите са били изплатени на институционално упълномощен ръководител, независимо дали това е Дилма Русеф или някой друг, този скандал се определя по-скоро като политически, а не като корупционен.  Сложността на проблема се определя и от сектанските твърдения, че този силен антикорупционен тласък се използва от бразилската десница, за да дискредитира Работническата партия на Лула; това възприятие е подхранвано и от необичайната политическа позиция на Серджо Моро, съдия, който ръководи борбата с корупцията, а наскоро получи министерско място в новото крайнодясно правителство на избрания президент Джеър Болсаноро. Купувач: Бразилия Продавач: Saab (Швеция) Година на сделката: 2014 г. Продадено оборудване: 36 Saab JAS-39E Gripen Combat Aircraft Стойност на сделката: 4,68 милиарда щатски долара (стойност повторно договорена, по-ниска от първоначалната договорна цена от 5,4 милиарда щатски долара) Сума, свързана с твърдения за корупция: 2,6 милиона (1,21 милиона долара) Луиз Инасио Лула да Силва - бивш президент на Бразилия; обвинен в търговия с влияние след като напуска кабинета, като лобира за Saab да спечели търга. Луис Клаудио Лула да Силва - син на Лула да Силва, бившият президент; обвинен, че е получил  BRL 2,6 милиона за консултантски услуги от името на баща му, с цел да повлияе на сделката. Мауро Маркудес и Кристина Маутони - собственици на лобистката консултанска компания „ Marcondes e Mautoni Empreendimentos e Diplomacia“; обвинени в нерегламентирани сделки със Saab. През август 2001 г. Бразилия стартира конкурс за ново поколение бойни самолети, за да замени стария си арсенал от американските F-5E и френските Dassault Mirage, както и с по-новия летящ бомбардировач Alenia / Embraer AMX. Конкурсът, станал известен като „FX“, който предвижда закупуването на 12 нови самолета, е отложен през 2003 г. след като президентът Лула да Силва поема поста и в крайна сметка е анулиран през 2006 г. В края на 2007 г. програмата е възстановена под наименованието \"F-X2\", като бразилските военновъздушни сили (Força Aérea Brasileira или FAB) искат информация от Boeing, Dassault, EADS, Lockheed Martin, Saab и Sukhoi. През октомври 2008 г. FAB избира Boeing F / A-18E / F Super Hornet, Dassault Rafale и Saab JAS-39E Gripen за финалисти. През септември 2009 г. френският президент Никола Саркози предлага суап от 36 „Rafales“ в замяна на 12 товарни самолета „Embraer“ KC-390. Но въпреки че първоначално планът е подкрепен от Лула да Силва, той се отказва от него след сериозно съпротива от страна на FAB. Намесват се /клеветници/ противниците и на „Super Hornet“, когато през октомври 2009 г. бригаден инженер Вантасио Алваренга Гомес, директор на проекти за бразилските аерокосмически технологии, е записан да изнася лекция за предишния лош опит на Бразилия със занижения контрол по отношение на износа на САЩ. Малък напредък е постигнат при избора на финалист през следващите години, отчасти поради намаляването с 26,5% на военния бюджет за придобиване, след като президентът Дилма Русеф встъпва в длъжност през януари 2011 г. Лула да Силва гръмко обявява, че подкрепя френския „Rafale“, докато според дипломатическа бележка, публикувана от Уикилийкс, Русеф казва пред министъра на финансите на САЩ Тимъти Гайтнър през март 2011 г., че подкрепя \"Boing Super Hornet\". Мнението на бразилското военновъздушно командване, оповестено през януари 2010 г., когато излиза доклад за оценка от 30 000 страници, изтекъл във вестник „Folha de Sao Paulo“ е, че Saab Gripen E  е предпочитаният избор поради по-ниската цена и възможности за съвместно развитие с местната фирма „Embraer“. „Super Hornet“ се класира на второ място, докато „Rafale“ заема последното място, заради посочената по-висока цена. Това класиране е изненадващо и по-късно става обект на известни критики, тъй като Saab Gripen е единственият боен самолет, участвал в търга. С двата изтребителя, като „Super Hornet“ или „Rafale“ провалите биха били много по-малко, докато летят над огромната територия на Бразилия и нейното крайбрежие. Въпреки това в оценката, изтекла през януари 2010 г., FAB твърди, че самолетите със съвременни реактивни двигатели, са далеч по-надеждни в сравнение с тези от предишни поколения и в тази връзка възможностите за трансфер на технологии и копродукции, предлагани от Saab, биха били оправдан компромис. Командващият бразилските военновъздушни сили генерал-лейтенант Juniti Saito заявява тогава, че \"като краен резултат те ще имат достъп до цялата технология на самолета\". В контекста на дипломатическия скандал, предизвикан от обвиненията на Едуард Сноудън от средата на 2013 г., че Агенцията за национална сигурност на САЩ шпионира разговорите на Русеф, Бразилия взема окончателно  решение през декември 2013 г. да закупи \"Gripen\". През октомври 2014 г. Бразилия и Saab подписват договор за 5,4 милиарда щатски долара за 36-те самолета, но през септември 2015 г. цената е свалена на 4,68 милиарда щатски долара, поради промените в обменните курсове и компенсационните условия. Според FAB, нова фабрика в Сао Бернардо до Кампо ще произведе редица части за 36-те джета, включително конусите, въздушните спирачки и предните и задните фюзелажи. Saab приключва разработването на „Gripen E“ през май 2016 г. и планира да достави 11 военни самолета на FAB до ноември 2021 г., а останалата част от поръчката - до 2024 г. Тъй като 36-те джета може да не са достатъчни за покриване на дългосрочните нужди на FAB, веднъж заради това, че по-стари военни самолета вече са приземени окончателно, а медии съобщават, че може да се стигне до последващ договор за  100 допълнителни самолета. Има две групи доказателства за съществуването на корупция по сделката \"Gripen\". Първата е свързана с появилите се остри критики заради завишената цена на пакета за доставки, в сравнение с оценката, дадена през 2009 г. През април 2015 г. прокурор Анселмо Лопес започва разследване как се стига до ценовата разлика от 900 милиона щатски долара. FAB твърди, че увеличението на цената е резултат от промяната на валутните курсове и широкообхватния дисплей, включен в авиониката на \"Gripen\". Лопес се фокусира върху възможността служители във военновъздушните сили, включително зетят на ген. Сайто, да са се възползвали от договора, сключен с местната фирма „AEL Sistemas SA“, изработваща дисплейните панели. През септември 2015 г. Лопес приключва разследването, като установява, че в договора не е имало завишаване на ценообразуването или други правни нарушения. Втората група доказателства, които са свързани много повече с политически обвинения и продължават да бъдат обект на съдебно разглеждане, произтичат от друго разследване, започнало в края на 2015 г. Според тях решението за избора на \"Gripen\" е опорочено заради незаконно упражнявано влияние от страна на Лула де Силва, като в замяна на това е платена комисионна на неговия син.  Плащането е било извършено от Saab чрез посредническа консултантска фирма, въпреки че към същата няма повдигнато обвинение нито в Бразилия, нито където и да било другаде.  През март 2015 г. бразилските разследващи разкриват афера, известна като операция Zealot (\"Operação Zelotes\"), свързана със скандал за подкуп, включващ Административния съвет за данъчни жалби и редица големи бразилски компании. Фирмите са заподозрени, че предоставят подкупи на данъчни служители в замяна на административни решения, с цел укриване на корпоративни данъци. В началото операцията Zealot няма нищо общо със сделката на Saab Gripen. През октомври 2015 г. бразилските медии съобщават, че операцията Zealot е установила, че консултантска фирма, работеща с бразилските автомобилни компании и замесена в скандала за укриване на данъците, „Marcondes e Mautoni“ (M & M), е направила подозрителни плащания на Луис Клаудио Лула да Силва,  син на бившия президент Лула да Силва. Същият  притежава спортна маркетингова компания LFT Marketing Esportivo, която е получила BRL 2,4 млн. (1.21 милиона американски долари)от M & M. Докато Силва младши не отрича за тези плащания, другата страна не можеше да даде смислени обяснения за тях. Мауро Маркондес, основател на „M & M“, по-рано вицепрезидентът на Националната асоциация на производителите на автомобили, Anfavea, е арестуван заради данъчния скандал в края на 2015 г. Малко след това прокурорите обявяват, че са се появили нови доказателства при разследването на операция Zealot, заради които си заслужа отново да бъде възобновено разследването на аферата \"Gripen\". Освен главният заподозрян – бразилският представител на Mitsubishil, основен производител на автомобили, замесен в данъчния скандал се оказва и  Mаркондес, който също е работил за Saab. Според обвинителните актове , издадени през декември 2016 г. , BRL 2,4 милиона (1.21 милиона американски долари) са били приведени като плащане за влияние на бившия президент Лула да Силва, убедил протежето си -  Дилма Русеф, да избере „Gripen“ през декември 2013 година. И двамата със Силва са обвинени за търговия с влияние, пране на пари и престъпната дейност; Мауро Маркондес и Кристина Матони също са обвинени. През март 2018 г. шведската разследваща телевизионна програма Uppdrag Granskning разкрива, че парите от консултантски такси на Marcondes от Saab са се увеличили от SEK 1 млн. на 16 млн., което както става ясно, съвпада с времето, когато Дилма Русеф лобира за „Boeing Super Hornet“. Въпреки това няма обвинения към “Saab”от страна на бразилските власти. От прокуратурата също така оповестяват и факта, че шведският премиер Стефан Льовен е написал писмо до Лула, когато Льовен е ръководител на опозиционните социалдемократи, а Лула е президент, препоръчвайки му \"Gripen\". Прокурорите вярват, че Лула е подпомогнал сключването на сделката по време на срещата на  Льовен с Дилма Русеф в Южна Африка през 2013 г., по време на  погребението на Нелсън Мандела. Льовен, който дава показания по случая през юни 2018 г., поддържа тезата, че застъпничеството му за \"Gripen\" е напълно уместно в качеството му на ръководител на социалдемократите, а по-късно и на премиер. Генерал Сайто, бившият командир на бразилските военно въздушни сили, също свидетелства през август 2017 г., че Лула не е участвал в решението. От своя страна Дилма Русеф, която бе свалена през 2016 г. като президент, твърди че тя никога не е разговаряла с Лула за търга и че тя почти е отменила сделката през 2015 г. по време на предоговаряне на цената на самолетите. Лула е осъден за корупция през 2017 г. във връзка с други случаи, които нямат нищо общо с армията, и е в ареста от април 2018 г., след като Върховният съд отхвърли молбата му да бъде освободен, докато изчаква ново обжалване. От октомври 2018 г. делата срещу Лула да Силва във връзка с \"Gripen\" и по други обвинения продължават.", "date": "2018.12.05", "title": "Бразилската афера за „Грипен” или кой прибра 1,2 млн. долара за лобизъм"}
{"url": "https://www.faktor.bg/bg/articles/trevozhna-statistika-balgarskite-mladezhi-parventsi-po-upotreba-na-anfetamini", "text": "Българските ученици и младежи остават на първите места в Европа по употреба на амфетамини и анаболни стероиди, според данни от последните проучвания за разпространение на наркотични вещества в страните от ЕС.  Данните са от изследване сред тийнейджъри на възраст 15-16 години и на пълнолетни до 30 години, съобщава БНР. Всеки трети от анкетираните е посочил, че поне веднъж в живота си е употребявал дрога, докато за останалите страни средните стойности са близо 2 пъти по-ниски. В 90% от случаите е използвана марихуана, а около 6% признават за амфетамини, метаамфетамини, екстази и кокаин. Първата употреба най-често е между 14 и 16 години. „Във „веселия чай“ няма нищо нито весело, нито безопасно. Напротив, под термина „весел чай“, „билков тамян“ и други улични наименования се крие една изключително опасна нова група наркотици – синтетични канабиноиди. Тези вещества са многократно по-високо отровни от канабиса. Токсичността на тези съставки, които се използват, т.н. „весели чайове“ и соли за баня е в много пъти по-висока от тази, която сме виждали при отравяния с марихуана и други производни на конопа“, коментира токсикологът от „Военна болница“ - Варна д-р Мариета Йовчева. Доктор Иван Добринов - психиатър в държавната психиатрична болница в Раднево, често се среща с тежките последствия от употребата на наркотици. „Основно ги внасят от Китай тези субстанции. Регистрират ги като нещо друго и те преминават границата като соли за вана, като ароматизатори, тор за цветя или нещо друго. Най-често тук се пакетират разфасоват и разпространяват. Примерно, при синтетичните канабиноиди се внася бяло прахообразно вещество, което се разтваря в някакви разтворители тук на място и с него се накисват или напръскват някакви сушени субстанции, които могат да бъдат абсолютно безобидни - растението тамян, някакъв чай, а може да се обработи и марихуана, която допълнително получава по-различен ефект от химикалите. Това нещо се изсушава, пакетира и разпространява като смеси за пушене. Тук е големият риск, защото наистина никой не знае какво точно се съдържа в конкретната опаковка. В отделението имаме десетина души, попаднали тук точно от синтетични стимуланти, включително с тежки психиатрични разстройства и тежка агресия“ казва д-р Добринов. Бивш наркозависим младеж сподели за „Преди всички“, че му е отнело над 5 години да спре да употребява дрога. Пристрастил се като ученик покрай приятели, но насладата от преживяванията продължила само първите няколко дни. България е една от малкото страни, в които се преследват жертвите на трафик на наркотици сподели д-р Станимир Хасърджиев - председател на Националната пациентска организация пред БНР. „Непрестанно трафикантите на дрога и химиците изобретяват нови и нови молекули и е много сложно за правителствата бързо да адаптират законодателството си и тези наркотици да бъдат адекватно преследвани от закона. В България е още по-сериозен проблема, защото ние сме от малкото държави в света, да не кажа единствена в Европа, където нашето законодателство преследва жертвите – зависимите хора, а не преследва със същата сила тези, които разпространяват и произвеждат дрога. В най-добрите системи по света нещата са съвсем обърнати – хората, които са жертви на трафика, законът не ги преследва, а  напротив - те са партньори на държавата и държавата ги подпомага по много начини. Когато се сдобият с някаква друга на улицата, те имат възможност да отидат и да се изследват каква е, да им се даде предписание как да я приемат, така че да не се убият. По важния момент е, че така държавата се сдобива с информация - още в деня, в който се появи нова дрога, тази нова дрога вече е известна. Както бързо се стига до разпространителите, така и бързо се променя законодателството. Тук точно обратното сме направили. По последни данни, които бяха изнесени неотдавна, над 80 000 млади души за последните 10 години са били осъдени за това, че са жертви и че са болни. Зависимостта е заболяване, което има своето МКБ! За първи път чувам някой да бъде осъден заради това, че се е разболял, а не да бъде осъден този, който го е всъщност разболял“. Така младежите попадат капан и са третирани като престъпници, а не се търсят истинските източници на престъпността, предупреди Хасърджиев. Програмите за зависими също не са достатъчни, тъй като такива има само за зависимите от венозно прилаганите наркотици. „За така наречените „парти наркотици“, които масово се употребяват – кокаин, амфетамини, метамфетамини и новите синтетични наркотици - няма никакви програми“ Хасърджиев изтъкна, че често служители на реда причакват млади хора пред входовете на дискотеки и срещу съответна сума не ги задържат заради това, че са си купили дрога.", "date": "2018.12.05", "title": "Тревожна статистика: Българските младежи първенци по употреба на анфетамини"}
{"url": "https://www.faktor.bg/bg/articles/nikolay-nankov-za-skandala-s-apartamenta-mu-spya-spokoyno", "text": "Защото винаги съм бил на страната на истината, както и защото съм откровен по природа, без всякакво притеснение реших да не мълча, а да дам информация по въпросите, които от известно време витаят в публичното пространство. Всъщност всички отговори са отдавна в съответните регистри и нито един от тях не ме е притеснявал и не ме притеснява. Това написа във Фейсбук бившият регионален министър Николай Нанков. \"Надлежно съм декларирал свързаност с физическото лице, с което преди 9 години сме били съдружници, както и това е упоменато в декларациите при проучванията, правени ми във връзка с достъп до класифицирана информация. Въпреки че бизнесът на бившата ми съдружничка няма връзка с проекти, управлявани от МРРБ. 1. Не, нямам общ бизнес с Тодорка Сотирова или нейни близки. Да, член на моето семейство, а след това и аз, съм имал общ бизнес с близка на Тодорка Сотирова в далечните вече 2008 – 2009 г., когато съм бил далеч от политиката и публичния живот. 2. На адреса на апартамента, част от който ми е предоставен безвъзмездно от Сотирова, има регистрирано едно дружество и знам за това. 3. На адреса в гр. Априлци, където е родната ми къща, прехвърлена ми през 2017 г., са регистрирани две дружества, свързани с роднина на „семейната приятелка“, които не развиват дейност, видно от публикуваните годишни финансови отчети на електронната страница на Агенция по вписванията – търговски регистър на адрес www.brra.bg, която е публична и всеки може да направи справка относно тези обстоятелства. 4. Предвид справката в търговския регистър и очевадната липса на каквото и да било дейност, следва логично въпросните дружествата, регистрирани на двата адреса в гр. Априлци, да не изпълняват дейности, включително и по европроекти и обществени поръчки. След направена справка същото важи и за дружеството, регистрирано на адреса в гр. София На критиците си ще кажа, че нямам абсолютно никакви нарушения, които да са в разрез със закона или с морала. Вечер спя спокойно и пожелавам на всичките си „доброжелатели“ да са в същия мир със себе си и съвестта си\", написа още Нанков.", "date": "2018.12.05", "title": "Николай Нанков за жилището, в което живее: Спя спокойно, нямам нарушения в разрез със закона или с морала"}
{"url": "https://www.faktor.bg/bg/articles/naragaha-lidera-na-vmro-v-bansko", "text": "Лидерът на ВМРО в Банско Александър Пиришанчин е бил намушкан с нож при битов спор. За късмет раната не е дълбока и е зашита и обработена в Спешен център в Разлог. Инцидентът е станал вчера след битов спор в разложкото село Баня, предава Канал 3. \"Към 22.00 часа след работа седнахме в заведение с местните момчета. Един непознат за мен мъж се намеси в разговора ни и направи неуместно изказване за починал брат на едно от момчетата. Беше грозно, не се говорят неприятни неща за починали хора. Направих му забележка, но той продължи. Излязохме навън, на улицата. Но той пак продължи да се заяжда и в един момент извади нож и ме наръга в областта на левия бъбрек. Не го познавам, беше пиян. За късмет раната не е страшна, ще се оправя. Подал съм веднага жалба в полицията, разказа Александър Пиришанчин. Полицията е сезирана, установено е, че нападателят е Станислав Иванов Стайковски от с. Баня. Стана ясно още, че докато в Спешния център обработвали раната на войводата, дошла полиция и му връчили протокол да не се саморазправя с лицето. Пиришанчин е 37-годишен, той пое структурата на ВМРО в Банско миналата година. Женен е с три деца, работи като дистрибутор.", "date": "2018.12.05", "title": "Намушкаха с нож лидера на ВМРО в Банско"}
{"url": "https://www.faktor.bg/bg/articles/novini/svyat/mogerini-ikonomikata-na-es-strada-ot-konflikta-mezhdu-ukrayna-i-rusiya", "text": "Напрежението между Русия и Украйна край бреговете на Крим засяга европейските икономики, доколкото европейски кораби са принудени да се забавят значително, каза шефът на дипломацията в Еврокомисията Федерика Могерини. Русия задържа украински военни кораби и 24 моряци миналата седмица и беше обвинена от Киев в ограничаване на движението на кораби през тесния Керченски пролив, който свързва Черно с Азовско море. Могерини каза, че ЕС „страда от въздействието“ и че тя ще постави въпроса пред руския и украинския външни министри на срещи в Милано. „Ние сме изключително загрижени поради развитието на събитията в Азовско море не само поради опитите на Украйна, но и поради това, че дейностите в Азовско море значително забавят корабите, носещи флаговете на страни от Европейския съюз“, каза Могерини при пристигането си за срещата на външните министри на страните от НАТО. „Така че ние страдаме от въздействието върху нашите икономики, освен че заплахите за сигурността са ядно видими.“", "date": "2018.12.05", "title": "Могерини: Икономиката на ЕС страда от конфликта между Украйна и Русия"}
{"url": "https://www.faktor.bg/bg/articles/novini/svyat/terorizmat-struva-na-sveta-52-mlrd-dolara", "text": "Броят на жертвите на тероризма в света е намалял с 44% в сравнение с пиковите значения през 2014 г. и в края на 2017 г. е достигнал 18,8 хиляди души. Това се казва в доклада „Глобален индекс на тероризма“, който беше представен в Лондон от Института за икономика и мир, съобщава БГНЕС. Авторите на доклада отбелязват, че броят на хората, загиващи от ръцете на терористите, намалява трета година поред. Една от основните причини за това е продължаващото отслабване на терористичната групировка „Ислямска държава“ в Ирак и Сирия, където абсолютните показатели демонстрират най-осезателно подобрение. В Сирия броят на убитите от терористите хора за една година е намалял почти наполовина – 1,1 хиляди жертви през 2017 г. срещу 2,1 хиляди през 2016 г. и 2,7 хиляди през 2015 г. В Ирак през 2017 г. са убити 4,5 хиляди души в сравнение с почти 9,8 хиляди година по-рано. „Данните за Сирия свързваме с успехите на операциите срещу ИДИЛ и очакваме тази тенденция да продължи. ИДИЛ губи все повече територия и източници за финансиране. Едновременно с това през 2017 г. „Ислямска държава“ е била най-активната терористична групировка. Второто място е за „Джебхат ан-Нусра“, която също е осъществила редица нападения“, заяви основателят на Института за икономика и мир, бизнесменът Стив Килелеа. „Лицето на тероризма е променливо. Едни групировки изчезват, но постоянно се появяват нови. През 2017 г. терористичните атентати с човешки жертви в света са били осъществени от 169 групировки. От тях 42 или са нови организации, или такива, които през последните три години не са убивали“, добави той. Глобалният тероризъм е струвал през 2017 г. на световната икономика 52 милиарда долара, което е с 42% по-малко, отколкото година по-рано. Терористични нападения с жертви са осъществени в 67 държави. Прави впечатление увеличаването на броя на терористичните атентати, извършени от десни радикали в САЩ и Западна Европа. От 2013 до 2017 г. броят на осъществените от тях нападения е достигнал 172, а жертвите – 66. Само за 2017 г. десните радикали са убили 17 души.", "date": "2018.12.05", "title": "Тероризмът струва на света 52 млрд. долара"}
{"url": "https://www.faktor.bg/bg/articles/deputati-na-bsp-prorokuvat-navlizame-v-zemetrasna-zona-koyato-shte-zasegne-balgariya-vav-vsichki-otnosheniya", "text": "Случаят в Керченския проток е открита провокация към Русия, категорични бяха народните представители от \"БСП за България\" проф. Иво Христов и Тома Томов. Двамата гостуваха в Ямбол по покана на левите интелектуалци в града, за да анализират актуалните геополитически събития, съобщиха от пресцентъра на БСП - Пловдив.  „Времето е изключително тежко, връщаме се към етапа на глобален световен конфликт между суперсили”, смята журналистът Тома Томов. Според него към момента САЩ имат явно превъзходство над Русия, защото разполагат с десет пъти по-висок военен бюджет от руснаците, три пъти повече население и най-важното – печатат долари. Русия притежава една трета от световното богатство, ядрени оръжия и солидна армия, която се видя, че може да побеждава в Сирия. В същото време една съществена част от финансовия и управленски елит на страната мечтаят да се прегърнат със Запада. Путин смята друго и оспорва глобалния ред, наложен от американците.  „Руснаците явно създават проблем на САЩ. Те обаче имат ясна стратегия за доминация във всички сфери, имат теория за големия глобален удар”, подчерта Тома Томов.  Той посочи, че случаят в Керченския проток е военна и лична провокация към Путин. Това означава заплаха за цяла Южна Русия”, каза журналистът. По думите му САЩ имат контрол върху медиите и винаги ще показват Русия като чудовище, а Путин като демон, в контекста на декларираната от Орбан подкрепа за Украйна. Тома Томов прогнозира ескалация и разширяване на конфликта, като не изключи и реални бойни действия. Според него САЩ ще опитат да блокират руския корпус в Сирия, настоявайки да бъдат затворени проливите.  „Русия ще „кърви”, ще има усилване на санкциите, не изключвам блокиране и на газопровода „Северен поток - 2”, посочи журналистът, интервюирал световни лидери, сред които Фидер Кастро, Джими Картър, Ричард Никсън, Хенри Кисинджър, Едуард Кенеди, Индира Ганди и др.  Проф. Иво Христов задочно посъветва желаещите да воюват с Русия да си спомнят събитията от 1941 година, когато Съветската армия обърна хода на войната срещу сочената тогава за най-силна, технологично модерна, поради което и непобедима армия на Вермахта. Това той направи с уговорката, че аналогията е грешен метод, но все пак да не се забравят битките при Москва, при Сталинград и Курск.  „Навлизаме в земетръсна зона, която ще засегне България във всички отношения”, каза проф. Христов. Той не смята, че Турция ще затвори Босфора за руски кораби. По думите му Украйна има за задача да служи за взривяване на конфликт срещу Русия.  „Излизането на САЩ от договора за ракетите със среден и малък обсег на действие означава рязко съкращаване на времето за реакция и вземане на решение за ответен удар. Ние дори няма да сме тилова сила, а ще участваме непосредствено. Ядрената война не може да бъде локална, контролирана и ограничена”, изтъкна геополитическият анализатор. Според него Тръмп не взема важните геополитически решения, той реално изгуби междиНните избори. Русия няма да допусне чужди военни кораби във вътрешното Азовско море. Това е една от „червените линии”, от които Москва не може да отстъпи.  Проф. Христов обясни, че в геополитическия триъгълник Русия, Китай и САЩ, от гледна точка на англо-саксонския истаблишмънт Руската федерация е най-слабата брънка, а реалният противник е Китай.  „Затова Русия трябва да бъде подчинена, за да бъде обкръжен Китай отвсякъде”, поясни проф. Христов. В контекста на Керченския конфликт той прогнозира и други предстоящи такива „инциденти”, включително военни действия в Луганск и Донецк. „Русия е притисната и няма повече накъде да отстъпва и всяка милитаризация на Украйна е „казус бели”, подчерта проф. Христов.  „Русия спечели и се утвърди в Близкия изток. Запази базите си, разшири ги, стана фактор”, каза за другата конфликтна точка Тома Томов. Според него Иран рано или късно ще получи ядрено оръжие. Египет със своята история, настояще и бъдеще остава ядро на целия Близък изток. Саудитска Арабия е ръководена от много амбициозен лидер, способен на крайни решения.  „Близкият изток е отворена рана, която не може да бъде излекувана”, смята журналистът.  Според проф. Иво Христов регионът е много близо до нас и отново ще бъдем въвлечени в турболенцията на „провокирани” събития. Ние до голяма степен не разбираме същността на организирания ислям, смята той. Това е концепция, базирана на много ясна дихотомия: свят на исляма („Дар ал-ислям“, Домът на исляма) и свят на войната („Дар ал-харб“, т.е. „Домът на войната“).  Според проф. Христов евроатлантическите клишета за „адаптация и интеграция на бежанците” противоречат на човека, роден в „Дар ал-харб”. „Ние не сме готови да защитаваме собствената си цивилизация. Засега единственото, което ги удържа, е военното и технологичното надмощие на Запада”, каза проф. Христов и поясни, че нашият регион е вкаран вече в логиката на близкоизточния, в който очаква нови конфликти, породени от големите енергийни проекти.  И двамата анализатори бяха категорични, че в евентуален директен сблъсък между Китай и САЩ, Поднебесната империя няма да загуби. Тома Томов подчерта, че КНР се ръководи от умен седемчленен елит, независим от глобалния финансов капитал.  „Пекин и Силиконовата долина са двата центъра за изкуствен интелект. Този в китайската столица миналата година изпревари по брой патенти американския”, изтъкна Тома Томов. До 30 години, според него, изкуственият интелект ще контролира нашия живот. Само в рамките на две поколения ще се конструира и нова цивилизация, убедени са и двамата анализатори.  „С пробива в областта на изкуствения интелект, съчетан с разчитане на човешкия геном, идва следващият етап, който е не просто технология, а революция: човешкото мислене и човешкият интелект да бъде качени на небиологичен носител”, завърши проф. Иво Христов.", "date": "2018.12.05", "title": "Депутати на БСП пророкуват: Навлизаме в земетръсна зона, която ще засегне България във всички отношения"}
{"url": "https://www.faktor.bg/bg/articles/novini/svyat/parizh-obmislya-vazstanovyavaneto-na-danak-bogatstvo", "text": "Френското правителство ще обмисли възстановяването на данъка върху високите доходи, който президентът Еманюел Макрон отмени в началото на президентството си. Това е ключово искане на протестите на \"жълтите жилетки\", които блокираха пътища и петролни складове от седмици, заяви говорителят на правителството Бенжамен Гриво. Прекратяването на данък \"богатство\" за високоплатените беше основна част от ориентираната към бизнеса президентска кампания на Макрон, което беше разглеждано като начин за насърчаване на хората да инвестират и наемат работна ръка във Франция. Критиците обаче обвиниха президента, че предпочита богатите, докато правителството му повишава данъци върху пенсионерите и други. Възстановяването на данък \"богатство\" стана едно от ключовите искания на протестиращите, заедно с края на увеличението на данъка върху горивата и повишаване на минимална заплата. Гриво поиска между 18 и 24 месеца време, за да може „мярката да се приложи с пълна сила“. Той добави, че правителството отменя предвиденото покачване на данъка за горивата, планирано да влезе в сила от януари. \"Ние не сме в политиката, за да сме прави. Ние сме в политиката, за да се развиват нещата\", каза още той.", "date": "2018.12.05", "title": "Париж обмисля възстановяването на данък \"богатство\""}
{"url": "https://www.faktor.bg/bg/articles/vmro-prizova-vsichki-partii-da-se-obedinyat-sreshtu-zakona-makron", "text": "Народните представители от ВМРО отправят призив към всички партии в парламента да изразят обща позиция, а Народното събрание да излезе с декларация по предлагания пакет „Мобилност“, известен и като закона „Макрон“. Предложенията по пакета „Мобилност“ ще ощетят българското семейство. У нас автомобилният транспорт осигурява около 17% от БВП на България и дава прехрана на поне 150 хиляди български семейства. Виждаме как Франция и Германия налагат силово своите интереси и желаят да откраднат тези шофьори и да фалират българските фирми, са част от аргументите на патриотичната формация. Съобщените решения на Съвета по преговорите за пакет „Мобилност“ са в противоречие с българския интерес. Свидетели сме на драстичен и нагъл опит за унищожаване и кражба на българския бизнес чрез законодателството на Европейския съюз, извършван от правителствата на Франция и Германия. Драстично се нарушават правилата на свободната конкуренция и свободния пазар, заявяват Патриотите от ВМРО. Българското правителство трябва остро да се противопостави на приемането на това законодателство. Включително като използва възможността да наложи вето на важно за Германия или Франция решение, каквото и да е то. Заместник-председателят на ВМРО и депутат в 44-ото НС Искрен Веселинов коментира в профила си във „Фейсбук“, че пакетът „Мобилност“ трябва да бъде отхвърлен, защото е вреден. Планът „Макрон“ за мобилността спечели своята първа битка в институциите на ЕС. Той показа едно истински грозно лице на Съюза. Лице, което затвърждава прозвището на създателя си - „президент на богатите“. В случая на богатите нации. Последиците за България ще бъдат негативни - поминъкът на 150 000 семейства и 17% от БВП са застрашени. Застрашен е, обаче, и европейският проект като цяло - рухва митът за общи ценности и изплува политика на нов тип империализъм - демографското ограбване на бедните от богатите нации. Потъпква се уж фундаменталният принцип на свободния пазар, за да се разбие един бизнес, а заетите в него волю-неволю да поемат на Запад, изоставяйки бащините огнища, коментира Веселинов. Той е категоричен, че битката е загубена, но не и войната. Народното събрание трябва да излезе с декларация, за да покажем, че ЕС е обединение на равноправни нации, а не колониален проект. Иначе просто няма бъдеще, заяви още Веселинов. От своя страна българският евродепутат Ангел Джамбазки декларира, че ВМРО подкрепя и ще помогне при организирането на всеки един справедлив протест пред ЕП и ЕК. Той настоява българското правителство да излезе с ясна и недвусмислена позиция по темата. Припомняме, че евродепутатът Ангел Джамбазки пое като кауза борбата за българските превозвачи и синдикати. Той напомни от колко дълго време обяснява за този проблем и позицията му винаги е била, че страната ни трябва да се държи по друг начин, а именно да отстоява българския интерес в Европа.", "date": "2018.12.05", "title": "ВМРО призова всички партии да се обединят срещу закона \"Макрон\""}
{"url": "https://www.faktor.bg/bg/articles/vaorazheni-sili-na-prishtina-narushava-rezolyutsiyata-na-saveta-za-sigurnost-na-oon", "text": "Реализирането на плановете на Прищина за създаване на Въоръжени сили нарушава резолюцията на Съвета за сигурност на ООН за разрешаването на косовкия въпрос. Това се казва в коментар на Министерството на външните работи на Руската федерация, предава TACC, цитирана от \"Фокус\". „Прищина анонсира планове на 14 декември да приеме решение за създаване на косовски „въоръжени сили“. Подобна стъпка ще стане директно и грубо нарушение на Резолюция 1244 на Съвета за сигурност на ООН – единственият международен акт за разрешаването на косовския въпрос. Резолюцията предвижда пребиваване на територията на региона на многонационални контингенти под международен контрол“.  По този начин, обръщат внимание в МВнР на Русия, Прищина се подготвя да направи „още една дестабилизираща и провокационна стъпка след въвеждането на 100-процентни мита за стоки от Сърбия и Босна и Херцеговина.  „Създаването от косовските власти (между другото, в разрез с разпоредбите на собствената им \"Конституция\") на „армия\" може да доведе до най-сериозни последици не само за сръбското население в региона, но и за сигурността на балканския регион като цяло\", се посочва още в коментара. „Разчитаме, че международните сили за Косово ще изпълнят мандата си и ако се появи такава структура, те незабавно ще предприемат всеобхватни мерки за неутрализирането и обезоръжаването й\", подчертава руското външнополитическо ведомство. „Покровителите на Прищина в лицето на Европейския съюз и САЩ трябва да окажат влияние на своите подопечни, за да гарантират, че косовските албанци ще оттеглят провокативните решения и ще предотвратят ескалацията на напрежението“, отбелязват от МВнР на Русия.", "date": "2018.12.05", "title": "Русия: Създаването на въоръжени сили на Косово нарушава резолюцията на Съвета за сигурност на ООН"}
{"url": "https://www.faktor.bg/bg/articles/novini/svyat/vanshnite-ministri-ot-nato-diskutirat-zapadnite-balkani", "text": "Евросъюзът изрази загриженост за свободното корабоплаване през Керченския пролив и обяви, че кораби на държави от Съюза също са спирани или закъсняват заради напрежението между Русия и Украйна. Върховният представител за външната политика и сигурност Федерика Могерини, която участва в срещата на външните министри от НАТО в Брюксел, обяви, че ще постави въпроса на среща с първите дипломати на Русия и Украйна. Външните министри от НАТО, които вчера обсъждаха ескалацията на напрежението в региона на Черно море, днес дискутират темата за присъединяването към алианса на страните от Западните Балкани.", "date": "2018.12.05", "title": "Външните министри от НАТО дискутират Западните Балкани"}
{"url": "https://www.faktor.bg/bg/articles/ek-rusiya-e-osnovniyat-iztochnik-na-dezinformatsiya", "text": "Русия е основният източник на дезинформация. Новият план за действие за борба с фалшивите новини, който Европейският съюз прие, има за цел главно да се бори с политиките на тази страна. Това бе обявено на пресконференция в Брюксел от еврокомисарят по единния цифров пазар Андрус Ансип. \"Ние трябва да бъдем единни и да обединим усилията си за защита на нашите демокрации от дезинформация. Свидетели сме на опити за намеса в избори и референдуми, свидетелстващи за това, че Русия е основния източник на тези кампании\", каза той. Според него, в съответствие с плана за действие на Европейската комисия, държавите-членки трябва да подобрят координацията помежду си по този въпрос. \"Предлагаме също да се укрепят групите за разобличение на фалшиви новини, да увеличим подкрепата за медиите и разследващите звена и да изискваме от онлайн платформите да изпълняват ангажиментите си. Борбата с дезинформацията изисква колективни усилия\", добави еврокомисарят. Както съобщи пресслужбата на най-висшия изпълнителен орган на ЕС, Европейската комисия представи план за действие за засилване на борбата срещу дезинформацията в Европейския съюз и извън него.  \"Днес Европейският съюз представи план за действие за борба с дезинформацията в Европа и извън нея, за да защити своята демократична система и обществения дебат в контекста на европейските избори през 2019 г, и на националните и местните избори в страните-членки през 2020 г.\", се казва в изявлението на ЕК. В съответствие с новия план ЕС увеличава бюджета на външнополитическата служба на ЕС по стратегически комуникации, създадена с цел борба с дезинформацията, която според общността идва предимно от Русия. За работата на тази група през 2019 г. ще бъдат отделени 5 милиона евро, докато тази година нейният бюджет е 1,9 милиона евро. \"Държавите-членки трябва също така да допълнят тези мерки (финансови) със свои собствени, за да се справят с дезинформацията\", се казва в документа. Планът за действие призовава и за \"създаването на институции в ЕС и страните - членки за бързо предупреждение в случай на обмен на данни и за оценки на кампаниите срещу дезинформация и уведомяване за заплаха от фалшива новина в реално време.\" Онлайн платформите трябва да осигурят прозрачност на политическите реклами, да увеличат усилията си за затваряне на активните фалшиви акаунти, да маркират съобщенията, автоматично разпространявани от ботове и да си сътрудничат с проверяващите фактите и академичните изследователи. \"От януари до май онлайн платформите ще трябва да докладват на Европейската комисия всеки месец\", заявява комисията.", "date": "2018.12.05", "title": "ЕК: Русия е основният източник на дезинформация"}
{"url": "https://www.faktor.bg/bg/articles/tramp-prizova-chlenovete-na-opek-da-ne-priemat-reshenie-za-sakrashtavane-na-dobiva-na-petrol", "text": "Държавният глава на САЩ Доналд Тръмп призова членовете на Организацията на страните износителки на петрол (ОПЕК) да не приемат решение за съкращаване на добива на следващото си заседание, предава AFP.  Лидерът на Вашингтон подчерта, че цените на петрола в световен мащаб трябва да останат ниски. Изявлението му бе направено в навечерието на двудневната среща на ОПЕК във Виена, на която ще бъде обсъдено намаляване на производството на петрола. „Да се надяваме, че ОПЕК ще поддържа потоците от петрол такива, каквито са, без да ги ограничава. Светът не иска да вижда и не се нуждае от по-високи цени на петрола!\", написа Тръмп в социалната мрежа „Туитър“.", "date": "2018.12.05", "title": "Тръмп: Цените на петрола в света трябва да останат ниски"}
{"url": "https://www.faktor.bg/bg/articles/novini/balgariya/gerb-iskat-promyana-v-pravilnika-na-ns-sanktsiya-za-deputatite-koito-ne-prisastvat-v-zala", "text": "В Правилника на Народното събрание да се добави санкция за депутатите, които не присъстват в пленарна зала. Това предложи депутатът от ПГ на ГЕРБ Данаил Кирилов, съобщава „Фокус”. Той се позовава на решение на Конституционния съд, според което народните представители имат задължение да присъстват в пленарна зала и да гласуват. „Обосновал съм в мотивите предложението си с решение на КС от 1998 година. Подготвил съм и още 7 решения. Не смятам, че конституционната практика на нашия КС е безумна“, обясни Кирилов в отговор на казаното от Крум Зарков от БСП, че промяната, която предлага е безумна. Зарков посочи, че предложението на ГЕРБ е безумно, защото цели да „затапи“ дебата за депутатските заплати. „За трети път се опитваме да поставим въпроса как се формира депутатската заплата.  Въпросът за депутатските въпроси не е част от Правилника, а от финансовите правила към него, може да се обсъди отделно. Извинявам се за квалификацията безумно, но твърдя, че предлаганата промяна е противоконституционна“, обясни Крум Зарков.", "date": "2018.12.05", "title": "ГЕРБ искат промяна в Правилника на НС: Санкция за депутатите, които не присъстват в зала"}
{"url": "https://www.faktor.bg/bg/articles/obirdzhiite-na-bankomat-v-sapareva-banya-sa-se-priznali-za-vinovni", "text": "Съдът е одобрил споразумение, сключено между Районна прокуратура – Дупница и защитата на четиримата подсъдими, извършили в съучастие кражба на парични средства от банкомат в гр. Сапарева баня, съобщиха от пресцентъра на Апелативна прокуратура - София. Около 03:20 ч. на 09.11.2017 г., Т.Б., К.М. и К.Й., при предварителен сговор, отнели касета с пари в размер на 8700 лева. Мъжете направили и опит да се отнемат други касети, съдържащи 17 400 лева, но той останал недовършен, поради намеса на полицейски служители от РУ на МВР гр. Дупница. Четвъртият подсъдим - Г.О., участвал в престъпното деяние като помагач. Управлявайки лек автомобил „Фолксваген“, той осигурявал безпрепятствено придвижване на друга кола, с която било извършено престъплението. Кражбата била реализирана чрез взривяване на вратата на АТМ устройство на банка ДСК. В резултат, освен банкомата били унищожени и други чужди движими вещи – фасадна витрина с врата, окачен таван, тапети, осветителни тела. Общата стойност на щетата възлиза на 21 280.58 лева. За извършване на престъплението било използвано чуждо моторно превозно средство – лек автомобил „БМВ Х5“, което по-рано било противозаконно отнето в кв. „Овча Купел“ в гр. София от собственика му. Крадците сложили на колата регистрационна табела, издадена за друго превозно средство. Подсъдимите причинили на чуждия автомобил повреди на стойност 2900 лева - на предна броня, предно окачване, заден мост, лява гума и джанта. Четиримата подсъдими са се признали за виновни за извършените от тях престъпления. На всеки от тях е определено наказание от по шест месеца „Лишаване от свобода“ при първоначален „общ“ режим на изтърпяване. Имуществените вреди от престъплението са възстановени.", "date": "2018.12.05", "title": "Подсъдимите за взривения банкомат в Сапарева баня се признаха за виновни"}
{"url": "https://www.faktor.bg/bg/articles/kevr-nyama-promyana-v-tsenata-na-toka-za-bitovite-potrebiteli", "text": "Заради поевтиняването на петрола от последния месец се очаква и природният газ да поскъпне по-малко – с не повече от 4 на сто. Това стана ясно от думите на председателя на Комисията за енергийно и водно регулиране Иван Иванов. Това означава, че няма да има промяна в цените на парното и топлата вода. Все още обаче е рано да се каже как поскъпването на тока за бизнеса на свободния пазар ще се отрази в тарифите за бита от 1 юли. Работодателите предупредиха, че за ден цената на енергията в пиковите часове е скочила 3 пъти и половина и това е наложило отделни производства да ограничат работата си. Токът няма да поскъпне извънредно след скока в цената на газа Енергийният регулатор вече проверява за манипулации на цените на борсата и през януари ще обяви има ли основания да започне разследване. До определянето на цените за бита през юли обаче има време и анализите предстоят.  „Ние ще видим каква е цената, не само от август досега, но и до юни. Нека не забравяме, че през май, април и юни е по-ниска. Ние ще направим оценка в рамките на целия годишен период”, обясни Иванов.", "date": "2018.12.05", "title": "КЕВР успокои потребителите: Няма промяна в цената на тока"}
{"url": "https://www.faktor.bg/bg/articles/prokuraturata-desetki-avtomati-sa-iznasyani-ot-zavoda-v-kazanlak", "text": "Десетки автомати са били изнасяни от завода в Казанлък. Това каза на брифинг заместникът на главния прокурор Иван Гешев, предаде Агенция „Фокус“. „Става въпрос за 3 досъдебни производства, които са се случили благодарение на добрата оперативна работа на ГДБОП и придобитата своевременно качествена оперативна информация. Резултатът от съвместната работа, виждате пред себе си. Преди 3 години някои от вас си спомнят случая с над 50 автомата „Узи“. Хората, които бяха привлечени са с влезли в сила присъди, освен организаторът, който е с присъда за 3 години лишаване от свобода. На адреса му не беше констатирано оръжие и беше добре обезопасен, но беше ясно, че складът е използван за целта, за която колегите имаха информация“, заяви Гешев. По думите му миналата събота лицето е било задържано при влизане в гараж на територията в София.  „Бяха намерени десетки автомати „Scorpion“. Беше намерен и 8 кг черен барут. Има десетки спусъци за РПГ. Част от автоматите са обезопасени. Налице са и десетки хиляди патрони. Вчера беше проведена друга съвместна операция с ГДБОП, пак с десетки автомати, свързани с изнасяне от завода в Казанлък“, допълни той и уточни, че тази група е свързана с друга, която произвежда неистински документи за самоличност.  „Намерени са на израелски паспорти, канадски, италиански и всякакви други. Вчерашните двете реализации – още се работят, има задържани за 24 часа, но няма привлечени към наказателна отговорност. Собственикът на търговското предприятие е задържан под стража в понеделник от Специализирания наказателен съд. Собственикът на склада беше задържан и по първото дело, той отново е в ареста. Не съм информиран как изглежда килията му“, каза още Иван Гешев.  Прокурорът от Специализирана прокуратура Евгения Станкова допълни, че по първото досъдебно производство на 30 ноември е задържано лицето в момента на излизане от подземния гараж, управлявайки лекия автомобил. „Извършени са в условия на неотложност претърсвания и изземвания. Цяла нощ в гаража разследващите са извършвали претърсвания и изземвания, което е приключило в ранните часове на 1 декември“, добави тя. По думите ѝ лицето е привлечено като обвиняем за държане на огнестрелно оръжие, взривни вещества и боеприпаси в големи количества и той е с мярка задържане под стража.", "date": "2018.12.05", "title": "Прокуратурата: Десетки автомати са изнасяни от завода в Казанлък"}
{"url": "https://www.faktor.bg/bg/articles/atlantitsi-osvetyavat-komunisticheskite-zverstva-po-vreme-na-glodomora", "text": "Атлантическият съвет на България ще отбележи 85-ата годишнина от Гладомора в Украйна.  Събитието ще започне с Дискусионен форум на тема: \"Памет за украинците и българите - жертви на Гладомора. Съвременен прочит на комунистическия геноцид\". Гладоморът е свързан с геноцида на украинския народ, осъществен от ръководството на Съветския съюз с цел окончателна ликвидация на украинската съпротива срещу тоталитарния комунистически режим, усмиряване на украинците и спиране на техните опити да построят независима от Москва Украинска държава.  През 1932-1933 година от глад, предизвикан изкуствено от ръководството на  Съветския съюз, загиват от 7  до 10  милиона души на територията на Украйна. По-голямата част от документите и отчетите и до ден днешен се  намират в архивите на Москва и са недостъпни за учени и историци. През времето  на двата Гладомора от 1921-1923 г. и 1932-1933 г. българите в Таврия дават общо около 30 000 жертви. Поне 20 000 души са измрелите по време на \"Великия глад\" от 1932-1933г.  През зимата на 1946-1947 г. сталинската власт организира нов следвоенен Гладомор и в Бесарабия (Молдова и Одеска област на Украйна), при който умират над 70 000 етнически българи.  Така общо в трите сталински Гладомора по приблизителни данни умират около 100 000 бесарабски и таврийски българи, което е около 1/3 от техния брой. Събитието ще се проведе на 10.12.2018 г. (понеделник) от 14.00 ч до 19.00 ч. в София,  в сградата на Съюза на архитектите на ул. Кракра 11, (близо до ул. „Шипка“ и Софийския университет „Св. Климент Охриски“). С доклади във форума ще участват:  -   проф. Владимир Сергийчук, Киевски национален университет \"Тарас Шевченко\", доктор на историческите науки. Автор на книгите \"Как ни убиваха с глад\", \"Украинският хляб за експорт\", \"Гладомор 1932-1933 г. като геноцид над украинството“; -   Игор Якубовски, отговорен секретар на международната конференция \"Искуствени гладомори в Украйна през 20 век\", член на общественната организация \"Мемориал\"; -   доц. д-р Лъчезар Стоянов, историк и преподавател в Нов български университет; -   доц. д-р Момчил Дойчев, политолог и преподавател в Нов български университет; -   д-р Георги Боздуганов, общественик и писател; -   Огнян Дъскарев, преводач и журналист Модератори на дискусията ще бъдат доц. д-р Стефан Дечев, Югозападен университет, член Атлантическия съвет на България и Кирил Чуканов, член на Управителния съвет на Атлантическия съвет на България. Годишнината ще бъде отбелязана още с фотоизложбата \"Нас ни убиваха, защото сме украинци\".  Ще бъде презентирана брошурата \"Гладомор в Украйна 1932-1933 г. - комунистическият геноцид\".  Ще бъде излъчен филма „Дойде есента на 1946“ на режисьора Костантин Чакъров – документален разказ за сталинския  геноцид над етническите българи в Бесарабия (Молдова и Одеска област на Украйна). Форматът на форума е отворен и всеки, който желае, може да присъства и участва в дискусията.", "date": "2018.12.05", "title": "Атлантици осветяват комунистическите зверства по време на Глодомора"}
{"url": "https://www.faktor.bg/bg/articles/novini/svyat/na-15-dekemvri-shte-se-provede-obedinitelen-sabor-na-ukrainskata-pravoslavna-tsarkva", "text": "\"На 15 декември 2018 година се проведе обединителен събор на Украинската православна църква\", съощи укринскитя президент Петро Порошенко. В него ще участват представители на най-големите православни църкви, действащи в Украйна. Украинската православна църква, която се подчинява на Московската патриаршия няма да участва в събора. Припомняме, че на 29 ноември Синодът на Вселенската патриаршия съобщи, че ке подготвя документ, с който се дава независимост на Украинската православна църква, а обединителният събор е условието за издаване на томос за автокефалия от страна на Вселенския патриарх Вартоломей. През 1992 година част от священиците и епархиите на Украинската православна църква обявиха независимост от РПЦ. През 2018 година Вселенската патриаршия отмени отлъчването и анатемата от духовенството на Украинската православна църква на Киевската патриаршия и обяви Украйна за своя канонична територия.", "date": "2018.12.05", "title": "На 15 декември ще се проведе обединителен събор на Украинската православна църква"}
{"url": "https://www.faktor.bg/bg/articles/novini/svyat/darzhavniyat-departament-dokato-rusiya-ne-osvobodi-ukrainskite-moryatsi-sasht-shte-povishavat-tsenata-koyato-shte-plati-moskva", "text": "Представите на държавния департамент на САЩ, пирсъствал на срещата на министрите на външните работи на страните от НАТО, е заявил, че докато Русия не освободи украинските моряци, задържани в резултат на конфликта в Керченския пролив, \"САЩ ще повишават цената, която в крайна сметка ще плати Москва\", съобщава The Bell. Източникът на изданието напомнил, че още преди инцидента в Керченския пролив, в Държавния департамент са изразявали опасения по повод Азовско море. \"Керченският инцидент должен трябва да напомни на нашите европейски съюзници, че \"Северен поток-2\" е лоша идея.  Междувременно и премиерът на Великобритания Тереза Мей също призова за засилване насанкциите срещу Русия.", "date": "2018.12.05", "title": "Държавният департамент: Докато Русия не освободи украинските моряци \"САЩ ще повишават цената, която ще плати Москва\""}
{"url": "https://www.faktor.bg/bg/articles/novini/balgariya/mosv-zapochva-pregovori-s-yulen-za-promyana-na-dogovora", "text": "Правителството възлага на министъра на околната среда и водите Нено Димов да проведе преговори с „Юлен” АД за изменение и допълнение на концесионния договор. Договорът е с предмет особено право на ползване върху част от територия, изключителна държавна собственост - част от територията на Национален парк „Пирин”, община Банско, „Ски зона с център Банско“. Главният прокурор Сотир Цацаров посочи в интервю в „Шоуто на Слави”, че държавното обвинение вече е дало мнението си по казуса с установените нарушения на концесионния договор и ще вземе случая в свои ръце, ако компетентните институции не реагират. Според главния прокурор фирмата „Юлен\" ползва две трети по-голяма площ от определената в концесионния договор от 2001 година. По думите му някой трябва да понесе отговорност, защото интересът на държавата не е защитен.  В отговор екоминистърът обяви, че МОСВ ще предложи на правителството да го упълномощи да преговаря с „Юлен”, за да се повиши концесионното възнаграждение и да се добавят в договора други задължения на концесионера. С решението на МС днес се възлага такъв мандат на министъра на околната среда и водите Нено Димов, като той трябва да се съобрази с предложенията на главния прокурор. След постигането на взаимно приемливо решение, министърът на околната среда и водите следва да внесе в Министерския съвет проект на решение за даване на съгласие за изменение и допълнение на концесионния договор в съответствие със Закона за концесиите.", "date": "2018.12.05", "title": "МОСВ започва преговори с \"Юлен\" за промяна на договора"}
{"url": "https://www.faktor.bg/bg/articles/novini/balgariya/parlamentat-vavede-rabotni-kvoti-za-horata-s-uvrezhdaniya", "text": "Парламентът прие окончателни промени в Закона за хората с увреждания, с които се въвежда работна квота за назначаване на работници и служители с трайни увреждания. Законопроектите за хората с увреждания се гласуват днес в пленарната зала на Народното събрание. Депутатите вече дадоха зелена светлина и за създаването на съвет за наблюдение, който ще следи дали се спазва Конвенцията за правата на хората с увреждания. Индивидуалната оценка на потребностите ще се прави по нов начин – от специализирани отдели в Агенцията за социално подпомагане, решиха народните представители. Най-спорен се оказа именно текстът, който въвежда задължителни квоти за наемане на работа на хора с увреждания. Валери Симеонов от групата на „Обединени патриоти” предложи квотите да отпаднат, което предизвика дебати в залата. „Да подкрепите нашето предложение за отпадане на чл. 40 на първо място поради философията, която е заложена в него. Тази философия е насочена към санкциониране на онези злодеи, които имат привилегията или нещастието в България да се наричат предприемачи, да се наричат бизнесмени, да се наричат търговски функционери. Подхождаме като мащеха към българския бизнес”, категоричен бе Симеонов. „Защо изхождате от гледната точка, че става въпрос само за частните работодатели, в случая става въпрос и за държавата. Ние също я задължаваме да спазва тези квоти”, опонира Георги Гьоков от БСП. „Това, което приемаме, е неработещо. Ние всички изпаднахме няколко месеца в пълен ступор, в пълен гибс покрай протестите и сме готови на всичко”, каза Петър Кънев БСП. Съгласно промените работодатели с 50 до 99 работници ще трябва да назначат едно лице с увреждане. Работодатели със 100 и над 100 работници - две лица на сто от състава. Освобождаване от квоти ще бъдат онези работодатели, които предлагат алтернативни методи за заетост на лица с увреждания.  Тези, които не изпълнят работните квоти, всеки месец дължат компенсационна вноска в размер на 30% от минималната работна заплата за всяко незаето работно място за човек с увреждане.  По-рано днес без дебати беше одобрена и оставката на депутата от ГЕРБ и бивш транспортен министър Ивайло Московски. Очаква се той да стане вицепрезидент на Черноморската банка за търговия и развитие. Московски подаде оставка като депутат, става вицепрезидент на Черноморската банка Междувременно от БСП отново заявиха, че настояват независима европейска лаборатория да провери рисковите участъци по българските магистрали. От Столетницата са изпратили запитване към Агенция „Пътна инфраструктура” и са получили отговор, че към момента няма ред, по който самата агенция да направи проби на вече построени пътища.", "date": "2018.12.05", "title": "Парламентът въведе работни квоти за хората с увреждания"}
{"url": "https://www.faktor.bg/bg/articles/novini/balgariya/zaradi-vnezapno-povishil-se-migratsionen-natisk-pravitelstvoto-dade-oshte-4-mln-lv-na-mvr", "text": "Неотложни мерки за 2 076 000 лв. ще изпълнява МВР по линия на присъединяването към Шенген, като за целта правителството одобри допълнителни разходи по бюджета на силовото ведомство. „Средствата по Постановлението са за дейности, които са от първостепенно значение за ефективно изпълнение на мероприятията по противодействие на засиления миграционен натиск по границите на Република България”, се посочва в официалното съобщение от правителствената пресслужба. Само преди месец новият вътрешен министър Младен Маринов обаче заяви, че миграционният натиск е сведен до минимум. С новите два милиона ще се извършват строителни дейности и ще се подобрява техниката на граничните пунктове. С друго свое решение кабинетът даде на МВР да похарчи още 2 130 500 лв. за подобряване на обслужването на гражданите в КАТ София, Пловдив, Варна и Бургас. Одобрени са и други вътрешнокомпенсирани промени по бюджета на МВР с цел увеличаване на политиките в областта на противодействието на престъпността и опазването на обществения ред и политиките в областта на управлението и развитието на системата на МВР.", "date": "2018.12.05", "title": "Заради внезапно повишил се миграционен натиск правителството даде още 4 млн. лв. на МВР"}
{"url": "https://www.faktor.bg/bg/articles/antikoruptsionnata-komisiya-nakazva-sluzhitelite-si-zaradi-kritichni-statusi-vav-feysbuk", "text": "Ръководството на Комисията за противодействие на корупцията и отнемане на незаконно придобитото имущество (КПКОНПИ) следи какво пишат служителите ѝ в социалната мрежа \"Фейсбук\". Това се разбира от дело за дисциплинарно наказание на юрисконсулт на комисията, санкциониран от председателя Пламен Георгиев заради статус в социалната мрежа, с който подлага на съмнение ефективността на институцията. Наказанието обаче е било отменено окончателно от Върховния административен съд (ВАС) като незаконосъобразно, информира \"Капитал\". Постовете на служителката във \"Фейсбук\" са свързани с прессъобщение на комисията за спечелено дело. Тя пише: \"Всичко спечелено е по времето на Кушлев. А сега обираме чужди лаври и се хвалим по телевизиите\", \"...виртуални искове или частично уважени на първа инстанция. Докато се отнеме имуществото, има още две инстанции, но се бием в гърдите колко сме велики по Брюксел. Що в годишния доклад не разкажат по телевизията колко изпълнителни листове и на каква стойност са изплатени и да се съпостави с реално отнетото имущество?\", \"А на Чолов къщата, където я няма, защото е на банката?\". Тези публикации са били видени от ръководителя на звено \"Връзки с обществеността\" на комисията, която изготвила докладна записка до началника си с приложени два скрийншота от \"Фейсбук\" с въпросните коментари. След два дни КПКОНПИ възложила на инспектората да извърши проверка на служителката. Тя прераснала в дисциплинарно производство, в което се констатирало, че юрисконсултът е извършила три нарушения. Комисията приема, че поведението ѝ е несъвместимо със статута на държавния служител, а коментарите ѝ говорят за неуважение и \"уронват престижа като цяло\". На служителката е наложено наказание забележка, което е отменено на две съдебни инстанции. Според съда заповедта не е мотивирана, а тезата на комисията, че се изнася служебна информация и се уронва престижа на институцията не почива на доказателства. Съдиите от първата инстанция - Йовка Дражева, Диана Добрева и Анна Димитрова, отбелязват, че \"критичното отношение към резултатите на настоящия състав на институцията, в която работи Илкова, почива на представените от нея по време на дисциплинарното производство и необсъдени в заповедта доказателства, свързани със съдържание на съдебни актове, разпечатани от интернет страниците на съдилищата, и не представлява нелоялност към КОНПИ или уронване престижа на същата.\" В заключение съдът приема, че коментарите изразяват лично мнение, базирано на факти, които са публично известни, и в тях няма каквото и да било незачитане на достойнство и права на ръководителите на институцията или неспазване на субординацията. \"Неудовлетвореността от постигнатите резултати не може да бъде приравнена на уронване на престижа на институцията\", завършва решението, което е окончателно.", "date": "2018.12.05", "title": "Антикорупционната комисия гледа служителите си под лупа, наказва ги заради критични статуси във \"Фейсбук\""}
{"url": "https://www.faktor.bg/bg/articles/novini/svyat/pismo-na-aynshtayn-za-sashtnostta-na-bog-be-prodadeno-na-targ-i-razbi-prognozite", "text": "Ръкописно писмо от 1954 г., в което известният физик Алберт Айнщайн оспорва концепцията на религията, разби прогнозите и бе продадено на търг за 2.9 млн. долара в аукционна къща \"Кристис\" в Ню Йорк, писа Би Би Си. Нобеловият лауреат, който тогава е на 74 години, адресира писмото си до германския евреин философ Ерик Гуткинд по повод негов текст. В него Айнщайн остро критикува религията и нарича Библията \"сбор от почитани, но все пак твърде примитивни легенди\". \"Думата \"Бог\" за мен не е нищо повече от израз и продукт на човешката слабост\", пише физикът около година преди смъртта си и допълва: \"Няма тълкуване, независимо колко сложно може да е то, което (за мен) да промени нещо по този въпрос.\" В същото писмо, писано на немски език, Айнщайн критикува позицията на Гуткинд, че евреите са избран, божий народ. Той казва, че макар и с радост да принадлежи към еврейския народ, \"неподправената еврейска религия е като всички други религии, олицетворение на примитивно суеверие\". В детските си години Айнщайн за кратко е бил последовател на юдаизма. Впоследствие той пише, че не е атеист, но не вярва в свой бог, който се намесва в световните дела. През 2007 г. същото това писмо е продадено за 400 хил. долара, а сега прогнозите бяха да достигне около 1.5 млн. долара, но то почти удвои цената си по време на търга, който приключи след четириминутно наддаване. Това съвсем не е първото писмо на известния физик, което се продава на търг. Миналата година подобно, но писано до италиански студент по химия, отказал среща с него, бе продадено срещу 6100 долара. Търгът бе придружен с няколко други негови писма. Сред тях бе бележка от 1928 г., в която той описва мислите си към третата фаза от теорията на относителността. Тя намери нов собственик срещу 103 хил. долара. През 2017 г. бележка, в която той дава съвет за щастлив живот, се продаде за 1.56 млн. долара в Йерусалим. В част от него се казва: \"Спокойният и скромен живот ще донесе повече щастие, отколкото преследването на успеха и постоянното безпокойство, което идва с него.\"", "date": "2018.12.05", "title": "Писмо на Айнщайн за същността на Бог бе продадено на търг и разби прогнозите"}
{"url": "https://www.faktor.bg/bg/articles/v-pamet-na-zabravenite-yuristi-zabraneni-ot-komunisticheskiya-rezhim", "text": "„Единствената причина да бъдат така мащабно разработвани от Държавна сигурност редица юристи, които властта след 9 септември 1944 г. е забранила, е, че те са част от тогавашния интелектуален елит на България не само в областта на правото и най-вече заради това, че тези хора имат различно мислене и по един или друг начин са били готови да се противопоставят на комунистическата власт”. Това заяви проф. Веселин Вучков, преподавател в Академията на МВР, по време на Общоуниверситетски семинар „Българска памет и съвест за тоталитарната държава – исторически и юридически разказ“, провеждащ се в Нов български университет във вторник (4 декември 2018 г.), съобщава  Проф. Вучков изнесе лекция „Забранени, за да бъдат забравени”, в която представи три имена в българската наказателно-правната наука – проф. Никола Долапчиев, Светослав П. Велчев и проф. Никола Саранов. И тримата са изявени юристи преди Деветосептемврийския преврат. Проф. Долапчиев е преподавател наказателно право и член на БАН, специализирал е в Германия. По време на т. нар. Народен съд той е защитник на княз Кирил Преславски, но усилията му да докаже неучастието на брата на цар Борис III в много от обвиненията не се увенчава успех, защото смъртните присъди на регентите, министрите и депутатите са определени от Георги Димитров в Москва. Заради близостта си със „Звено” проф. Долапчиев е назначен за пълномощен министър на страната във Великобритания през лятото на 1947 г., но още през следващата година е отзован от комунистическата диктатура. Юристът обаче отказва да се завърне в комунистическа България и остава със семейството си в Лондон. През 1957 г. заминава за САЩ и се установява в Лос Анджелис, където преподава в Калифорнийския университет. ДС предприема срещу него мащабна разработка под псевдонима „ДИПЛОМАТА”. Три години преди смъртта му през 1964 г. ДС прекратява разработката. През 1971 г. в чужбина посмъртно е издадена книгата му „България – създаването на сателит”, в която той прави анализ на събитията в периода 1944-1953 г. И до днес тази книга не е издадена на български. Втората личност, която проф. Вучков представи е роденият в Бесарабия Светослав П. Велчев, съдия, който в периода 1932-1938 г. е първият председател на Върховния административен съд в България. Той почива през 1943 г., но цялата негова литературата е забранена след 9 септември 1944 г. Третият представен портрет бе този на проф. Никола Саранов, основоположника на българската криминалистика. Неговият дядо е участник в национално-освободителното движение. Никола Саланов завършва право в Софийския университет и специализира в Германия и Франция. В периода 1939-1951 г. той е ръководител на катедрата по наказателно право и наказателно съдопроизводство. Декан е на Юридическия факултет на Софийския университет (1931-1932 г. и  1944-1945 г.). Основният му курс е „Българско наказателно-процесуално право”. Комунистическият режим обаче го принуждава да напусне университета и го оставя безработен. ДС го разработва под псевдоним „ГАДАТЕЛ” по линия на „Бивши хора”, като поставя под контрол цялата му кореспонденция и контакти. В разработката срещу професора са ангажирани седем оперативни работници и множество агенти. По разработката е правено предложение тя да прерасне в следствено дело и проф. Саранов да бъде съден, но до това не се стига, тъй като ДС така и не открива доказателства, за да бъде той осъден. От думите на проф. Вучков стана ясно, че той е използвал информация за юристите от сборника на Комисията по досиетата за юриспруденцията, от техните досиета (на Долапчиев и Саранов), както и от фамилни архиви на някои от учените. На семинара присъстваха студенти и представители на академичната общност в НБУ, членовете на Комисията по досиетата Екатерина Бончева и Борис Михайлов, както и журналисти. Историкът доц. Веселин Методиев от НБУ,  заяви, че запазването на паметта за подобни положителни фигури от българския елит е изключително важна, защото чрез тях се показва доброто на фона на злото в лицето на режима и репресивния му апарат. Той се ангажира с издаването на български на книгата на проф. Долопчиев.", "date": "2018.12.05", "title": "Архивите на ДС проговарят за забранените юристи, които трябваше да бъдат забравени"}
{"url": "https://www.faktor.bg/bg/articles/novini/svyat/es-shte-vavede-sanktsii-sreshtu-rusiya-zaradi-nelegitimnite-izbori-v-dnr-i-lnr", "text": "Посаниците на страните-членки на ЕС постигнаха съгласие да бъдат въведени санкции срещу девет души, отговорни за провеждането на избори на територията на така наречените \"Донецка и Луганска народни републики\", съобщи радио \"Свобода\". Информацията беще потвърдена и от редица руски издания. \"Изборите\" за ръководители на непризнатите \"републики\" в Донбас бяха проведени на 11 ноември. Украйна, ЕС и САЩ обявиха \"изборите\" за нелегитимни и нарушаващи Минските споразумения, а Вашингтон заплаши да продължи санкционния натиск върху Москва.", "date": "2018.12.05", "title": "ЕС ще въведе санкции срещу Русия заради нелегитимните \"избори\" в ДНР и ЛНР"}
{"url": "https://www.faktor.bg/bg/articles/detsa-potroshiha-myusyulmanski-grobishta-v-zlataritsa", "text": "Две момчета на 13 и 14 години от Златарица са счупили мраморни паметници в мюсюлманския гробищен парк на града. Това установиха служители на полицейското управление в Елена, съобщиха от ОДМВР – Велико Търново. Двамата са известни на полицията и са направили самопризнания. Материалите по случая ще бъдат изпратени в Комисията за борба с противообществените прояви на малолетни и непълнолетни в гр. Златарица за налагане на възпитателни мерки.", "date": "2018.12.05", "title": "Деца потрошиха мюсюлмански гробища в Златарица"}
{"url": "https://www.faktor.bg/bg/articles/obshtestvo/ulitsata/arh-radomira-metodieva-za-spornite-kolcheta-po-grafa-kat-gi-poiska-napraveni-sa-neudobni-za-syadane", "text": "Предизвикалите изключително остра полемика ограничители около трамвайното трасе на столичната ул. „Граф Игнатиев” са по изискване на пътната полиция, а избраната форма е с цел да са щадящи за погледа и да не се използват за други цели. Това обясни пред bTV проектантът на спорното решение арх. Радомира Методиева. В социалните мрежи ограничителите бяха взети на подбив заради формата им, която без много фантазия поражда асоциации с надгробни паметници, мемориални плочи, перки на акули и т.н. „Асоциации може да се правят всякакви, всичко прилича на нещо в нашите измерения”, беше лаконичният отговор на арх. Методиева.  Тя обясни, че конкурсният проект не е включвал подобни колчета, но „по нашия закон понятието „Споделено пространство” не е дефинирано и законово прието” и така от КАТ са поискали поставянето на ограничителите. Защо точно тази необичайна форма? Методиева посочи, че на „Солунска” било експериментирано с кубчета, но веднага те били припознати „като места, удобни за сядане” и затова била предложена скосена форма, която да не позволява подобна злоупотреба с общинско имущество. Няма ли обаче риск човек да се спъне в ниската гранитна призма и да се окаже именно върху релсите? „Това, което сме поставили, е възможно най-щадящото за погледа. Човек може да се спъне във всяко нещо, стремили сме се да има визуално единство в материалите. Цветно нещо няма как да е гранит”.", "date": "2018.12.05", "title": "Арх. Радомира Методиева за спорните колчета по „Графа”: КАТ ги поиска, направени са неудобни за сядане"}
{"url": "https://www.faktor.bg/bg/articles/biser-petkov-vazrastnite-zhiveyat-blagodarenie-na-tova-che-prodalzhavat-da-rabotyat", "text": "Очаквам днес двата законопроекта за хората с увреждания да бъдат приети в пленарна зала без изненади, заяви пред БНТ социалният министър Бисер Петков. В дневния ред е включено разглеждане на законопроекта за социалните отстъпки. Промените тръгнаха отзад напред - относно ТЕЛК-овете. Промени се начинът на оценка при медицинската експертиза, посочи министърът.  \"Изпитвам удовлетворение, че тази съвместна работа, на която посветиха усилие не малко хора, и от страна на майките, и екипа на омбудсмана Мая Манолова, самият омбудсман, колегите от правителството, има своя положителен завършек. Давам си сметка, че това е само първата крачка и че работата трябва да продължи с още по-интензивни темпове, защото след приемане на законопроектите, следва приемането на подзаконовите актове, които произтичат от тези закони, за да може реално те да се прилагат. Хората ще бъдат доволни тогава, когато получават подкрепа - не само финансова, но и под формата на услуги\", заяви още министърът. Очаква се палатките на протестиращите майки, ако всичко мине наред, да изчезнат пред парламента. Обаче се оказва, че те ще бъдат пренасочени пред Здравното министерство. По думите на протестиращите всичко направено е една голяма крачка напред, но става проблемът с ТЕЛК-овите решения. Министър Петков обясни, че предложенията на майките са за една по-цялостна реформа в медицинската експертиза, която те ще отстояват като следваща стъпка за цялостна промяна. Законите за хората с увреждания и за личната помощ не уреждат ТЕЛК-овите решения. Според министъра реформата ще продължи и това, което са постигнали заедно през тази година, ще се затвърди и през следващата. \"Възрастните хора живеят благодарение на това, че те продължават да се трудят и благодарение на близките си. От 7 декември започва изплащането на коледните добавки към пенсиите\", добави Петков.", "date": "2018.12.05", "title": "Бисер Петков: Възрастните хора живеят благодарение на това, че продължават да работят"}
{"url": "https://www.faktor.bg/bg/articles/41-godishen-zagina-na-tsarigradsko-shose-dete-e-v-tezhko-sastoyanie-sled-zverskata-katastrofa", "text": "41-годишен мъж загина, а дете на 14 години е в тежко състояние в \"Пирогов\" след катастрофа на \"Цариградско шосе\" в София, съобщи БНР. Инцидентът е станал около 22:30 часа вчера.  Автомобилът е бил в подлеза, водещ към булевард \"Алея Яворов\". Водачът вероятно е изгубил контрол над колата и се е ударил в бетонната стена. По случая тече разследване. По първоначални данни на МВР, причината е несъобразена скорост на заледения път.", "date": "2018.12.05", "title": "41-годишен загина на \"Цариградско шосе\" в катастрофа, дете е в тежко състояние"}
{"url": "https://www.faktor.bg/bg/articles/ekspert-vazduhat-v-stolitsata-dnes-e-mnogo-po-chist", "text": "Днес въздухът в столицата е много по-чист. Нивото на фините прахови частици е малко над 14 микрограма, като вчера по това време стойностите бяха над 120 микрограма на кубичен метър. Това каза пред БНТ Тодорка Петкова, главен експерт в Изпълнителната агенция по околна среда. Нормата за замърсяване на въздуха е превишена пет пъти в София, Пловдив, Шумен, Русе и Горна Оряховица за вчера, добави тя. Петкова отбеляза, че се очаква да няма замърсяване, и ако има превишение, ще са в единични пунктове. В момента почти няма мъгла благодарение на вятъра, който допринася за това.", "date": "2018.12.05", "title": "Експерт: Въздухът в столицата днес е много по-чист"}
{"url": "https://www.faktor.bg/bg/articles/narodnite-predstaviteli-shte-glasuvat-okonchatelno-zakona-za-horata-s-uvrezhdaniya", "text": "Народните представители ще гласуват окончателно Закона за хората с увреждания. Това се посочва в проектопрограмата за работа на Народното събрание. През закона от 1 януари 2021 година се създава Държавна агенция за хората с увреждания. Въвежда се нов вид оценка, която да отчита индивидуалните потребности на хората с увреждания. Законът предвижда да има „квота на работната сила“ в публичната и в частната сфера. Квотният принцип ще се отнася за работодатели с персонал от 50 и повече работници и служители. Неспазването на квотните задължения ще води до изплащане на компенсации. Rегламентира се финансова подкрепа за национално представителните организации на и за хората с увреждания, осигурена под формата на субсидия от държавния бюджет. Ще бъде създадена информационна система за хората с увреждания, която ще служи за наблюдение и анализ на социално-икономическия им статус.", "date": "2018.12.05", "title": "Народните представители ще гласуват окончателно Закона за хората с увреждания"}
{"url": "https://www.faktor.bg/bg/articles/politsiyata-razbi-stroitelna-brigada-iznudvala-pensioneri-za-spestyavaniyata-im", "text": "Полицията в Пазарджик задържа група от 7 мъже, тероризирала и изнудвала възрастни и самотни хора в десетки села на Пазарджишка и Пловдивска област. Арестуваните се представяли за строителна бригада и предлагали на възрастните хора почистване на улуци и ремонт на покривните конструкции срещу дребни суми. После искали по няколко хиляди лева. Заплашвали домакините да им дадат целите си спестявания, след което зарязвали покривите им недовършени и изчезвали с парите. Става въпрос за група от 7 мъже на възраст между 26 и 37 години, които са от села от територията на Пазарджишка и Пловдивска област. Интересното е да се отбележи, че шестима от тях са криминално проявени за кражби и измами, обясни говорителят  на ОДП на МВР-Пазарджик Мирослав Стоянов, цитиран от Нова телевизия. Викам им, че имам 2500, повече нямам. Тук на масата се наведоха пет души. Какво мога да направя. А не дадеш парите, ще се качим на покрива и ще ти чупим всички керемиди, разказа за тормоза Страхил Апостолов. Мъжът обясни, че  се страхува.", "date": "2018.12.05", "title": "Полицията разби \"строителна бригада\", изнудвала пенсионери"}
{"url": "https://www.faktor.bg/bg/articles/otkriha-rekorden-broy-orazhiya-i-boepripasi-v-garazh-v-sofiya", "text": "\"Голямо количество оръжие е заловено при акция в София и село Габарево до Павел баня, съобщиха на брифинг в ГДОБП днес. При обиските са намерени автомати \"Калашников\", пистолети и муниции. По-голяма част от конфискуваното е опаковано в торби и кутии. Една част от оръжието е ново. На пресконференцията присъства и премиерът Бойко Борисов. В София част от намереното е било складирано в гараж в жк.\"Гео Милев\". Обиските са започнали преди няколко дни.", "date": "2018.12.05", "title": "Откриха рекорден брой оръжия и боеприпаси в гараж в София"}
{"url": "https://www.faktor.bg/bg/articles/afis", "text": "Повече от една трета (36%) от жителите на страната усещат влошаване на качеството на въздуха в населеното място, в което живеят. Три пъти по-малко - 12%, констатират подобрение на чистотата на въздуха. За всеки втори няма особена промяна. Това показват данните от последното проучване на \"АФИС\". То е осъществено в периода 30 ноември - 4 декември 2018 г. Интервюирани пряко в домовете им са 1010 пълнолетни български граждани. Замърсяването силно зависи от степента на урбанизация на конкретното населено място. Чистотата на въздуха се влошава далеч по-малко в селата (15%), докато този дял обхваща 48% от жителите на големите градове (57% в София) и 36% на малките. Важно е да се отбележи и това, че въздушното замърсяване е по-силен дразнител за хората от по-високите подоходни групи. Например, тези с над 1000 лв. доход на член на домакинството констатират замърсяване в 64% от случаите. Двете мерки, които биха допринесли най-много за по-чист въздух според анкетираните са по-ниска цена на електричеството (56%), следвано от намаление на движението с коли (39%), спиране на дим от индустриално производство (23%), домашно отопление с газ (20%). Централното топлоснабдяване, газификацията и електрическото отопление намаляват нуждата от отопление с дърва и въглища. Другите отговори всъщност са свързани с изброените дотук - по-достъпният обществен транспорт е ефикасна алтернатива на личните автомобили. Вярно е и обратното - по-слабото движение на лични коли в градовете облекчава трафика и ускорява развитието на обществения транспорт. Отговорите силно зависят от конкретната ситуация в населено място. Специално в групата, при която преобладава оценката за по-силно замърсяване през последните години, проблемът с колите силно се доближава до този с цената на електричеството (съответно 50 и 53%). Това подсказва, че най-силно действащият фактор през последните години е все по-силната доминация на личния автомобил над обществения транспорт. Може да се обобщи: от сравнително чист в мащабите на континента въздух в големите градове, градска България достигна до рекорди по замърсеност и причинена от това смъртност в ЕС поради цялостен отказ от активна урбанистична политика. Подобна абдикация е типична за Източна Европа, така че близко до България се нареждат Унгария, Румъния, Гърция. Чертите й са: - Изравняване на цените на обществения транспорт с тези на индивидуалния, въпреки че масовият транспорт е по-ефективен в енергийно и екологично отношение; - Намаление на линиите на автобусите, трамваите и тролейбусите; - Повишение на цената на електричеството за домакинствата, което тласка към отопление с твърдо гориво; - Отказ от централно топлоснабдяване, следвайки \"пазарни\" критерии; - Допускане на неограничен внос на коли \"втора ръка\" от страни, в които те са забранени за движение, защото замърсяват; - Отказ от уредба, стимулираща газификацията на градовете; - Растящото социално неравенство, което прави отоплението с ток непосилно за част от населението в градовете", "date": "2018.12.05", "title": "Афис: По-малкото коли по улиците и по-ниските цени на тока ще намалят замърсяването на въздуха"}
{"url": "https://www.faktor.bg/bg/articles/putin-gneven-na-ukrayna-nyama-da-govorya-s-poroshenko", "text": "Президентът на Русия Владимир Путин заяви, че няма да реагира на опитите на украинския държавен глава Петро Порошенко да говори с него по телефона, защото не иска да участва в неговите „нехитри комбинации“, предава РИА Новости. „Работата не е в това, че аз просто го отбягвам и не искам да разговарям с Пьотр Алексеевич... Аз просто не искам да участвам в неговата избирателна кампания“, поясни руският лидер. По неговите думи, Порошенко изкусно създава кризисни и провокационни ситуации и веднага прехвърля отговорността за направеното на Русия, след което „иска да демонстрира, че успешно решава възникналите проблеми“.", "date": "2018.12.05", "title": "Путин гневен на Украйна: Няма да говоря с Порошенко!"}
{"url": "https://www.faktor.bg/bg/articles/ninova-1-3", "text": "\"Получихме отговор от АПИ на искането ни за проверка на строителството на някои отсечки от магистралите. Чак след 30 дни, но все пак отговор. За нас той е опит да ни се „хвърли прах в очите“ и да се „замете“ случаят\". Това каза на брифинг в Народното събрание лидерът на БСП Корнелия Нинова. „В него се съдържат неверни твърдения. Абсурдно е да не може да се направи проверка на вече построен път. Твърди се, че такива проверки могат да се правят само по време на строителството“, обясни тя. „Неприемливо е твърдението, че такива проверки, трябва да се правят от лаборатория, посочена от изпълнителя. Тоест строителят да проверява сам себе си“, коментира Нинова и уточни, че това не може да гарантира обективност. „Неприемливо е опозицията да дава експерти на АПИ, за да решат проблема. Това предложение означава две неща - или некомпетентност, която АПИ признава, че не може да се справи, или е поредният опит да ни накарат да се сговорим“, заяви лидерът на левицата. „Настояваме за трета независима страна, която да бъде европейска независима лаборатория, не оперирала досега в България“, каза още Корнелия Нинова. Камарата на строителите организира подписка сред своите работници за преустановяване необоснованите и неподкрепени с доказателства публични твърдения за корупция и злоупотреби в строителството. Защо не направите подписка срещу ОЛАФ, а сте тръгнали да правите подписка срещу опозицията“, коментира още Нинова. „Уважаеми строители, когато казваме нещо не просто твърдим необосновано, а се подписваме с имената си и подписите си. Такова твърдение с имена и подписи е подадено в Прокуратурата. Там има сигнал със същите твърдения за злоупотреби и съмнения за корупция от ОЛАФ“, обясни Корнелия Нинова. „Това ще бъде прецедент и в европейската политическа история - подписка не срещу управленско решение или процедура, проведена от управляващи, а срещу опозицията и то защото търси истината. Ние искаме независима европейска лаборатория да каже фактите, а органите да се заемат оттам нататък“, каза още Корнелия Нинова. Какво ще направим, след като получихме писмото на АПИ - ще посочим от къде да бъдат взети „ядките“, конкретните точки. В писмото ни до АПИ вече сме посочили отсечките от магистралите, заяви от своя страна говорителят на ПГ на БСП Елена Йончева. „Ще се направи проект за организация на движението по време на взимането на „ядките“. Той ще бъде съгласуван и одобрен от АПИ“, посочи тя и допълни, че всички отсечки, посочени от БСП са построени или ремонтирани през последните 5 години. „Няма да създаваме експертна група, защото считаме, че европейската лицензирана лаборатория ще вземе необходимите „ядки“. Тя ще ни даде информация за качеството на пътната настилка, за дебелината на пластовете и качеството на материалите, които са вложени. Дали качеството и дебелината отговарят на техническите изисквания“, заяви Елена Йончева. „След получаване на АКТ 16 няма никакво законово основание, което да забранява извършването на техническа експертиза. Когато има съмнения и видими повреди на пътя, е необходимо да бъде извършена такава техническа експертиза“, обясни тя. „Не са изключени недобросъвестно съставени протоколи по отношение на качеството. Не са изключени недобросъвестно направени лабораторни изследвания“, каза още Елена Йончева.", "date": "2018.12.05", "title": "Нинова и Йончева скочиха срещу АПИ"}
{"url": "https://www.faktor.bg/bg/articles/moskva-othvarli-obvineniyata-na-nato", "text": "Москва категорично отхвърли отправените от НАТО обвинения, че Русия не спазва Договора за ликвидиране на ракетите със среден и малък обсег. Обвиненията прозвучаха на вчерашното заседание в Брюксел на министрите на отбраната от Алианса. Снощи американското посолство в Москва е предало в руското министерство на външните работи официална нота. В нея се посочва, че Съединените щати ще прекратят изпълнението на задълженията си по Договора за ракетите със среден и малък обсег след 60 дни, ако Русия не се върне към съблюдаването на неговите условия. Това съобщи на редовния си брифинг говорителят на руското министерство на външните работи Мария Захарова, като уточни: \"Бих искала да кажа, че в този текст отново са възпроизведени безпочвени обвинения, които не са подкрепени с нищо във връзка с предполагаемото нарушаване на това споразумение от руска страна\". Договорът за ракетите със среден и малък обсег беше подписан през 1987 г. във Вашингтон от тогавашните лидери на Съединените щати и Съветския съюз Роналд Рейгън и Михаил Горбачов. В края на октомври президентът Донлад Тръмп обяви намерението си да напусне едностранно споразумението с аргумента, че Русия отдавна не го спазва.", "date": "2018.12.05", "title": "Кремъл: Безпочвени са обвиненията на НАТО, че Русия нарушава споразумението за ракетите"}
{"url": "https://www.faktor.bg/bg/articles/utre-stava-yasno-koy-shte-zaeme-myastoto-na-evgeni-krusev", "text": "Кметът на София Йорданка Фандъкова коментира пред журналисти в Министерския съвет оставката на зам.-кмета по транспорта Евгени Крусев. Тя напомни, че още вчера е заявила позицията си по темата. „Благодарение на Крусев са извършени ремонти в столицата, които са важни за инфраструктурата на града“, заяви Фандъкова и поясни, че носи политическата отговорност за него.  Тя изрази надежда трамвайното трасе  по \"Графа\" да бъде готово до Коледа и да тръгнат трамваите, за да може да се „отпуши“ центъра на София. Иначе поясни тя,  срокът за ремонта е 300 дни и той трябва да приключи март месец. Фандъкова съобщи още, че утре ще предложи новият заместник-кмет и след това трябва Столичният общински съвет да го гласува. Кметът на София потвърди също така, че материалите от извършения вътрешен одит за „Графа“ са предоставени също на Прокуратурата. Относно мръсния въздух в столицата и борбата с него, Йорданка Фандъкова заяви, че въздухът е на всички и борбата да е чист е обща. Тя напомни, че Общината има програма, която я изпълнява и информира, че ще бъдат предоставени средства на 5000 домакинства в София, които се отопляват с твърдо гориво, за да направят нови инсталации на домовете си. „Трябва да се оказва и контрол при продажбата на горивата – да не се продават некачествени въглища и мокри дърва“, заяви тя. В рамките на вчерашния ден са продадени над 74 000 \"зелени\" билета, информира също така Фандъкова.", "date": "2018.12.05", "title": "Утре става ясно кой ще заеме мястото на Евгени Крусев"}
{"url": "https://www.faktor.bg/bg/articles/maskva-se-zakani-na-vashington-nyama-da-ostavim-izlizaneto-na-sasht-ot-dogovora-za-raketite", "text": "Русия няма да остави без отговор излизането на САЩ от Договора за ликвидиране на ракетите със среден и малък обсег (РСМО). Това заяви днес началникът на руския Генерален щаб армейски генерал Валерий Герасимов на брифинг за чуждестранните военни аташета, предават ТАСС и БТА.  \"Бих желал да осведомя чрез вас вашите ръководители, че ако договорът за РСМО бъде разрушен, това няма да остане без отговор от наша страна\", каза той.  Според шефа на руския Генщаб изявлението на американския президент Доналд Тръмп, че Щатите смятат да напуснат този договор, е опасна стъпка, която може \"да повлияе негативно не само върху европейската сигурност, но и върху стратегическата стабилност като цяло\".  \"Като военни професионалисти вероятно разбирате, че не територията на САЩ, а страните, разположили на своя земя американски комплекси с ракети със среден и малък обсег, ще станат обекти за поразяване при ответни действия на Русия\", ако Щатите излязат от договора, заяви Герасимов пред аташетата.  За да спазят изискванията на Договора за стратегическите нападателни оръжия (СТАРТ-3, бел. ТАСС), САЩ са преоборудвали част от своите стратегически нападателни въоръжения, разположени на 14-те си подводници тип \"Охайо\" и на 41 тактически бомбардировача Б-52Ейч, и едностранно са ги изключили от обсега на това споразумение, каза началникът на руския Генщаб.  Според Валерий Герасимов това дава възможност на Щатите \"в най-кратки срокове да засилят потенциала на своите стратегически нападателни сили и да увеличат броя на бойните заряди с над 1200 единици\".", "date": "2018.12.05", "title": "Мoсква се закани на Вашингтон: Няма да оставим без отговор излизането на САЩ от Договора за ракетите"}
{"url": "https://www.faktor.bg/bg/articles/slovakiya-ekspulsira-ruski-diplomat", "text": "Словакия експулсира руски дипломат след като военното разузнаване разкри, че е извършвал шпионска дейност в страната, член на НАТО и ЕС, заяви днес премиерът Петер Пелегрини, цитиран от Ройтерс. \"Ние го експулсирахме на 22 ноември и той напусна страната в 48-часов срок\", заяви Пелегрини пред журналисти.", "date": "2018.12.05", "title": "Словакия експулсира руски дипломат за шпионаж в страна, членка на НАТО"}
{"url": "https://www.faktor.bg/bg/articles/rusiya-testva-novo-lazerno-orazhie", "text": "Русия пусна на опитно бойно дежурство ново лазерно оръжие, за което президентът Владимир Путин обяви в обръщението си към парламента на 1 март. Голяма част от информацията за лазерния комплекс \"Пересвет\" още е засекретена, но според руски експерти то изпълнява задачи в рамките на противовъздушна и противоракетна отбрана. Според руското военно министерство то работи на основата на нови физични принципи. От там не уточняват в коя бойна час е дислоциран новият комплекс, отбелязва БНТ.", "date": "2018.12.05", "title": "Русия тества ново лазерно оръжие"}
{"url": "https://www.faktor.bg/bg/articles/mariyana-nikolova-shte-predsedatelstva-nsts", "text": "Правителството измени свое решение № 289/2017 г. за определяне на представителите на Министерския съвет в Националния съвет за тристранно сътрудничество. Във връзка с настъпилите персонални промени в Министерския съвет, заместник министър-председателят по икономическата и демографската политика Марияна Николова е определена за председател на Националния съвет за тристранно сътрудничество.", "date": "2018.12.05", "title": "Правителството измени свое решение № 289/2017 г. и избра нов председател на Тристранния съвет"}
{"url": "https://www.faktor.bg/bg/articles/us-senatori-vidyaha-dalgata-raka-na-prints-salman-v-ubiystvoto-na-hashogi", "text": "Американски сенатори се срещнаха с директора на ЦРУ Джина Хаспъл във връзка с убийството на журналиста Джамал Хашоги. След като се запознаха с подробностите около разследването, сенаторите заявиха, че със сигурност в покушението е замесен саудитският принц Салман. Рияд повдигна обвинения срещу 11 души за убийството на Хашоги, но категорично отрича престолонаследникът да има нещо общо със случая. Сенаторите отправиха остри критики по адрес на принц Салман. \"Ако правителството на Саудитска Арабия ще е в ръцете на този човек, ще ни бъде много трудно да правим бизнес с тях. Мисля, че той е луд и опасен и поставя нашите взаимоотношения в голям риск”, заяви сенаторът от Републиканската партия Линдзи Греъм.", "date": "2018.12.05", "title": "US-сенатори видяха дългата ръка на принц Салман в убийството на Хашоги"}
{"url": "https://www.faktor.bg/bg/articles/balgariya-se-vazdarzha-ot-prisaedinyavane-kam-globalniya-pakt-za-migratsiyata", "text": "Министерският съвет реши страната ни да се въздържи от присъединяване към Глобалния пакт за безопасна, регулирана и редовна миграция. България няма да участва със свои официални представители в Междуправителствената конференция за приемане на Пакта, която ще се проведе в Маракеш, Мароко, на 10 и 11 декември. Правителството също така взе решение при последващо гласуване на резолюция в Общото събрание на ООН за утвърждаване на вече приетия пакт Постоянният представител на Република България в ООН да гласува с „въздържал се“. Това съобщиха от правителствената информационна служба. Темата за по-ефективното управление на миграционните процеси е от основно значение за Република България. На този етап българското правителство смята, че решението за неприсъединяване към Глобалния пакт за безопасна, регулирана и редовна миграция защитава в най-пълна степен интересите на страната и нейните граждани. Република България ще продължи да изпълнява вече съществуващите и поети международноправни задължения в областта на правата на човека, както и да упражнява засилен контрол на националните граници.", "date": "2018.12.05", "title": "Правителството реши България да се въздържа от присъединяване към Глобалния пакт за миграцията"}
{"url": "https://www.faktor.bg/bg/articles/tsvetanov-se-sreshtna-s-daniel-loutan-direktor-na-ofisa-po-tsentralnoevropeyski-vaprosi-v-darzhavniya-departament", "text": "Председателят на парламентарната група на ГЕРБ и заместник-председател на партията Цветан Цветанов се срещна с директора на Офиса по Централноевропейски въпроси в Държавния департамент на САЩ Даниел Лоутън. По време на разговора Лоутън изрази благодарност към България за надеждното партньорство и сътрудничество. Беше специално изтъкнато, че израз на отличното сътрудничество между двете държави са скорошните срещи между министър-председателят Бойко Борисов и държавния секретар Майк Помпео през месец септември в Ню Йорк и срещата в началото на ноември във Вашингтон между Помпео и българския външен министър Екатерина Захариева. Американската страна изказа поздравления и за успешното приключване на Българското председателство на Съвета на ЕС през първата половина на 2018 г. Цветан Цветанов и Даниел Лоутън се обединиха около мнението, че извеждането като приоритет на нашето Председателство на европейска перспектива пред Западните Балкани е фактор с решаваща важност за региона. По този начин се дава ясна перспектива пред тези държави за тяхното европейско бъдеще. Радостен е фактът, че Западните Балкани са разглеждани приоритетно и по време на сегашното Австрийско председателство, а и по време на предстоящото през първата половина на 2019 г. Румънско председателство. По време на разговора беше обърнато специално внимание и на въпроси, касаещи енергийната сигурност. Американската страна подчерта важността на интерконекторната връзка между България и Гърция, като реална възможност за диверсификация на снабдяването с газ за региона. От своя страна Цветан Цветанов представи идеята за газовия хъб \"Балкан\" и възможностите, които съоръжението дава за диверсификацията на доставките. Двете страни обсъдиха и модернизацията на българската армия, най-вече в сферата на предстоящото закупуване на нови изтребители за българската авиация. Цветанов информира, че в момента тече процедура по уточняване на офертите с тримата участници в търга - Ф-16, Грипен и Юрофайтър. Решението ще бъде на българския парламент, като най-вероятно ще бъде взето през първата половина на 2019 г. По време на разговора беше обсъдена и парламентарната работа по новият Закон за вероизповеданията и някои от текстовете,  които будят тревога у чуждестранните църкви. Цветан Цветанов гарантира,  че религиозните права на гражданите са гарантирани от Конституцията на Република България и никой няма намерение да нарушава тези права. Между първо и второ четене на закона е имало широка дискусия по темата, в т.ч. и с представители на обществени и религиозни организации и всички дискусионни моменти са били изчистени и преодолени. В предстоящия за приемане закон няма текстове, които могат да будят тревога в насока накърняване на религиозните права и свободи, подчерта Цветанов. Днес Цветан Цветанов ще участва в официалната траурна церемония в Националната катедрала на Вашингтон по повод смъртта на 41-ия президент на САЩ Джордж Х. У. Буш. Очаква се на церемонията да присъстват повечето бивши президенти на Съединените щати, както и настоящият президент Доналд Тръмп.", "date": "2018.12.05", "title": "Цветанов се срещна с Даниел Лоутън, директор на Офиса по Централноевропейски въпроси в Държавния департамент"}
{"url": "https://www.faktor.bg/bg/articles/tsvetanov-razgovarya-s-bivshiya-direktor-po-operatsiite-na-dea", "text": "Председателят на парламентарната група на ГЕРБ и заместник-председател на партията Цветан Цветанов се срещна с бившия директор по операциите на Агенцията за борба с наркотиците на САЩ (ДЕА) Майкъл Броун, който в момента работи в сферата на сигурността и прогностичния анализ. Срещата се проведе в началото на работното посещение на Цветанов в САЩ, където той ще участва в Интерпарламентарния форум по сигурността във Вашингтон по покана на конгресмена Робърт Питингер. В рамките на работната среща Цветан Цветанов и Майкъл Броун отчетоха доброто сътрудничество между българските и американските правоохранителни органи и по-специално отличното партньорството в сферата на противодействието на наркотрафика. И двете страни се обединиха около мнението, че откриването на представителство на ДЕА в България през 2012 г. е повишило капацитета на правоохранителното сътрудничество в региона. Множеството успешни операции срещу наркотрафика отбелязват възходящия тренд на двустранното сътрудничество. Броун и Цветанов се обединиха около извода, че двустранното сътрудничество между САЩ и България в борбата с наркотрафика, трансграничната престъпност, в т.ч. прането на пари и трафика на хора, са пример за отлично сътрудничество за много други държави. Цветан Цветанов отправи покана към Майкъл Броун да посети България в удобно за него време през 2019 г.", "date": "2018.12.05", "title": "Цветанов разговаря с бившия директор по операциите на ДЕА Майкъл Броун"}
{"url": "https://www.faktor.bg/bg/articles/borisov-1-16", "text": "\"Една част от откритите от ГДБОП и Специализираната прокуратура оръжия сме си я платили като контролирана доставка\". Това каза министър-председателят Бойко Борисов преди днешното правителствено заседание във връзка с голямо количество оръжие, открито при съвместна операция на Специализираната прокуратура и ГДБОП. „Толкова много оръжия хванахме, колкото специалните бригади нямат. И като качество - такива заглушители специално правени като за специалните части и баретите. От онзи ден арестувани. Една рота автомати, пистолети, гранатомети – бяха изброили 40 хил. патрона. Една част сме си я платили като контролирана доставка“, заяви Борисов.", "date": "2018.12.05", "title": "Борисов: Толкова много оръжия хванахме, колкото специалните бригади нямат"}
{"url": "https://www.faktor.bg/bg/articles/britanski-minista-brekzit-na-mey-e-skok-v-mraka", "text": "Британската министър-председателка Тереза Мей каза, че сделката за \"Брекзит\", която предлага британският парламент да одобри, не е съвършена, но е възможно най-добрата, за да не се допусне излизане от ЕС без сделка или да няма излизане, предаде Ройтерс. \"Не казвам, че тази сделка е съвършена. Това нямаше как да стане. Такова е естеството на преговорите\", каза Мей, която откри дебатите в парламента преди гласуването на плана й за Брекзит, насрочено за 11 декември. \"Няма да обединим страната си, ако се стремим към отношения, даващи всичко на едната страна в спора и нищо на другата. Не бива да допускаме стремежът към съвършен \"Брекзит\" да предотврати добър \"Брекзит\" за британския народ\", допълни британският премиер. Мей призова всички депутати, независимо от позицията им по \"Брекзит\", да приемат компромис и да подкрепят предложената от нея сделка. Разделенията, раздухани от референдума през 2016 г., \"бяха разрушителни за нашата политика\", каза Мей. \"Хората гласуваха, те гласуваха за напускане. Мисля, че наш дълг е да постигнем този \"Брекзит\" и мисля, че това е въпрос на доверие към политиците и към парламента\", добави тя. Лидерът на опозиционната Лейбъристка партия Джереми Корбин изрази надежда, че парламентът идната седмица ще отхвърли сделката, предложена от правителството. Правителството или трябва да постигне по-добра сделка, или да отстъпи управлението на някой друг, каза Корбин и нарече сделката на Мей за Брекзит \"скок в мрака\". Бившият британски външен министър Борис Джонсън изрази надежда, че парламентът ще отхвърли проекта на правителството за \"Брекзит\", предаде Ройтерс. Джонсън нарече проекта \"национално унижение, подигравка над решението за излизане от Европейския съюз\". \"Имаме много други опции. За да сме наясно по какъв път ще поемем, трябва да разберем какво ще се случи във вторник, ако, както се надявам, тази високо уважавана Камара на общините отхвърли сделката\", каза Джонсън. Северноирландската Демократична юнионистка партия (ДЮП), която подкрепя кабинета на британския премиер Тереза Мей, ще гласува против споразумението за \"Брекзит\"-а в парламента на 11 декември, съобщи неин депутат, цитиран от Ройтерс. \"Моята партия ще се противопостави на това споразумение, тъй като смятаме, че то оставя Северна Ирландия в конституционно уязвима позиция въпреки уверенията, които ни бяха дадени\", заяви Пол Гирван. ДЮП е недоволна, че в споразумението се предвижда възможността Северна Ирландия да е в по-тесни връзки с ЕС от останалата част на Великобритания, ако не бъде намерен друг начин да се избегне твърда граница с Република Ирландия.", "date": "2018.12.05", "title": "Британски опозиционен лидер: Брекзит на Мей е \"скок в мрака\""}
{"url": "https://www.faktor.bg/bg/articles/tsvetanov-razgovarya-s-daniel-friyd-ot-rakovodstvoto-na-atlanticheskiya-savet-na-sasht", "text": "Председателят на Парламентарната група на ГЕРБ и заместник-председател на партията Цветан Цветанов проведе работна среща с посланик Даниел Фрийд. Той е член на ръководството на Атлантическия съвет - водещ американски мозъчен тръст в областта на външната политика. Също така Фрийд е бил помощник държавен секретар на САЩ в администрациите на президентите Джордж Буш и Барак Обама. От години Цветанов и Фрийд развиват успешно сътрудничество в областта на задълбочаването на двустранните отношения между България и САЩ.  По време на разговора двамата обсъдиха въпроси от двустранен интерес най-вече в областта на регионалната сигурност. Цветанов представи резултатите от Българското председателство на Съвета на Европейския съюз през първата половина на 2018 г., като постави акцент върху европейската перспектива пред Западните Балкани. Двамата се обединиха около мнението, че европейската интеграция на страните от региона има решаващо значение за сигурността и стабилността на Балканите. Председателят на ПГ на ГЕРБ запозна посланик Даниел Фрийд с вътрешнополитическата обстановка в страната ни и процесите, които се наблюдават в навечерието на изборите за Европейски парламент през месец май 2019 г. Специално внимание беше обърнато на дезинформацията и фалшивите новини, които успешно се използват от несистемните партии в Европа, както и от извъневропейски сили, имащи интерес от разединен и слаб Европейски съюз. Двете страни обсъдиха възможността през пролетта на 2019 г. в България да се проведе научна конференция, на която американски и европейски експерти да обсъдят ролята на дезинформацията в политическия дневен ред на държавите от Европа.", "date": "2018.12.05", "title": "Цветанов обсъди с Даниел Фрийд двустранните интереси в областта на регионалната сигурност"}
{"url": "https://www.faktor.bg/bg/articles/novini/balgariya/anton-todorov-dariteli-za-kampaniyata-na-radev-sa-litsa-sas-zaporirani-imoti-koy-ot-tyah-shte-nahlue-s-pistolet-na-dondukov-2", "text": "Политологът Антон Тодоров разкри, че мъжът, който опита да проникне в президентството с пистолет в ръка има проблеми с частни съдебни изпълнители. Проверка на Тодоров показва, че сред дарителите за президентската кампания са и доста лица, които имат запорирани имоти. До колко всичко това е случайност или порочен кръг, режисиран от кукловодите на кандидат президентската кампания, пита политологът. Ето и коментара му, придружен с документи във фейсбук: „Да очакваме ли други ощетени от ЧСИ да нахлуят в президентството? Сашко Игнатов, който в понеделник следобед влезе в президентството със зареден пистолет се оказа човек, който има огромни проблеми с частни съдебни изпълнители (ЧСИ). Загубил е къща и апартамент, а бизнесът му е фалирал. Един задълбочен поглед върху списъка с дарителите за кандидат-президентската кампания на Румен Радев поражда полезни въпроси и налага нерадостни очаквания. След като сред дарителите му има немалко ощетени от ЧСИ хора от различни краища на България, дали пък утре, вдругиден, повдруги ден в приемната на президентството няма да влети поредният, който е очаквал Радев да му опрости дълговете и да му реши частните, предизвикани от собствените му погрешни решения проблеми. Какво показват данните? През 2016 г. лицето Тони Христов Шалапатанов от Девня, с ЕГН 7103.…..дарява пари за кандидат-президентската кампания на Румен Радев. Същото лице е със запориран и обявен за публична продан имот. Ето, виждате обявлението за това на ЧСИ с рег. № 808 по и.д. №20138080400951. През 2016 г. лицето Росалина Йорданова Ненкова, с ЕГН 5610……дарява пари за кандидат-президентската кампания на Румен Радев. Същото лице е със запорирана и обявена за публична продан къща на стойност 185 000 евро. Ето, виждате обявлението за това на ЧСИ с рег. №711 по и.д. № 20137110400252. През 2016 г. лицето Кирил Костадинов Шилегарски, с ЕГН 7605……дарява пари за кандидат-президентската кампания на Румен Радев. Същото лице е с обявена за публична продан от ЧСИ къща. Като добавим, че сред дарителите на Румен Радев като кандидат-президент всеки пети е социално слаб, а Сметната палата в официален доклад направи много сериозни заключения относно нарушения на закона от ИК на Румен Радев и Йотова, то призивът на самия Радев за повече светлина май ще се окаже особено необходим за него самия. Ако си част от проблема, в никакъв случай не може да си част от решението, Радев!”", "date": "2018.12.05", "title": "Антон Тодоров: Дарители за кампанията на Радев са лица със запорирани имоти, кой от тях ще нахлуе с пистолет на „Дондуков”2?"}
{"url": "https://www.faktor.bg/bg/articles/antoniy-galabov-1-3", "text": "\"Прозорецът за предизвикване на предсрочни парламентарни избори е затворен\". Това каза пред \"Фокус\" политологът доц. Антоний Гълъбов.  „Дизайнът на ГЕРБ е на партия, която е силно консолидирана около лидера си. ГЕРБ винаги са се явявали самостоятелно на избори, самият процес на подготовка на изборите винаги е протичал в рамките на самата партия и в това отношение няма проблем. Проблемът по-скоро е в това, че в предизборната кампания за eвропейските избори, ГЕРБ са изправени пред агресивна и разностранна атака към управлението, която е видима на всички равнища\", каза още Гълъбов.  \"Големият въпрос, от който до голяма степен ще зависят и изборните резултати, е колко ефективно ГЕРБ ще успява да управлява създалата се множествена криза“, обясни доц. Антоний Гълъбов. Той каза още, че намаляването на шансовете за провеждане на предсрочни избори ще предизвика радикални призиви и бурни прояви на недоволство от управлението, отколкото реална политическа криза. \"Това създава напрежение и обезсилва управляващите\", обясни той. По думите му, ГЕРБ ще разреши проблемите си, ако успее да формулира нови и ясни управленски приоритети и консолидира мнозинството.", "date": "2018.12.05", "title": "Антоний Гълъбов: Прозорецът за предсрочни парламентарни избори е затворен"}
{"url": "https://www.faktor.bg/bg/articles/nato-znaem-kak-da-se-otbranyavame-sreshtu-rusiya", "text": "\"НАТО има ключовете към отбраната на Русия в Крим и Калининград, с което да може да я победи\". Това обяви началникът на наскоро възстановения Втори флот на военноморските сили на САЩ вицеадмирал Андрю Люис, пише \"Бизнес инсайдър\". По-специално американските военни придават особено значение на тактиката на руските войски, съгласно която Русия непрекъснато разширява системата за блокиране на достъпа на чужди войски до стратегически важни райони. Както по-рано заяви бившият командир на сухопътните сили на САЩ в Европа Бен Ходжис, потенциалът на Русия да блокира достъпа до стратегически важни точки варира в различните региони. \"Този потенциал на Русия в Калининград и в Крим обаче е най-значим, тъй като там има средства за противовъздушна, противоракетна и противокорабна отбрана, а също така има няколко хиляди войници\", изтъкна той. А във връзка със средствата за радиоелектронна борба и радарите, възможностите за придвижване на силите на НАТО в тези региони могат да бъдат значително ограничени. Но както е подчертал вицеадмирал Андрю Люис, НАТО вече знае как трябва да се бори с тази тактика на руските военни. \"Ако не се впускаме в подробности, за които не мога да говоря, то аз съм сигурен, че можем да действаме в условията на блокиране на достъпа. Знам, че това могат нашите самолетоносачи. Знам, че това могат нашите сухопътни сили. Ние разполагаме с ясен метод за това. Той е основан на физическа, сложна маневра; ние умеем да не шумим, когато не трябва да създаваме шум, и можем да говорим, когато е необходимо\", подчертал американският висш военен. Освен това Люис добавил, че страните членки на НАТО в продължение на много години са отделяли на този въпрос много голямо внимание, като са успели да постигнат \"сериозен напредък\".", "date": "2018.12.05", "title": "НАТО: Знаем как да се отбраняваме срещу Русия"}
{"url": "https://www.faktor.bg/bg/articles/andrey-novakov-paket-mobilnost-e-edno-ot-nay-loshite-zakonodatelni-predlozheniya", "text": "„Макар австрийското предателство, според мен е изключително силово с подкрепата на Германия и Франция, да наложи тази позиция, съпротивата на 8 държави не е нещо, което виждаш често тук. Това показва колко лошо е това предложение. ЕП на два пъти блокира работата по това досие. Считам, че в момента виждаме едно от най-лошите въобще законодателни предложения, които са представяни за обсъждане. До такава степен е лошо това предложение, че в него са включени изисквания за внедряване на устройства в камионите, които още не са изобретени - те не съществуват“. Това каза пред БНР евродепутатът Андрей Новаков по повод промените в правилата за извършване на международни товарни пътни превози. „Това, което ще направим в Европейския парламент, е, от една страна, да забавим или въобще блокираме работата по досието, така че да не мине в този мандат, а, от друга гледна точка, ако се стигне до евентуално гласуване, да внесем такива изменения и допълнения, които да отразяват в максимална степен интереса на българските превозвачи“. Пакетът „Мобилност“ не е факт вече две години благодарение на евродепутатите, припомни Новаков. „Ако се стигне до гласуване, смятам да внесем предложение, в които шофьорите все пак да могат да спят и да почиват в кабините при определени условия, да могат да извършват повече курсове в Европа, без това да попада в обхвата на Директивата за командировани работници. Надявам се да успеем. Затова ще се наложи всички българи да работим под един знаменател, както сме го правили до момента, по темата“. Пакетът трябва да бъде приет по време на румънското европредседателство, но страната е от явните противници на проекта. Затова Новаков се надява той да бъде „забавен или отложен за неопределено време в бъдещето“, особено предвид очакваните протести в страната, включително в Букурещ. Възможно е да се стигне и до Европейския съд, тъй като изискването за прибиране на шофьорите на всеки четири седмици „абсолютно противоречи с основните права и свободи, които са в основата на Европейския съюз - свободното придвижване на хора, стоки и капитали“. „Празните курсове на камионите не кореспондират е с пестенето на емисии въглероден двуокис“, допълни Новаков. Той заяви, че би отишъл заедно с българските шофьори да протестира в Брюксел против пакета.", "date": "2018.12.05", "title": "Андрей Новаков: Пакет \"Мобилност\" не е факт вече две години благодарение на евродепутатите"}
{"url": "https://www.faktor.bg/bg/articles/valeri-simeonov-1-19", "text": "\"Народното събрание трябва да има отношение на партньорство към бизнеса, а не на репресии и на принуда. В противен случай за пореден път ще подходим като мащеха\". Това заяви в парламента лидерът на НФСБ Валери Симеонов по време на дебатите относно второто гласуване  на Закона за хората с увреждания в частта, отнасяща се до достъпа на хората с увреждания до пазара на труда. \"Не разбирам защо не се потърсиха мерки, които да насърчават работотаделите при наемане на хора с увреждания. Трудно ще се получат нещата без стимули. За пореден път демонстрираме лицемерна загриженост към тези хора, без да постигаме нищо. В момента имаме неистова нужда от работна ръка, защото българската икономика се задъхва именно от недостига на работна ръка. Трябва да бъде прекратено и издаването на фалшиви ТЕЛК-ови решения'', допълни още Симеонов.", "date": "2018.12.05", "title": "Валери Симеонов: Бизнесът няма да наема хора с увреждания, ако продължим да се държим като мащеха"}
{"url": "https://www.faktor.bg/bg/articles/evgeniya-kostadinova-s-vklyuchvaneto-na-georgi-markov-v-uchilishte-iskame-da-nauchim-mladite-hora-na-tsennosti", "text": "Евгения Костадинова от МОН заяви, че \"Задочни репортажи за България\" на Георги Марков вече ще се преподава в училищата. Тя обясни, че от министерството нямат за цел да правят интерпретация на историята чрез литературата, а да научат младите хора да се изразяват, сами да правят сравнения и да имат своя позиция.  Пред Георги Коритаров в предаването \"Свободна зона\" по ТВ Европа тя обясни, че идеята идва от учители. \"Демокрацията и демократичното гражданство са едни от основните принципи, на които искаме да научим децата чрез литературата. Това са ценностите, които Марков казва. Той пише за правото на избор и за изразяване на мнение. Не говорим вече само за европейски ценности, а и за български като трудолюбието и ученолюбие. Нашата цел е да научим децата на гражданско образование. То съществуваше под някаква форма, но сега е засилено с новите програми. Учителите имат пълната свобода да избират произведенията на авторите, които сме им посочили. Това означава, че не само \"Задочни репортажи за България\" могат да се изучават от Георги Марков, а и други произведения на автора\", каза още Костадинова.", "date": "2018.12.05", "title": "Евгения Костадинова: От 2019 творчеството на убития в Лондон Георги Марков ще се преподава в училищата"}
{"url": "https://www.faktor.bg/bg/articles/oblatsi-i-dazhd-v-planinite-snyag", "text": "Днес ще бъде облачно, със слаби валежи от дъжд. Преди обяд ще има условия за поледици, главно в Дунавската равнина. През деня ще се усили северозападният вятър - ще бъде умерен до силен и с него мъглите в низините ще се разсеят. Aтмосферното налягане в сутрешните часове е малко по-ниско от средното за месеца. През деня ще се повишава и вечерта вече ще бъде по-високо. Максимални температури между 3° и 8°, в София около 5. Вечерта, с понижението на температурите, дъждът в Североизточна България ще премине в сняг, но ще е в процес на спиране, а от запад ще започне разкъсване на облачността, съобщи „Фокус“.  Над Черноморието ще бъде облачно на места с превалявания от слаб дъжд. Ще се появи умерен до силен северен вятър. Максимални температури от 4-5° в северните, до 9-10° в южните райони. Температурата на морската вода е 9-10°. Вълнението на морето ще бъде 3 бала и вечерта ще се усили. Над планините ще бъде предимно облачно, на места с превалявания от сняг. Ще духа силен вятър от северозапад и с него ще нахлува студен въздух. Температурите ще се понижават и към 14 часа на височина 1200 метра ще е около 0°, на 2000 метра – около минус 4°.", "date": "2018.12.05", "title": "Облаци и дъжд, в планините - сняг"}
{"url": "https://www.faktor.bg/bg/articles/novini/balgariya/kradtsite-v-bashtinata-kashta-na-simeonov-otmaknali-vino-i-telta-ot-lozyata", "text": "\"Бащината ми къща в село Бутан не е разбивана. Крадците са влезли и са взели вино и телта от лозята. Камерите, които са монтирани, са ги снимали. Единият се е опитал да среже кабела на охранителните камери\". Това заяви пред БТВ лидерът на НФСБ Валери Симеонов. Вчера стана ясно, че той също е жертва на крадци в село Бутан в област Враца, където се намира бащината му къща.  Той не я посещава често, но я охранява с камери и СОТ. Вчера бившият вицепремиер е бил в Бутан за тържеството на селото. \"Откраднати са телта от лозята и вино от постройка до къщата. Има на запис кои са крадците\", коментира Симеонов. Той допълни, че няма основание за притеснение да се живее в селото и каза, че се взимат мерки постоянно за предотвратяване на криминалните действия.", "date": "2018.12.05", "title": "Крадците в бащината къща на Симеонов отмъкнали вино и телта от лозята"}
{"url": "https://www.faktor.bg/bg/articles/pravitelstvoto-otpuska-pari-za-vlizaneto-ni-v-shengen", "text": "Правителството отпуска пари за влизането ни в Шенген. Очаква се на днешното си заседание министрите да гласуват допълнителни разходи за вътрешното министерство, с които България бързо да отговори на изисквания, които да ни допуснат в Шенген. Членството ни се чака от години. Преди няколко седмици премиерът намекна, че влизането в Шенген по въздух вероятно ще е съвсем скоро. Според коментарите в Европа, възможно е това да стане още преди евроизборите през май. За българите би означавало край на паспортните проверки на летищата и директен достъп от полета до лентите за багаж - без граничен контрол.", "date": "2018.12.05", "title": "Правителството отпуска пари за влизането ни в Шенген"}
{"url": "https://www.faktor.bg/bg/articles/elen-gerdzhikov-ostavkata-na-krusev-ne-e-priznavane-na-vina", "text": "Повдигнатото обвинение и подадената оставка на зам.-кмета на София Евгени Крусев не са заради ремонта на \"Граф Игнатиев\", става въпрос за процедура по закона за обществените поръчки при избор на изпълнител за ремонта. Това каза пред БНТ председателят на Столичния общински съвет Елен Герджиков. \"Вчера започнаха спекулации, че едва ли не се дава оценка на цялостния ремонт на \"Графа\", затова трябва да се каже, че не става въпрос за това. Става въпрос за съмнение за нарушаване на процедурата по Закона за ОП по една проверка, която е направена от прокуратурата и от вътрешния одит на кмета по сигнал, външен. И прокуратурата преценява, че има такъв момент на нарушаване на процедурата и повдига съответното обвинение, обясни Герджиков. Оставката на Евгени Крусев е достойна и мъжка постъпка, която не означава признаване на вина, добави той. Това е морален акт и възможност да изчисти името си. Това е достойна мъжка постъпка. Ако има нарушение, то ще излезе в резултат от тази проверка на прокуратурата и нека всеки отговорен по веригата да си поеме отговорността, заяви още Герджиков във връзка с подадената вчера оставка на зам.-кмета на София Евгени Крусев. ,,Има внушения в обществото, според които са вложени по-евтини и некачествени материали, което не е вярно. По договор се плаща това, което е по ремонта, а не това, което е по проекта'', поясни Герджиков. ,,Ремонтът на \"Графа\" продължава със забързани темпове, като той е изпълнен на около 90 процента. Да, имаше известни затруднения, имаше забавяне поради обективни причини. Сега основната задача е пускането на трамвая, което предстои в най-скоро време. Както знаете, загражденията вече са премахнати по настояване на бизнеса'', каза още той. ,,Зеленият билет е мярка от механизма на Общинския съвет за по-чист въздух. Все пак трябва да кажа, че този механизъм е в процес на разработване, т.е. той може да бъде променен. Ако се наложи да се въвежда по-рано, ние от Общината ще преразгледаме тази мярка. А и няма как само общината или само държавата да изчистят въздуха, трябва участие и на цялото общество'', посочи Герджиков и заяви, че през вчерашния ден близо 70 000 души са си закупили зелени билети за градския транспорт.", "date": "2018.12.05", "title": "Елен Герджиков: Оставката на Крусев не е заради ремонта на \"Граф Игнатиев\""}
{"url": "https://www.faktor.bg/bg/articles/novini/balgariya/proshtavame-se-s-rezhisyora-stoycho-shishkov-razkazal-za-naroden-dom-na-terora", "text": "Днес, сряда от 11 часа в столичната черквата \"Преображение Господне\" -  срещу НДК ще се състои опелото и поклонението пред режисьора-документалист Стойчо Шишков. Той издъхна на 1 декември, но остави за поколенията света на своите филми и герои. Шишков е роден е през 1940 г. във Варна. Баща му е офицер, но когато е на три години, семейството се мести в София. Голямата спънка, която ще го следва до падането на комунизма през 1989 г., е известна като “бележка за благонадеждност”. Тази бележка ще го спре да учи кинодраматургия в Москва. Тя ще е и една от причините Шишков да бъде най-дългогодишният втори режисьор в киното ни - не му позволяват сам да режисира. Когато завършва образованието си в „Климент Охридски”, Стойчо Шишков започва работа в списание “Паралели”. През 1982 г. прави режисьорски дебют с авторската си новела “Малкият, дългият и момичето” Заснел е повече от 50 филма - документални, научнопопулярни, телевизионни, репортажни, рекламни. Всичките са напълно авторски. Един от най-известните е “9-те крачки” - документален за спортния път и успехите на Стефка Костадинова. Една от последните му творби бе “Народен дом на терора”. Разтърсваща документална лента. Филм за мрачната карма на една софийска сграда - бившата Дирекция на милицията и полицията, жълтата сграда на столичния Лъвов мост. Филмът проследява 100-годишната история на сградата, наниз от имена, факти, документи, разкази и свидетелства, и хвърля светлина върху много забравени събития преди и след 9 септември. Поклон пред светлата му памет! Faktor.bg представя и едно интервю със Стойчо Шишков, в което разказва за създаването на филма „Футболни хамелеони” Награждаваният „Футболни хамелеони” търси пари за екран –интервю с режисьора Стойчо Шишков - В киното няма колегиалност, защото там всеки е опасен – не знаеш дали няма да направи добър филми и хората да си кажат: „Я, то имало и други режисьори!” Първата комисия (през 2001 г.) присъди на моя филм 10 000 лева с идеалната цел той да не бъде направен. Очакваха, че като чуя тази смешна сума, ще се откажа, но аз се заинатих и вместо да се откажа, взех парите. Ако сега някой ми даде пари, за да направя филм за това как съм заснел този, ще се получи нещо десет пъти по-силно. Тогава обаче реших, че на живот и смърт трябва да извадя филм и го направих. Устроих си голгота сам. Сега пък те ми устройват тишина. Опитват се да не дадат път на филма, да го замълчат. Само че той вече е направен и хора, които не са вътре в системата, го забелязаха. На фестивала във Варна получи две награди: специалната „Пиер де Кубертен” и – което за мен е по-важно - наградата на журналистите „Горчивата чаша”. - За седем години на финансиране и дофинансиране Националният филмов център ми отпусна общо 83 хиляди лева. Ако добавим към това и получените от Българска национална телевизия 17 хиляди - дадени не като пари, а като осигурена снимачна техника, сумата се закръгля на 100 хиляди. И тъй като 17 хиляди са нищо, за мен няма кран, няма транспорт и всеки път снимам с различни камери. Средният игрален филм струва милион и четвърт. Да правиш филм със сто хиляди е нечовешко. Не мога да си позволя техника, не мога да си позволя дрехи, не мога да си позволя актьори. Актьорите се снимаха без пари – само заради мен. Някой ми даде малко пари, аз събера хората и снимам поредните три сцени. После – отново пауза. Дотолкова нямаше пари, че всеки звук е звук от камерата. Нищо не е записвано със съвременните методи. - У дома имам четири дебели папки с писма до всички възможни големи и средни фирми. Отговориха ми три фирми, като две любезно ми обясниха, че идеята за филм „не съвпада с рекламната ни стратегия”. Категоричен съм, че в България никой бизнесмен по никакъв повод не желае да даде пари на някой творец, за да направи той нещо по важен обществен проблем. Основаха фирми и банки с парите от соца, откраднати за една нощ. И от двайсет години се отчитат някъде за полученото. Култура?! Изкуство?! Какво ги вълнува това мутрите? Мой познат ме заведе веднъж при някакъв мастит бизнесмен, за да ми ходатайства пред него. Онзи се направи, че не ме вижда и започна да му обяснява защо няма да даде пари: „При мен всеки ден идват с разни молби. Лили Иванова щяла да прави това, Васил Найденов – онова. Някой си тръгнал да прави филм, някой си тръгнал да прави изложба. Казал съм на моите: „Късайте и хвърляйте в коша!” Какво да говориш с такъв човек? - Показах филма в салона на МВР, които би трябвало да са най-заинтересовани. Сред публиката нямаше един с униформа. Животът ни се е превърнал в каша от драматични събития, която вече никого не трогва. Мътилка, в която нищо не е ясно. Добре организиран хаос, в който организаторите продължават да ловят риба. Държава няма, има територия,в която блуждаят някакви ЕГН-та. Взех да се питам има ли смисъл да правиш филм за важни проблеми. България кърви, но режисьорите са се забили в някакви естестки филми, които я съберат по десетина човека в салона, я не. - Футболът не кърви, а направо загива. Защото тези, които организират хаоса в държавата, го натикаха в ръцете на мутрите. Ако не са техните пари – край на българския футбол. Той и без това едва крета. Националният стадион „Васил Левски” скоро ще рухне, защото няма приходи. Няма приходи, защото няма мачове, а няма мачове, защото няма публика. „Левски” и ЦСКА едва събират по 10-12 хиляди душии зрители. А ония, които отиват на мач, за да се сбият с чуждите ултраси или с полицията, стават все повече. От седем години насам проблемът се възпроизвежда – през седмица, през две. В Б групите и зоните се бият всички – зрители, играчи, съдии, полицаи – всеки лупа всекиго. Въпрос на време е нещо лошо да се случи. Вальо Михов направо си призна: Ние висим на косъм всеки кръг. Треперим да не стане нещо, защото човекът е твърде крехък.” - Една година след премиерата продължавам с ръката напред – да търся пари за разпространение. Не съм сигурен дали ще успея.", "date": "2018.12.05", "title": "Прощаваме се с режисьора Стойчо Шишков, разказал за „Народен дом на терора”"}
{"url": "https://www.faktor.bg/bg/articles/protestirashti-izlizat-sreshtu-mrasniya-vazduh-v-stolitsata", "text": "Протест заради мръсния въздух под надслов „Дишай“ ще има днес в София. Той се организира в социалните мрежи. Началото му е обявено за 12.30 часа, а сборният пункт е пред сградата на Столична община. Организаторите искат Столична община официално да признае проблема, който всички софиянци регистрират. Те настояват за вземането на спешни мерки за решаването на проблема. Според тях в дните със замърсяване с фини прахови частици над допустимата норма, „зеленият билет“ трябва да е задължителен, а в тези с многократно превишаване - напълно безплатен. Освен това искат при проблеми с чистотата на въздуха да се ограничава ползването на лични автомобили и да се спре раздаването на енергийни помощи, включващи твърдо гориво, както и да се възстанови и разшири официалната система от измервателни станции.", "date": "2018.12.05", "title": "Протестиращи излизат на улицата срещу мръсния въздух в столицата"}
{"url": "https://www.faktor.bg/bg/articles/ivaylo-moskovski-veche-ne-e-deputat", "text": "Парламентът прекрати пълномощията на Ивайло Московски като народния представител от ГЕРБ. Той подаде оставка на 30 ноември. Депутатите гласуваха със 146 гласа \"за\", нито един \"против\" и трима \"въздържали се\". Очаква се бившият транспортен министър да заеме поста вицепрезидент на Черноморската банка за търговия и развитие.", "date": "2018.12.05", "title": "Ивайло Московски вече не е депутат"}
{"url": "https://www.faktor.bg/bg/articles/novini/balgariya/parlamentat-glasuva-na-vtoro-chetene-zakona-za-horata-s-uvrezhdaniya", "text": "Парламентът ще гледа на второ четене законопроекта за хората с увреждания и за личната помощ. От решението на депутатите ще зависят последващите действия на майките от инициативата \"Системата ни убива\".  Те обявиха, че остават в палатковия лагер зад парламента до гласуването на законите. Палатката край парламента е там вече шести месец и майките до последно ще са под напрежение, защото по думите им \"винаги могат да се случат изненади\".  С преработените текстове законопроектът за личната помощ гарантира финансов ресурс за личните асистенти на хората с най-тежките увреждания, стана ясно след гласуването им от депутатите в социалната комисия. Текстовете са първата голяма крачка към реформата за хората с уреждания.", "date": "2018.12.05", "title": "Парламентът гласува на второ четене Закона за хората с увреждания"}
{"url": "https://www.faktor.bg/bg/articles/mareshki-prezidentat-radev-parvo-da-mine-po-patya-na-borisov-kato-upravlenets", "text": "Няма нищо смешно в това, че сред обсъжданите във \"Воля\" кандидатури за кмет на София, които партията да издигне на предстоящите догодина местни избори, са имената на президента Румен Радев и на омбудсмана Мая Манолова, заяви пред Нова телевизия лидерът на \"Воля\" и зам.-председател на Народното събрание Веселин Марешки. \"Когато БСП спряга тези имена, не е политическа сатира, така ли? Много странно за нас е, че никой не каза нищо, когато в един сайт, на мадам В, се появи информация, че се обсъжда името на Мая Манолова за кмет на София, а вчера, когато ние обявихме, че обсъждаме дали да номинираме за кмет омбудсмана и президента Румен Радев, се говори за провокация и спекулация. Истината е, че симпатизираме на президента Радев и считаме, че той има нужните качества за кмет. Още повече че по този път е минал Бойко Борисов преди да стане премиер\", коментира Марешки. \"Г-н Радев е доказал, че много може да направи за България, но президенството му е тясно. Затова му казваме – вижда пътя, става кмет на София, показва какъв управленец може да бъде с реални правомощия и нататък пътят към това да стане премиер му е открит\", посочи лидерът на \"Воля\". \"Ние симпатизираме на Радев и всеки гражданин, по този път е минал и премиерът. Президетството му е тясно, имал качества, няма нужда да си губи времето. Да стане кмет, после министър-председател\", обясни още Марешки. Искаме да дадем шанс на всички хора с качества да се проявят в интерес на българския народ. Не сме подкрепящи нито на някоя от партиите в парламента, нито на президента. Аз не съм нито президент, нито премиер, но всеки ден върша много неща и хората са доволни, каза Марешки. Искаме категорично оставката на вицепремиера Каракачанов. Когато един човек направи една роля, го пускат за \"Оскар\", а когато е направил много роли, в случая на Каракачанов – гафове, му искаме оставка за цялостно творчество, заяви Марешки. Той отрече \"Воля\" да е \"златен пръст\" в парламента. За кворума помагаме на българския народ. Българският народ ни е изпратил в парламента да работим. Ние не крепим никой. Ходим на работа, коментира още той. Ако сме управленци, ще докараме французите да зареждат в \"Люлин\". Едно време ми казваха, че правя лекарствен туризъм. Сега казвам, че ако сме управляващи, ще докараме европейците да зареждат горива тук, каза Веселин Марешки по повод протестите за цените на горивата във Франция и у нас.", "date": "2018.12.05", "title": "Марешки: Президентът Радев първо да мине по пътя на Борисов като управленец"}
{"url": "https://www.faktor.bg/bg/articles/novini/balgariya/sofiya-otnovo-se-sabuzhda-s-otroven-vazduh", "text": "Замърсен въздух с високо съдържание на фини прахови частици се отчита и тази сутрин в София. 7 пъти над нормата е нивото им в квартал „Надежда”, сочат данните на Индекса на качеството на въздуха. 6 пъти над нормата от 50 микрограма е замърсяването в „Младост”, а между 3 и 4 пъти – в кварталите „Хиподрума” и „Дружба”. Данните на системата от граждански станции „Еър София” също показват отклонения от нормата – в опасното лилаво светят предимно северните и източните квартали на столицата. Според прогнозата на сайта на Столичната община днес замърсяване не се очаква. Въпреки това ще продължат проверките за нерегламентирано изгаряне на отпадъци, които вече текат от няколко дни. Вчера инспекторите са проверили над 30 автосервиза и пунктове за вторични суровини, на които са съставени предписания.", "date": "2018.12.05", "title": "София отново се събужда с отровен въздух"}
