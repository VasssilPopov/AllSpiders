{"url": "https://www.faktor.bg/bg/articles/novini/svyat/sled-sochi-zapochva-li-sblizhavane", "text": "Дълго време не е имало добри новини около германско-руските отношения. Просто една лоша новина следваше другата, било то по повод войната в Украйна, руската подкрепа за режима на сирийския президент Асад, взаимните санкции или аферата Скрипал - отношенията Изток-Запад все вървяха надолу. А фактът, че почти цяла година Германия отпадна като външнополитически играч, не направи нещата по-добри. Но предизборната кампания и трудното съставяне на правителство в Берлин след това имаха приоритет. Всичко това вече е забравено. През последните дни няколко германски министри посетиха Москва, а сега и канцлерката Меркел отиде на крака при Путин. И ето го и него - предпазливият оптимизъм: изглежда, че руският президент е склонен да не спира транзита на руски природен газ през Украйна и след като бъде построен газопроводът \"Северен поток-2\". А това означава шанс за Киев да продължи да печели милиарди от преноса. Но както знаем, дяволът се крие в детайлите. Достатъчно ли е подобно уверение за украинското правителство? Кой би могъл да даде съответните гаранции? Руското правителство? Или ЕС? Или и двете страни? Тези въпроси остават открити и след германско-руската среща на върха. Правителството в Киев продължава да гледа с недоверие. Особено след натрупания негативен опит, това е напълно разбираемо. Проблемите обаче не могат да бъдат решени с недоверие, а Киев трябва да преговаря - с помощта на Германия и ЕС. Стига Москва да е склонна на отстъпки по договореностите от Минск, каквито намеци направи Путин в Сочи. Не е изключено в скоро време канцлерката и руският президент да се срещнат отново, за да договорят мирен план за Източна Украйна. Тогава в преговорите ще участват и президентите на Франция и Украйна. Всички са наясно, че колкото по-дълго трае конфликтът, толкова по-трудно може да бъде намерено решение. Процесът от Минск просто няма алтернатива. Меркел и Путин не виждат алтернатива и на ядреното споразумение с Иран. Двете страни и всички други европейци, както и китайците, твърдо държат на сделката и след като Доналд Тръмп я торпилира. Остава да видим дали Вашингтон действително ще наложи санкции на чуждестранните фирми, които продължат да сключват сделки с Иран. Каква ирония само: излизането на Америка от ядрената сделка сближава европейци и руснаци. И не само това - американските заплахи срещу Техеран помпат цената на суровия петрол, която за първи път от години насам надхвърли 80 долара за барел. Значи в руската държавна хазна ще се влеят свежи пари. Това е още една нежелана колатерална щета от непоследователната американска външна политика. Никой не може да обвини Меркел, че е спестила неудобните теми на руския президент. Точно обратното дори - тя говори в прав текст: разкритикува ограничаването на свободата на медиите и преследването на дейците на изкуството и културата, руските хакерски атаки срещу външното министерство в Берлин и подкрепата на Путин за режима на сирийския президент Асад. Списъкът със спорните точки е дълъг. Но както изглежда това не обезкуражава германската канцлерка. Едно нещо обаче не подлежи на съмнение: взаимното недоверие си остава. Пред последните четири години Москва проигра много политическо доверие. И ще минат години, докато то бъде възстановено.", "date": "2018.05.19", "title": "След Сочи: започва ли сближаване?"}
{"url": "https://www.faktor.bg/bg/articles/novini/balgariya/visshiyat-advokatski-savet-ottegli-stanovishteto-si-che-istanbulskata-konventsiya-ne-protivorechi-na-konstitutsiyata", "text": "Висшият адвокатски съвет оттегля от Конституционния съд становището си, за Истанбулската конвенция. Това съобщи адвокат Людмил Рангелов пред Блиц. По думите му самото становище не е било съгласувано между останалите колеги и на практика е било внесено без задълбочено обсъждане.  \"Аз самия научих за това обстоятелство напълно случайно и реагирах веднага, когато разбрах, че Висшият адвокатски съвет е депозирал в конституционния съд становище, което всъщност не беше съгласувано и то е в подкрепа на тази конвенция\", коментира Людмил Рангелов.  По думите му според първоначалния вариант на становището Висшият адвокатски съвет е сметнал, че Истанбулската конвенция не противоречи на нито една разпоредба на нашата конституция.  \"Този ден имахме заседание на висшия адвокатски съвет и с голямо мнозинство решихме да оттеглим това становище от конституционния съд, от деловодството на конституционния съд и да го свалим от сайта на Висшия адвокатски съвет\", разкрива още адвокат Рангелов.  \"Най-голямата правна общност всъщност са адвокатите - около 14 хиляди и тяхното становище би имало голямо значение. Тепърва ще се изяснява как е минало първоначално това становище\", обяснява той и подчертава: \"Искам да се огранича дотук, за да знае обществеността. Сега научих, че и публични личности са коментирали становището ни, затова на първо време искам да бъде поправено пред обществото впечатлението, което то създава. При гласуването имаше само двама въздържали се, всичко останало бе в подкрепа на решението ни\", разкрива адвокат Рангелов.", "date": "2018.05.19", "title": "Висшият адвокатски съвет оттегли становището си, че Истанбулската конвенция не противоречи на конституцията"}
{"url": "https://www.faktor.bg/bg/articles/novini/balgariya/rumen-radev-zabravi-zhertvite-na-komunizma-na-ostrov-belene", "text": "За първи път на възпоменанията за жертвите на комунизма на остров Белене днес присъства лице от изпълнителната власт - вицепремиерът Валери Симеонов. Пак за първи път на зловещия остров на смъртта и мъченията стъпва и висш представител на Църквата – Великотърновският митрополит Григорий, който с други духовници отслужи заупокойната литургия. Сред гостите бяха евродепутатът Андрей Ковачев, който прочете обръщение от името на премиера Бойко Борисов. Сред гостите бяха и кметовете на Ловеч и Блене, както и политици от ГЕРБ и БЗНС на Николай Ненчев, но старите десни отсъстваха. Президентът Румен Радев отново подмина с мълчание възпоменанието и отказа да уважи жертвите на комунистическия терор. Само преди месец обаче той изпрати макар и тайно горещо писмо до партизани и техните наследници, честващи в столицата 75 години от създаването на НОВА. Държавният глава за пореден път демонстрира, че не може да бъде обединител на нацията, а с действията и бездействията си я разделя. Въпреки добрата организация на възпоменанието се събраха едва около 300 души. От Турция специално пристигнаха живи лагерници, въдворени на острова по време на Възродителния процес. Все по-малко са и младите, които пазят и почитат спомена За най-големия комунистически лагер.", "date": "2018.05.19", "title": "Румен Радев забрави жертвите на комунизма на остров Белене"}
{"url": "https://www.faktor.bg/bg/articles/novini/svyat/strelba-v-germaniya-dvama-sa-ubiti", "text": "Мъж откри стрелба в района Фахинген, Германия. В резултат на инцидента бяха убити двама души, а още няколко бяха ранени. Това предаде Saarbrücker Rundfunk.  Заподозреният за атаката е задържан. Загиналите са роднини.  Все още не е ясно дали нападението има общо с терористична атака или е лично отмъщение.", "date": "2018.05.19", "title": "Стрелба в Германия, двама са убити"}
{"url": "https://www.faktor.bg/bg/articles/novini/balgariya/na-praznika-na-dzhebel-razdeliha-s-politseyski-kordon-simpatizanti-na-dps-i-dost", "text": "С полицейски кордон бяха разделени членовете и симпатизантите на ДПС и ДОСТ по време на празника на Джебел - 19 май. На този ден през 1989 г. джебелчани излизат на мирен протест в защита на своите имена, език и вяра по време на т.нар. възродителен процес. Честването днес премина при засилено полицейско присъствие и струпване на жандармерия. Въпреки призива на кмета на общината Бахри Юмер дни преди празника той да не се политизира, това не се случи. Стотици активисти на ДПС с шапки и знамена с абревиатурата на партията, начело с председателя Мустафа Карадайъ, цялото оперативно бюро, депутати и евродепутати, изпълниха площада пред читалището. Всички те се обърнаха с гръб към трибуната, когато думата за приветствие бе дадена на кмета Бахри Юмер, а неговото слово бе прекъсвано от възгласи „ДПС“. На площада се появи и лидерът на ДОСТ Лютви Местан и активисти на партията, но те бяха бързо разделени с полицейски кордон от членовете и симпатизантите на ДПС. Въпреки създалото се напрежение до физически сблъсъци между двете страни не се стигна. Сред официалните лица на празника на Джебел бяха посланикът на Република Турция в България Хасан Улусьой, който приветства джебелчани, и генералният консул на южната ни съседка в Пловдив Хюсеин Ергани.  По-късно пред чешмата, изградена в памет на жертвите от Възродителния процес, ДПС проведе втори митинг. В словото си председателят на партията Мустафа Карадайъ призова към единство, защото, по думите му, демокрацията е в опасност от „тези, които противопоставят, разделят, сеят омраза и искат България да напусне НАТО и ЕС”.", "date": "2018.05.19", "title": "На празника на Джебел разделиха с полицейски кордон симпатизанти на ДПС и ДОСТ"}
{"url": "https://www.faktor.bg/bg/articles/novini/balgariya/elena-yoncheva-osadi-boyko-borisov-i-gerb-za-5000-lv", "text": "Премиерът Бойко Борисов и ГЕРБ са осъдени да платят 5000 лева на БСП депутата Елена Йончева. Това реши съдия Иво Вътев от Софийския районен съд (СРС) по делото за непозволено увреждане, което Йончева заведе срещу Борисов и управляваната от него партия, съобщава правният портал lex.bg. Делото е заради две изказвания на Борисов в предизборната кампания миналата година - на 10 март в Бургас и на 12 март във Варна, в които той казва, че правителството на ГЕРБ е било принудено да плаща милиони за журналистическите интервю на Йончева. Съдът е приел за доказано, че Йончева е претърпяла вреди от първото изказване на Борисов по време на събитие в Бургас, в което той казва: \"Ще ли сте успешни журналисти вие, ако по няколко милиона държавата ви плаща за едно интервю взето? Питам: Ако за интервю държавата България, през една от централите си, плаща на журналистка за интервюта в чужбина по няколко милиона струвайки, които даже нашето правителство беше принудено от предишното да доплати\". Друга негова реплика от събитието, с която съдът приема, че е увредил Йончева, е \"бяхме принудени милиони да платим за нея. С мъж - премиер тогава\", в която е визирана и връзката в миналото на журналистката с бившия премиер Сергей Станишев. Решението на съда е от 17 май. Бойко Борисов и ГЕРБ са осъдени да платят солидарно на Елена Йончева и разноски за 825 лева. Нейният иск беше за 20 000 лева, но не е бил уважен в цялост.", "date": "2018.05.19", "title": "Елена Йончева осъди Бойко Борисов и ГЕРБ за 5000 лв"}
{"url": "https://www.faktor.bg/bg/articles/politika/evrodeputatat-eva-maydel-v-kazanlak-investirat-v-badeshteto", "text": "\"Местната власт в Казанлък в лицето на кмета Галина Стоянова инвестира в най-важния фактор за бъдещото развитие на всеки регион – образование. Само от началото на 2018г. са завършили или в ход ремонтни дейности в над 10 учебни заведения в общината на стойност над 11 млн лв. Освен модернизиране на материална база, което е базово условие за развитие на образованието, в Казанлък има създадени няколко кабинета за информационни технологии, както и най-добрия център за природни науки в България.\" Това заяви българският евродепутат от ГЕРБ/ЕНП Ева Майдел по време на среща с граждани в Казанлък в петък, 18 май 2018г. Ева Майдел, която има информационен офис в област Стара Загора и участва в редица инициативи в региона, тази година се включи в празненствата в Казанлък по повод избирането на 50-ата Царица Роза по покана на кмета Галина Стоянова. „Приемането на еврото няма да доведе до обедняване, а точно обратното. Например, всяко предприятие в Казанлък, което изнася продукция за чужбина, ще спечели от приемането на еврото, защото няма да плаща комисионни за превалутиране от лева в евро. “, допълни Ева Майдел по време на събитието в отговор на въпрос от присъстващите ученици от СУ Екзарх Антим I. Гимназията е един от най-активните училища посланици на Европейския парламент.", "date": "2018.05.19", "title": "Евродепутатът Ева Майдел: В Казанлък инвестират в бъдещето"}
{"url": "https://www.faktor.bg/bg/articles/novini/svyat/putin-novite-ruski-yadreni-raketi-idvat", "text": "До няколко години руските въоръжени сили ще започнат да получават нови ядрени оръжия, съобщи президентът на Русия Владимир Путин, цитиран от ТАСС. През 2020 г. се очаква армията да бъде снабдена с руски стратегически ракетни комплекси от пето поколение, изстрелващи междуконтинентални балистични ракети \"Сармат\". А още догодина ще започнат доставките на ракетни комплекси \"Авангард\" с хиперзвукови междуконтинентални ракети. Продължават изпитанията и на други перспективни комплекси за руските стратегически сили, посочи Путин на съвещание с ръководствата на министерството на отбраната и на предприятия от отбранително-промишления комплекс.", "date": "2018.05.19", "title": "Путин: Новите руски ядрени ракети идват!"}
{"url": "https://www.faktor.bg/bg/articles/novini/balgariya/karakachanov-bpts-e-pod-chuzhdi-tsarkovni-ili-politicheski-vliyaniya", "text": "\"Явно Българската православна църква се влияе от чужди църковни или политически влияния.\" Така вицепремиерът и лидер на ВМРО Красимир Каракачанов коментира решението на църквата ни да не изпраща делегация в Македония за честванията на 1000-годишнината от създаването на Охридската архиепископия по време на визитата си в Русе. Според председателя на ВМРО БПЦ е отделена от реалните проблеми и интереси на обществото. \"България все още няма ясна концепция как да работи със своите общности в чужбина. Нужни са промени по отношение на тази политика\", коментира още вицепремиерът при срещата си с  с председателя на Държавната агенция за българите в чужбина Петър Харалампиев. Според Харалампиев агенцията е е със скромен бюджет за разлика от средствата, които отделят държави като Румъния, Гърция и Унгария за своите общности в чужбина. Харалампиев посочи, че бюджетът на агенцията, който включва заплатите и осигуровките на служителите, дейностите, свързани с работата с над 1050 български организации и с над 300 български училища в цял свят, е малко над 900 000 лева. По думите му бюджетите на държави като Унгария, Румъния, Полша, Ирландия са десетки, а някъде дори и стотици милиони евро.", "date": "2018.05.19", "title": "Каракачанов: БПЦ е под чужди църковни или политически влияния"}
{"url": "https://www.faktor.bg/bg/articles/novini/balgariya/izbraha-rumen-petkov-za-lider-na-abv", "text": "Третият редовен конгрес на ПП АБВ избра Румен Петков за председател на партията, това съобщиха от пресцентъра на партията, основана от Георги Първанов. Петков е получил доверието на 579 от общо 591 делегати на форума. Трима са гласували против, 9 са се въздържали.  Конгресът на АБВ е  излъчил и нов състав на Националния съвет на партията от 99 души. Избрани са и 15 души от състава на  Изпълнителното бюро, което ще бъде допълнено до 21 души.", "date": "2018.05.19", "title": "Избраха Румен Петков за лидер на АБВ"}
{"url": "https://www.faktor.bg/bg/articles/politika/na-vseki-kilometar/saprotivata-v-lagera-balgarskiyat-narod-ne-shte-tarpi-nito-ivan-grozni-nito-lenin-nito-stalin-tiya-grobokopachi-na-narodite", "text": "Днес на остров Белене се провежда национално възпоменание за жертвите на комунистическия режим. Faktor.bg предлага на читателите впечатляващ откъс от документалната книга на Борислав Скочев „Концлагерът „Белене“1949-1987“. Публикува се с разрешението на автора. Именно премахването на лидерството е една от важните задачи на третата стъпка към тоталното господство – унищожаването на човешката индивидуалност и свеждането на човека до неговите първични реакции. Лагеристите разбират отлично целите на концлагера. Любомир Банковски пише: „Всичко, което се предприема от управата на лагера спрямо нас – разместване по обекти, наказание, разпити, спиране на писма и колети, преместване на по-лека или по-тежка работа – преследва една основна цел: да ни измъчват не само физически, а да рушат и психиката ни, като създават чувство на несигурност, съмнение, завист, недоверие и антагонизъм между нас. И накрая, да смачкат индивидуалността ни и да ни доведат до едно животинско състояние, при което господства само инстинктът за самосъхранение.“  От лагера трябва да излезе безлична маса, над която никой не подава главата си. Това е задача на концлагера по определение: въдворените в него предвоенни политически и държавни лидери, войскови командири и полицейски началници, водачите на легалната опозиция и обществено влиятелните движения, неформалните лидери на съпротивата срещу ТКЗС или срещу насилствената смяна на имената на помаците и турците след освобождаването си не трябва повече да излизат начело, да увличат и въздействат. Към пречупването им е насочена културно-просветната работа (да бъдат принудени да изнасят беседи, да се разкайват публично) и агентурно-оперативната работа (да бъдат компрометирани, изолирани и „приобщени“). Когато през 80-те години в лагера се оформят лидери, започва и неговото ликвидиране.  Личностите, у които концлагерът не успява да създаде рефлекса за сливане с масата, са немалко, особено в първия период на концлагера. Въпреки честите карцери такова е поведението на анархиста Христо Колев Йорданов. В „Куциян“ той протестира пред лагерната управа, че въдворените българи мюсюлмани от Родопите, които са бедни и не получават хранителни пратки, гладуват и умират и така се извършва едно национално предателство, като се дава храна на турските журналисти да злословят за България. Самият Христо Колев разказва как предупредил един дошъл в „Белене“ на проверка инспектор, че до Гърция ще стигнат заплахите на Китов, че всички доведени от „Ножарево“ 150 гърци „ще изпукат тука“, и ако концлагерните началници нямат партийна доблест, ако не държат на класовото си достойнство, то са длъжни  Колев разказал и за нощните побои, извършвани от милиционерите. След този разговор милиционерите били наказани, а гърците били поставени на лека работа.  „Техните имена ще се помнят. Образите им са скъпи за всички, които са ги опознали. Без такива другари животът в лагера би бил по-тежък. С държанието и делата си те отстояват достойнството и човека в лагериста“ – пише Атанас Москов за хора като майор Страхинов и Жоро Стефанов – студент в Чехословакия, доведен принудително в България, готов да помогне на всекиго. Разказвайки за Методи Янчулев, Кирил Тонев пише: „Фактът, че имаше такива достойни хора сред нас, ни даваше сили да устояваме.“  Владимир Свинтила, Атанас Москов, Трифон Силянов¬ски, Стефан Бочев, Йордан Вълчев разказват за бойния пилот Добри Стан¬човски, който „от достойнството е направил религия“ и чието поведение в лагера буди благородното у човека, а Стефан Бочев го причислява към „орловата природа“ – едър мъж, невероятен здравеняк, но и с нещо едро в самата му личност: „Не знам как да кажа – който е виждал една снимка от младия Стефан Караджа – разгърден, с някак си израз на „свободен човек“ лъхащ от него целия – ще ме разбере.“  Трифон Силяновски разказ¬ва, че и душевно най-слабите понасят достойно лагера, но отбелязва спе-циално някои личности: „Бившият пълномощен министър от Вашингтон Сашо Наумов беше, също секретарят на Никола Мушанов – адвокатът Мушунков, много добър, много достоен човек. От земеделците много добро впечатление ми направи Недко Ботев – на около 70 години, никога не хленчи, работеше си, от никого помощ не искаше. Беше и Пешо Сърбина – Петър Сърбински, той също добре се държеше там. Най-добрите обаче, най-чистите и топли хора, където нямаше и капка предателство, това бяха анархистите. Получават колети – той ще вземе една хапка оттам, другото всичко ще раздаде, ще дойде, ще те подкрепи, ще пита уморен ли си. Това само анархист може да го направи. Бяха нахакани и отговаряха, дръзко се държаха. И милиционери биеха, бе! Носеха си черджета под дрехите – ще му направят мечка и ще му хвърлят боя. И се знаеше кой го прави – само анархистите го правеха. Затова всяка вечер поне по един от тях лежеше в карцера. Спомням си Йов Петров, Трифон Терзийски, дедо Ачо, анархист от Добрич, 76-годишен, горд, като че ли си е при бабата, хич не му пука. [...] Помня го Симеон Пенковски, много добър адвокат, каза му: „Гершане, не говори така, защото утре моя лик ще го носят по митинги¬те, а тебе ще те счукат!“ Такъв смелчага беше, и майор Стрихинов също, въобще страхотни хора. Не си пестяха никак думите, говореха, като че ли са си вкъщи.“ Майор Страхинов е легендарна със смелостта и предизвикателното си поведение личност.   „Цвятко Симеонов и Гершанката извикваха набелязани от тях питомци, които да коментират или да задават въпроси по лекцията. На всяко събрание жертвата бе майор Иван Стрихинов. Красив, стегнат, спретнат човек, трийсетгодишен, безумно смел, много работлив. [...] Гершанката ще каже:  – Я, майор Стрихинов, той пак ще ни каже нещо наопаки!  Иван Стрихинов наистина винаги казваше нещо наопаки, но винаги със следния смисъл: вие искате да оскотее българският народ. Но той не ще търпи нито Иван Грозни, нито Ленин, нито Сталин – тия гробокопачи на народите! Но всичко това си е работа на тоя ми руски народец! България ще живее, господа, вие мъчители и убийци! И си сяда. Тримата началници се превиват от смях. Понякога след лекцията не замъкваха Иван Стрихинов в карцера, беше омръзнало на началниците, насмешката бе достатъчна. Той бе легендарният юнак на общежитието“ – пише Йордан Вълчев в книгата си „Куциян“.  „..Майор Стрихинов нарочно го наказваха. „Майоре, дай тон за към обекта!“ А песента беше: „Нашто знаме кат кръв е червено, сърп и чук е наш символ свещен...“ И майор Стрихинов дава: „Вашто знаме кат кръв е червено...“ Бият го, пада и пак става, и вика: „Вашто знаме...“ – спомня си Трифон Силяновски.  „Направиха обиск и под нара на майор Стрихинов намериха торба с няколко килограма ярма. Вечерта лагеристът Иван Стрихинов тръгна пред карето на строените лагеристи. Беше му заповядано да вика: „Крадих ярма от свинарника!“ Но майорът изменя редакцията и при общо веселие се провиква:  За тая му духовитост той стоя в карцера с пет дена повече, отколкото двамата „готвачи“ на каша от ярма“ – пише Атанас Москов.  При една проверка в лагера майорът имал заповед да мълчи, иначе – да му мисли. Проверяващите питали лагеристите имат ли оплаквания. Мълчание. По едно време се чул гласът на Майора: „Много, много, мно-о-го, много сми щастливи! Много, много, мно-о-ого, много сми доволни!“ „Пропада цялото представление, скроено от началствата ни, комендантът клати озъбено глава към Майора. Само че to no effect: Майора пак поема – въпреки свирепите погледи на коменданта: Много, много, мно-о-го, много сми щастливи! Много, много, мно-о-го, много сми доволни! Избухнала е в смях неудържим цялата чета, смее се и „комисията“, дошла да се убеди, че сме добре и доволни. Убеди се..“ – пише Стефан Бочев.  Петко Огойски пише, че след смъртта на Сталин затворниците на I обект научават, че на II обект началникът на лагера майор Китов попитал известния лагерист майор Страхинов как се посреща новината за смъртта на вожда, а той отговорил: „Без особена радост, но и без никаква скръб, гражданино началник“. За което бил вкаран в карцера.  И други лагеристи са запомнени с остроумието или разказите си. Атанас Лерински заплаща с живота си това, че поддържал духа на хората с вицове и солени шеги по адрес на надзирателите; един от тях му се заканил, че жив няма да излезе от лагера. Горянинът Бандит Димо от Габарево, Казанлъшко, който бил „духовит, доста просветен и много страдал“, в угнетяващи моменти винаги намирал сили да разсее другарите си с неизчерпаем запас от шеги (Н. Гешев). Преводачът Тодор Берберов поддържал духа на затворниците в наказателното отделение с разкази от културната история на човечеството. Социалдемократът Любен Генков и анархистът Георги Донев разобличавали доносниците под формата на спиритически сеанси (Кирил Тонев). Но Майора не е само концлагерният Тил Уленшпигел, който връща лагеристите от света на страха и подчинението в реалността на подиграната, уязвима власт. Майора е преди всичко лидер. Стефан Бочев пише за него: „Майора беше роден водач на хора. Нему авторитетът му, когато е бил на служба, очевидно не е идвал от „мундира“. Ако да беше избухнал в лагера някой ден някакъв бунт, сигурен съм, че Майора щеше да стане веднага, от само себе си водачът – признатия от всички и непоколебал се да застане начело водач... Много съм мислил за Майора, още един типичен случай на проигран наш национален капитал: времената – и нашенците, които се разпореждаха с тях – го прахосаха. Такива като него „водачи на хора“ имат вродено свойство-качество да увличат, да вдъхновяват за действие – такива „напрасничавите“. Не може, нито искам да кажа, че би било добре всички да са такива. Но не би било зле да имахме малко повечко от тия – напрасничавите, защото несъгласни да са роби...“ Една характерна история разказва Бойчо Огнянов. През лятото на 1949 г. той и други 7 души, които не изпълнили нормата, били отведени от милиционерите на брега, пребъркали джобовете им, закачили сухарните им торби на една върба и ги качили на понтонна лодка. Милиционерът Митко Злото им хвърлил една кутия с думите: „Е па довиждане, ако оживеете“, една моторница изтеглила понтона в средата на ръкава, пуснали котва и откачили теглещото въже. От дупка на пода извирала вода и лагеристите се редували да я изгребват с кутията. През нощта били осветявани с прожектор от българския бряг. На сутринта ги изтеглили на брега и милиционерът им забранил да казват къде са били, иначе ще ги разстреля. Оказало се, че те са третите „понтонисти“. След това били наказани още 6 души. Майор Страхинов ги увещавал да се оплачат на проверяващите началници – заради онези, които ще бъдат следващите и могат да загинат. Но хората били наплашени и предпочитали да работят свръхсили, за да изпълнят нормите. През месец-два на острова под предлог за проверка идвали на лов началници от София, персоналът ставал по-сдържан, на най-окъсаните давали нови дрехи. Гостите заговаряли лагеристите, но те не смеели да се оплачат. Веднъж старшината представил на един генерал млади земеделци като криминални. Страхинов изтичал, козирувал, представил се по военному и казал, че още довечера ще го разстрелят уж при опит за бягство, но това повече не се търпи. Обяснил, че тези момчета са земсисти и разказал за понтона. След това наказанието било прекратено. А Страхинов известно време бил тих, изпълнителен и не отговарял на провокации. Атанас Москов разказва, че в „Богданов дол“ един лагерист бил наказан прав под лампата на плаца, вързан с ръце нагоре. Лагерен нагаждач, у едни той предизвиквал насмешка, у други съжаление и възмущение. „Господин началник, господин началник!“ – „находчивият и винаги готов да помогне на страдащите“ майор Страхинов се отправил към началника на охраната Гершанов и му казал, че всички пътници от влака гледат вързания, а след малко ще мине и бързият влак за Кюстендил. Гершанов с подозрение се взрял в невинното лице на Майора, но дал заповед и Страхинов бързо развързал жертвата. „И този път номерът му сполучи, на него винаги може да се разчита“ – говорели си лагеристите.  През лятото на 1951 г. лагеристи били изпратени като строители на Щурчето и там един от лагеристите свинари им дал цял чувал царевично брашно, но милиционерите го открили. Майора поел вината и заявил, че го взел без знанието на свинарите (Тр. Терзийски). „Майор Стрихинов веднъж го пребили от бой, защото ги хванали да си правят качамак с брашно, което им бях дал. Но не ме издаде“ – разказва и Румен Пенков. За Страхинов Атанас Москов пише: „Той вижда винаги нещата розови. В най-тежките дни и моменти ще намери думи да окуражи другарите си и ако не ги е убедил, то поне ги е накарал да си поосвежат настроението с надеждни предположения.“ През лятото на 1949 г., когато в лагера плъзнал слухът, че в ООН се готви резолюция за нарушаването на човешките права в България, майор Страхинов вдъхвал кураж, „сега, когато такива големи работи стават по света“: „Отиват си, аз ви казвам, отиват си и нас с камбани ще ни извикат от Белене!“. Забелязал, че милиционерите го дебнат, Майора подхвърля: Пореден повод майорът да бъде пребит през нощта, върнат в бараката със счупена ръка, превърнат в безформена кървава каша.  „Невероятно устройство имал майорът. Мина време. Кожата му почна да се изчиства, месата да оздравяват, костите да зарастват. Започна да става, да ходи, да работи, да пее и пак да коментира събитията. – Ще си отидат, с камбани ще ни посрещнат в Белене, аз ви го казвам...“ Тодор Хаджиниколов пише, че майор Страхинов е легендата на острова, всички без „антените“ го обичат. Когато дойде нов въдворен, Майора го разпитва, след това минава по бараките, съобщава кой е и колко време е бил в следствието, че е слабичък и кой колкото може да даде за ядене, събира по залък два и го подхранва, взема му канчето и пръв го пълни на баката. Въпреки че сам е с празен куфар, той е в състояние винаги да снабди нуждаещите се с храна и вещи – игли, конци, джобно ножче. Винаги с висок дух и самочувствие, никога унил, не пада духом, говори с висок глас, разговорлив.  За Стефан Власков лагеристи като Иван Страхинов били рядкост. Жизнен, всеотдаен, всякога бодър, вдъхвал надежда с поведението си. Неговият смях и мощният му глас предизвиквали гнева на охраната и началниците. Често го наказвали, но никога не паднал духом. Никога не го видял покрусен.  Дългите години в концлагерите не успяват да произведат от Страхинов покорен човек. Стефан Власков го срещнал години по-късно по улиците на София и пише, че не го били сломили безкрайните превъдворявания в лагерите. Йордан Вълчев също видял „легендарния юнак“ след години: „Пак весел, пак си пее, сбиваше се с милиционерите от квартала, докато ги научил да не го закачат, когато държи реч от седалката на каруцата си“.  А Стефан Бочев в края на 50-те го срещнал на кръстовището на „Витошка“ и „Алабин“. Каруцата му била натоварена с бюстове на Сталин.  „Сте-фа-не-е-е, ка-а-рам ги, Сте-фа-не-е! За мазето ги карам, Стефане-е, за мазето-о-о-о!“ – И показва с ръка напреде, сякаш сочи къде е това „мазе“. Платформата вече тръгна, пресече „Алабин“, отива. А пък Майора още се извръща към мене, и сочи към олюляващите се под него, в платформата, редици гипсови Сталиновци, и вика ли вика: „За мазето ги карам, Стефане, за мазето!“ Наоколо минувачите се подсмихват, ама едва-едва, с ъгълчето на устата.“  Едно от средствата за  е принуждаването на лагеристите да се отказват от политическите си убеждения, да се разкайват публично за предишната си политическа дейност и да участват в културно-просветната работа с доклади по зададените идеологически теми. Тези опити са насочвани най-вече към земеделските лидери, но почти никой от авторитетните водачи не приема.  Петър Байчев пише, че когато в началото на 1950 г. комендантът събрал в КПК „опозиционните величия“ и поискал от тях доклад на тема „Ролята на опозицията в България“, всички те се държали достойно и отказали под някакъв предлог. Накрая комендантът възложил доклада на Петър Сърбински. Той отказал, бил откаран на брега, пребит, върнат на обекта и изпратен в карцер за 10–15 дни, но не изнесъл доклад. За 2 юни 1950 г. свещеник Илия Нинчев, земеделец, изнесъл доклад за Христо Ботев и въпреки че комунистът култпросветник Васил Живков го преглеждал „под лупа“, отецът „изкара Ботев почти дружбаш“. В „Богданов дол“ Христо Колев бил поканен от следователя Марин Гинев да изнесе беседа за религията, по който въпрос комунистите и анархистите имали общи възгледи. Христо Колев отговорил, че не може да говори пред публика, която няма свободата да изложи своите несъгласия. Обсъждането на докладите и беседите често се превръща в демонстрация на несъгласие. В началото на 1951 г. администрацията докладва, че „има една малка част от въдворените, които използват колективните четения и ги разясняват с цел да заблудят колебаещите се въдворени“, и посочва земеделците Асен Сърбински, Вангел Горов, Иван Страхинов, Минчо Драндаревски, Петър Сърбински, Слави Попигнатов, Недко Ботев.1744 Доклад за проверка на ръководството на отдел „Затвори и ТВО“ от началото на декември 1951 г. отбелязва, че при изнасянето на доклади на I обект е имало подсвирквания, но не могло да се установи кой е и никой не искал да издаде приятеля си.1745 Лагеристите задават подигравателни въпроси, чиято провокативност не може да бъде схваната от необразованите възпитатели. Атанас Москов пише, че в „Богданов дол“ лекторът по темата „Социалистическият реализъм в изкуството“ предизвикал социалдемократите Цвети Иванов и Казанджиев да се изкажат. Лагеристите били доволни от разгорелия се спор, а управата не могла нищо да разбере, но докладчикът се оплакал, че двамата социалдемократи били против комунистическото становище за изкуството и през нощта възпитателят ги извикал, били ги до припадък и ги хвърлили в карцера. В подобни спорове с лекторите влизат и турците в годините 1985–1986.", "date": "2018.05.19", "title": "Съпротивата в лагера - българският народ не ще търпи нито Иван Грозни, нито Ленин, нито Сталин – тия гробокопачи на народите"}
{"url": "https://www.faktor.bg/bg/articles/pochitame-pametta-na-botevite-chetnitsi", "text": "С възпоменателно честване в местността „Милин камък\" днес ще бъде почетена паметта на загиналите преди 142 години Ботеви четници. На това място е най-кръвопролитната, но и единствена спечелена битка от четата на Христо Ботев. На мястото вече се събераха жителите на селата Чирен, Голямо Пещене, Мраморен и Баница. Ще бъде отслужена панихида за загиналите, а самодейците от читалищата в тези села ще изнесат програма от патриотични песни. В събитието със стихове и песни ще се включат и учениците от Обединено училище „Христо Ботев” в село Баница.  В духа на българските традиции ще бъде осветен и раздаден курбан за помен на загиналите Ботеви четници. В следващата събота във Враца ще бъде официалното откриване на Ботеви дни 2018.", "date": "2018.05.19", "title": "Почитаме паметта на Ботевите четници"}
{"url": "https://www.faktor.bg/bg/articles/ikonomika/biznes/zaradi-protesta-pishat-speshno-zakon-za-rozite", "text": "Спешно да бъде приет от парламента Закон за розите, който да гарантира качеството на признатото в цял свят българско розово масло. До този извод стигнаха министърът на земеделието Румен Порожанов и розопроизводители, които блокираха днес пътищата в Подбалкана. Нормативната уредба няма да повлияе върху изкупната цена, но ще предотврати действия на хитри собственици на дестилерии, които с цел по-висока печалба, внасят евтино и некачествено масло от Турция, Тунис и Иран, смесват го с българско и му лепят родни етикети, продавайки го като българско на Запад, смятат двете страни. „Необходимо е в бърз порядък да се приеме този закон. Дестилериите ползват думата „българско”, каза Порожанов.    На срещата присъстваха и кметът на Карлово д-р Емил Кабаиванов, както и кметовете на населените места, чиито жители се вдигнаха на бунтове от петък. По думите на министъра започват проверки в дестилериите дали ползват качествен български гюл за производството на розово масло. „Сформирам едно звено, което да проверява, както млечните продукти, така и розовото масло. Ние ще влезем в тези дестилерии. Казвайки „българско”, е важно какъв цвят са изкупили, каква суровина е заприходена и по какъв начин това се ползва като аргумент маслото да бъде „българско”, уточни Порожанов.", "date": "2018.05.19", "title": "Заради протеста: Пишат спешно Закон за розите"}
{"url": "https://www.faktor.bg/bg/articles/kultura/otbelyazvame-evropeyskata-nosht-na-muzeite-i-galeriite", "text": "Близо 50 музея и галерии в София, както и много други в цялата страна, ще се включват в Европейската нощ на музеите и галериите. Тя ще се проведе тази вечер, а входът ще е свободен. Европейската нощ на музеите е организирана за първи път през 2005 г. във Франция и само за няколко години се разпространява из цяла Европа.  В тазгодишното, 14-то издание на Нощта на музеите и галериите гостите на Националния археологически музей ще могат да разгледат изложбата „Спортът в Антична Тракия“. Националният исторически музей ще предложи различни изложби, игри, занимания за деца и концерт на група „Оратница“. Посетителите в Националния политехнически музей ще се запознаят с робота Санбот, който говори, пее и танцува. Виртуална интерактивна изложба, наречена „Моите предци на война“, създадена от ученици, може да бъде разгледана в Националния военноисторически музей. Тази година организаторите са подготвили и игра, наречена „Снимай се и спечели“, свързана с девет експоната от участващите в Европейската нощ музеи.   Подробности за регламента й, както и програмата на събитието и работното време на музеите и галериите може да видите на сайта на Френския културен институт.", "date": "2018.05.19", "title": "Отбелязваме Европейската нощ на музеите и галериите"}
{"url": "https://www.faktor.bg/bg/articles/sport/uvekovechavat-imeto-na-boyan-petrov-s-gora-v-negova-pamet", "text": "Чинари в подножието на Родопите в памет на Боян Петров - идеята е на планинаря Вишан Крайнов. В два поредни уикенда той организира засаждане на млади дръвчета край село Козарско, до Брацигово. Казва, че чинарите са любимите му дървета – големи и величествени. \"Група приятели и познати се събрахме във Фейсбук да направим гора, която да ни напомня за този велик човек. Аз съм планински водач, познаваме се бегло с Боян. Преди 10-15 години бях по Пирин, около Кресна и се бях качил на едно дърво и гледах нещо в района. Много бях впечатлен от това грамадно дърво. Като се разрових, разбрах, че е чинар. Оттогава са ми любимите дървета, защото стават огромни - по 30-50 метра\", спомня си Вишан Крайнов. \"След време част от планинарската общност искаше да се запази Кресненското дефиле и да не се разрушава с магистралата. Боян Петров много активно се включи в инициативата по запазването на дефилето. Там се случи и катастрофата, при която той пострада. По някакъв начин Боян ми напомня на чинара. По тази причина, аз лично реших да засаждам чинари. Но всички хора, които се включат, могат да засадят каквото желаят, все пак е гора. Искам по този начин да го почета\", казва Крайнов.", "date": "2018.05.19", "title": "Увековечават името на Боян Петров с гора в негова памет"}
{"url": "https://www.faktor.bg/bg/articles/sport/yuve-specheli-za-izprovodyak-s-golemiya-bufon-toy-se-razplaka-pri-sboguvaneto-s-publikata", "text": "Ювентус спечели с 2:1 срещата с Верона от последния 38 кръг на италианското първенство, като всички голове паднаха през втората част. Това бе и последна среща за живата легенда на отбора Джанлуиджи Буфон, който след края на сезона напуска Торино. Юве поведе с две бързи попадения в 49-ата минута и 52-ата чрез Ругани и Пянич. В 63-ата минута легендата Буфон бе заменен от резервния вратар на \"бианконерите\". При смяната той връчи капитанската лента на Клаудио Маркизио, след което му бе направен шпалир от целия щаб и играчи на Юве, като той не пропусна да се прегърне и здрависа с всички. Джиджи се прибра в съблекалнята за известно време, но след това излезе, за да поздрави привържениците. В 76-ата минута Алесио Черчи върна едно попадение за Верона. В 85-ата минута Стефан Лихтщайнер, който също си тръгва след края на сезона, изпусна дузпа за \"бианконерите\", но това не се оказа фатално и те спечелиха срещата. Така Ювентус отпразнува седмата си поредна титла и четвърти последователен дубъл. Играчите на Масимилиано Алегри бяха облечени с екипа за следващия сезон.", "date": "2018.05.19", "title": "Юве спечели за изпроводяк с големия Буфон, той се разплака при сбогуването с публиката"}
{"url": "https://www.faktor.bg/bg/articles/sport/balgarin-pokori-everest", "text": "Алпинистът Слави Несторов се изкачи на най-високия връх в света - Еверест (8848 м). Той започна експедицията си в началото на месеца, като целта беше не просто да се изкачи на най-високата точка, а и да го направи за специална кауза. Несторов се опитва да повиши вниманието и знанието на хората за болестите, свързани с уринарни инфекции. Българинът бе споделил преди началото на експедицията, че над 43 млн. души страдат от такива инфекции, над 110 млн. мъже имат проблеми с простатата, а други 150 000 000 - еректилна дисфункция.  Несторов е използвал хубавото време в последните няколко дни на Еверест, както и много други алпинисти. Само в последните два дни на Покрива на света са се изкачили 200 души. Несторов направи своето изкачване откъм Непал, докато Атанас Скатов, който се готвеше да го стори откъм Тибет получи забрана, защото китайските власти не разрешават солови изкачвания, без поне един придружаващ шерп.", "date": "2018.05.19", "title": "Българин покори Еверест!"}
{"url": "https://www.faktor.bg/bg/articles/ikonomika/bsp-zhalko-che-chakahme-tolkova-dalgo-za-da-restartirat-na-aets-belene", "text": "Силно се надявам рестартът на проекта за АЕЦ \"Белене\" да не е пиар на правителството. Дано то построи тази централа, тя е важна за българската енергийна система. България има нужда от нови ядрени мощности. Това каза бившият енергиен министър и депутатот БСП Драгомир Стойнев в предаването \"Офанзива\" по Канал 3.  \"Жалко е, че чакахме толкова много. Държавата трябва да участва в сделката за АЕЦ \"Белене\" с апортна вноска в бъдещата централа с оглед на площадката и оборудването, което имаме\", смята Стойнев. \"Китайската компания, която има интерес към строителството на АЕЦ \"Белене\" е сериозна компания, която явно има готовност за високотехнологични инвестиции извън Китай\", отбеляза бившият енергиен министър.  \"Този проект ще получи силна подкрепа от опозицията. БСП е била категорично \"за\" развитието на ядрената енергетика, категоричен бе той. Не стана ясно кой е дал писмото на премиера, което беше засекретено в Народното събрание, каза той във връзка с временната парламентарна комисия за изясняването на обстоятелства и факти около продажбата на ЧЕЗ. Преговори за покупката на ЧЕЗ от страна на държавата не са стартирани от правителството на г-н Орешарски, но аз като министър на икономиката съм заявил интерес към евентуална продажба на дяловете на дружеството в ЧЕЗ в България. Искането нямаше официален отговор. Нашето желание бе когато ЧЕЗ се продава, държавата да го закупи. Българската държава трябваше да се състезава на пазарен принцип\", смята Стойнев.", "date": "2018.05.19", "title": "БСП: Жалко, че чакахме толкова дълго, за да рестартират АЕЦ \"Белене\""}
{"url": "https://www.faktor.bg/bg/articles/obshtestvo/ulitsata/nad-200-koli-i-motori-uchastvaha-v-traditsionniya-retro-parad-za-spasovden", "text": "Пред храм-паметника \"Свети Александър Невски\" за 29-ти пореден път се проведе ретропарад по повод празника на шофьора - Спасовден. Ежегодното събитие се организира от Съюза на българските автомобилисти (СБА) и Българския автомобилен клуб \"Ретро\" (БАКР). Новото тази година бе, че за тези, които искаха автомобилите им не само да бъдат за достояние на публиката, но и да бъдат оценени, бе подготвено компетентно жури от БАК \"Ретро\" и бе организиран конкурс за елегантност \"Спасовден 2018\".", "date": "2018.05.19", "title": "Над 200 коли и мотори участваха в традиционния ретро парад за Спасовден"}
{"url": "https://www.faktor.bg/bg/articles/novini/balgariya/mahat-vredni-hrani-ot-menyutata-na-detskite-gradini", "text": "Нов сборник с рецепти за хранене в детските градини са подготвили експерти от Националния център по обществено здраве и анализи. От менюто на децата са изключени тортите, сиропираните десерти и пържените храни.   За сметка на това ще има повече зърнени храни и пресни плодове и зеленчуци.   „Паралелно с това сме включили много нови рецепти, които са с богати варианти на различни плодове и зеленчуци. По отношение на зърнените храни сме разширили възможността за използване на брашна от лимец, спелта - такива по-атрактивни продукти. Предложили сме доста алтернативи“, обясни пред БНТ проф. Веселка Дулева - началник отдел „Храни и хранене“ в центъра", "date": "2018.05.19", "title": "Махат вредни храни от менютата на детските градини"}
{"url": "https://www.faktor.bg/bg/articles/novini/balgariya/pak-avariya-pri-vlak-sofiya-burgas", "text": "Бързият влак София-Бургас аварира в събота сутрин. Инцидентът е станал на гара Веринско. Локомотивът започнал да дими. Той бил ремонтиран наскоро, разказали машинистите пред хората от влака. Само бързата реакция на машинистите предотвратила избухването на пожар. Друга машина дошла от София, за да продължи композицията пътя си към морския град.", "date": "2018.05.19", "title": "Пак авария при влак София-Бургас"}
{"url": "https://www.faktor.bg/bg/articles/novini/balgariya/tsvetan-tsvetanov-razgovarya-s-katrin-ashtan-bivsh-varhoven-predstavitel-na-es-po-vanshna-politika-i-sigurnostta", "text": "Председателят на Комисията по вътрешна сигурност и обществен ред и председател на ПГ на ГЕРБ Цветан Цветанов разговаря с Катрин Аштън - бивш Върховен представител на ЕС по въпросите на външната политика и политика по сигурност и понастоящем председател на програмата “Глобална Европа” към Международния център за изследователи “Удроу Уилсън”. Срещата се състоя в рамките на Международния форум „ГЛОБСЕК“, който се провежда в Братислава. Катрин Аштън сподели задоволството си от успеха на Българското председателство да върне Западните Балкани в дневния ред на ЕС след 15 години, през които те не са били във фокуса на европейската политика.  „Срещата на върха между ЕС и Западните Балкани в София е голям успех“, категорична бе Аштън. Тя уточни, че след председателството има опасност темата за Западните Балкани да бъде изместена, ако не е на лице силна позиция и подкрепа на България. По този повод тя предаде поздравления за министър-председателя Бойко Борисов за усилията и успеха на българската инициатива. Към разговора се присъедини и еврокомисарят по Енергийния съюз Марош Шефчович, който е сред говорителите на форума. Цветан Цветанов проведе среща и с президента на мозъчния тръст „ГЛОБСЕК“ Робърт Вас. Двамата разговаряха по време на глобалния форум „ГЛОБСЕК“ в словашката столица Братислава.  В рамките на работната среща Цветан Цветанов благодари на Робърт Вас за това, че темата Задни Балкани е добре застъпена в програмата на форума. Председателят на ПГ на ГЕРБ отбеляза, че в контекста на Българското председателство на Съвета на ЕС това е важно за получаването на обратна връзка от академичните среди. На свой ред президентът на „ГЛОБСЕК“ подчерта, че Западните Балкани са важни като регион за сигурността на цяла Европа. „По време на панела, посветен на ситуацията и бъдещето на страните от региона, още веднъж стана ясно, че за тях не съществува алтернатива на интеграцията в ЕС. Самият министър на отбраната на Черна Гора Н.Пр. Предраг Бошкович също бе категоричен, че за Западните Балкани европейското бъдеще е безалтернативно“, посочи Вас. Той сподели, че се надява Цветан Цветанов да продължи да участва в такива форуми и през следващите години.", "date": "2018.05.19", "title": "Цветан Цветанов разговаря с Катрин Аштън, бивш Върховен представител на ЕС по външна политика и сигурността"}
{"url": "https://www.faktor.bg/bg/articles/politika/ekaterina-zaharieva-evropa-tryabva-da-se-reformira", "text": "Европа не е готова да поеме тежестта на разширяването утре, но дали ще е готова през 2025 година зависи както от страните-членки, така и от кандидатките. Това коментира в сутрешния блок на Нова телевизия външният министър Екатерина Захариева. „Европа трябва да се реформира. Не е все едно дали на една кръгла маса застават 15, 28 или 33-34”, заяви Захариева.   По думите й Европа взима бавно решения, защото трябва да обедини много държави. „Но съвсем не съм съгласна с това, че проектът е в опасност”, заяви Захариева. „Когато Европа е готова да инвестира 30 милиарда в тези държави, със сигурност е готова да приеме тези държави”, заяви още Захариева. Външният министър е категорична още, че не може да се каже, че нищо не се е случило на срещата на върха в София. „Когато има безспорен успех, нещо, което не се е случвало от 15 години на европейска сцена, и това се случва в България, по идея и инициатива на България, абсурдно е да кажем, че нищо конкретно не се е случило”, заяви Захариева. „По инициатива на България, ЕК оповести дългосрочна и всеобхватна стратегия с ясни ангажименти за Западните Балкани”.", "date": "2018.05.19", "title": "Екатерина Захариева: Европа трябва да се реформира"}
{"url": "https://www.faktor.bg/bg/articles/novini/balgariya/eto-go-33-godishniyat-valentin-koyto-se-opita-da-bludstva-s-parvoklasnichki-v-stolichno-uchilishte", "text": "Мъжът, който беше арестуван по сигнал за блудство с деца в столично училище, е признал вината си. Това твърди bTV, позовавайки се на свои източници.  Той е задържан в полицията за 24 часа. Вече са му повдигнати обвинения. При първоначалните разпити в полицията 33-годишният Валентин Асенов е признал, че се е опитал да блудства с двете деца. Те са успели бързо да избягат от тоалетната.   Директорът на училището Антон Тонев нарича двете деца, подали сигнала към него, „герои” заради смелостта да го направят. „Преди да започне срещата, докато родителите влизаха в училище, едно от децата разпознало човека, участвал в инцидента от предходния ден. Бащата на едно от децата помогна за задържането му и след това беше отведен в кабинета на заместник-директорката, повикахме Трето районно управление, те за по-малко от 3 минути дойдоха и го задържаха”, обясни директорът на 17-о училище Антон Тонев.  Родители на деца, които са станали свидетели на инцидента, и днес се събраха пред училището. „Дъщеря ми беше доста уплашена, разказа това, което разказаха и другите деца, че въпросният господин е доставчик в училището и е бил в коридора на първи клас”, заяви Аделина Панова, родител на дете свидетел. „Тя по детски обясни, че господинът ги е привиквал в тоалетната. Прекалено е притеснена, детската психика е ранима”, допълни майката. Според нея проблемът не е в управата на училището или в това, че не е обезопасено, а от там, че общината няма средства и не полага достатъчно усилия за обезопасяването на училищата като цяло.  Валентин Асенов е служител на един от най-големите хлебозаводи в София. Колегите му не пожелаха да разговарят с нас. Очаква се да бъде разпитан управителят на фирмата.", "date": "2018.05.19", "title": "Ето го 33-годишният Валентин, който се опита да блудства с първокласнички в столично училище!"}
{"url": "https://www.faktor.bg/bg/articles/novini/balgariya/tsvetan-tsvetanov-i-maykal-chertof-obsadiha-situatsiyata-v-sektor-sigurnost-na-foruma-v-bratislava", "text": "Председателят на Комисията по вътрешна сигурност и обществен ред и председател на ПГ на ГЕРБ Цветан Цветанов проведе работна среща с бившия държавен секретар по вътрешните работи на САЩ Майкъл Чертоф. Това се случи по време на международния форум за сигурност „ГЛОБСЕК“, провеждащ се в Братислава. Двамата обсъдиха ситуацията в сектор „Сигурност“ в трансатлантическото пространство, включително и предизвикателствата пред региона на Западните Балкани. Майкъл Чертоф подчерта, че е важно България като фактор на стабилност да продължава да работи за силно присъствие на ЕС на Балканите.  „Макар и Съюзът да няма алтернатива като притегателен център на интеграция, на територията на страните се наблюдава съревнование за влияние между няколко геостратегически играчи“, обясни Чертоф и допълни, че това е особено видимо в контекста на хибридната война и фалшивите новини. Същата тема бе засегната и в панела в проф. Джозеф Най от университета в Харвард. Професор Най коментира, че “меката сила” на Европа като ценности, начин на живот и развитие не бива да се подценява.", "date": "2018.05.19", "title": "Цветан Цветанов и Майкъл Чертоф обсъдиха ситуацията в сектор \"Сигурност\" на форума в Братислава"}
{"url": "https://www.faktor.bg/bg/articles/politika/solomon-pasi-ima-nuzhda-ot-sreshta-na-varha-es-sasht", "text": "На срещата за Западните Балкани стана ясно, че има остра нужда от засилване на диалога между ЕС и САЩ. Имаме нужда от такава среща на върха.  Това коментира бившият ни външен министър Соломон Паси в студиото на „Тази събота“ по bTV.   По повод срещата с турския президент Ердоган във Варна, Паси коментира, че и тя е била нещо сериозно, но не е било положително, че на срещата в София сега Турция не е била спомената.  “Тя е наш важен съсед. Нормално е да се говори и за целите Балкани. Като че ли позабравихме този стратегически приоритет”, каза той.    Относно сделката с Иран той посочи, че тя има един сериозен проблем - ограничена е във времето - до 2025 г. „Другото е, че сделката се занимава само с обогатяване на уран и ядрени бомби и не с далекобойните ракети на Иран. Обама държеше сделката да бъде сключена, за да защити своята нобелова награда. Той я получи за нищо и направи редица действия, за да я защити - споразумението с Куба, което беше успех, но и провал като споразумението с Иран”.", "date": "2018.05.19", "title": "Соломон Паси: Има нужда от среща на върха ЕС-САЩ"}
{"url": "https://www.faktor.bg/bg/articles/novini/svyat/vzeha-se-prints-hari-i-megan-markal-veche-ofitsialno-sa-novoto-kralsko-semeystvo", "text": "Преди минути принц Хари и актрисата Меган Маркал си казаха заветното \"да\" и вече официално са семейство! По време на церемонията принцът се разплака.  Със заветното „да” Меган и Хари вече са Негово кралско височество херцог на Съсекс и Нейно кралско височество херцогиня на Съсекс.  Красавицата пристигна в църквата в автомобил, заедно с майка си. Актрисата е с чисто бяла рокля и с красив воал и тиара на главата. Дължината на шлейфа е по-малък от този на херцогиня Кейт заради йерархията във Великобритания. Малко преди нея пристигнаха принц Хари и брат му принц Уилям (кумът му). Двамата бяха с черни военни униформи. Още с влизането им в храма всички гости се изправиха, за да отдадат почит на жениха. Престолонаследникът Чарлз и съпругата му Камила дойдоха секунди преди кралица Елизабет Втора, която бе заложила на тоалет с цвят \"лайм\". Меган Маркъл влезе сама в църквата. Част от пътя към Хари тя извървя без придружител, а после до него я заведе принц Чарлз.  Меган наруши правилото, че долната част на роклята трябва да бъде във формата на камбана. Дизайнът на дрехата е на Живанши. На церемонията присъстват Джордж Клуни и съпругата му Амал, семейство Мидълтън, Опра, Дейвид Бекъм, заедно с половинката си Виктория, приятелки на булката и колегите на Маркъл от „Костюмари”, начело с Джина Торес. Освен тях там е водещият на Carpool karaoke Джеймс Кордън, тенисиската Серена Уилямс, музикантът Елтън Джон, който ще пее на събитието.", "date": "2018.05.19", "title": "Взеха се! Принц Хари и Меган Маркъл вече официално са новото кралско семейство!"}
{"url": "https://www.faktor.bg/bg/articles/novini/balgariya/tsvetanov-razgovarya-s-baronesa-nevil-dzhons-za-rolyata-na-velikobritaniya-v-regiona-sled-izlizane-ot-es", "text": "Председателят на Комисията по вътрешна сигурност и обществен ред и председател на ПГ на ГЕРБ Цветан Цветанов проведе работен разговор с баронеса Невил-Джонс - член на Камарата на лордовете и бивш министър по сигурността и борбата с тероризма на Великобритания (2010-2011 г.). Двамата се срещнаха в рамките на глобалния форум за сигурност „ГЛОБСЕК“ в Братислава. Председателят на ПГ на ГЕРБ и баронеса Невил-Джонс обсъдиха предстоящото участие на Цветанов на форум, посветен на сигурността на Западните Балкани, който ще се проведе в Камарата на лордовете в Лондон в края на юни. Двамата коментираха и доклада на Камарата за ролята на Великобритания в региона след излизането й от ЕС. Баронеса Невил-Джонс подчерта важността, която Великобритания отдава на региона и потвърди, че е осъзната нуждата от ангажираност със страните на Балканите след Брекзит, особено по отношение на сътрудничеството в сектор „Сигурност“. Цветан Цветанов акцентира върху необходимостта от запазване на високо ниво на сътрудничество между Великобритания и системите за обмен на информация на ЕС между правоохранителните служби. „Така няма да има загуба на оперативни способности, които биха могли да навредят на колективната сигурност на ЕС“, посочи председателят на Комисията по вътрешна сигурност и обществен ред.", "date": "2018.05.19", "title": "Цветанов разговаря с баронеса Невил-Джонс за ролята на Великобритания в региона след излизане от ЕС"}
{"url": "https://www.faktor.bg/bg/articles/novini/svyat/rusiya-pokaza-parvata-v-sveta-plavashta-atomna-tsentrala", "text": "Русия обяви днес официално пускането в действие на първата плаваща атомна електроцентрала в света на церемония в пристанището на северния град Мурманск, където ще бъде заредена с ядрено гориво, преди да се отправи към източен Сибир.  Построен в Санкт Петербург \"Академик Ломоносов“ пристигна в Мурманск в четвъртък, където беше закотвен в пристанището и бе представен на медиите в събота. Построен от държавната компания по атомна енергетика \"Росатом\", корабът с дължина от 144 метра и ширина 30 метра притежава два реактора по 35 мегавата, които са подобни на тези, използвани за захранване на ледоразбивачите. Шлепът с водоизместимост 21 000 тона ще бъде теглен през лятото на 2019 г. до пристанище Певек в автономния район Чукотка в крайната североизточна част на Русия, на 350 километра северно от арктическия кръг. Плаващата АЕЦ може да произвежда достатъчно електричество, за да захрани град с 200 000 жители, далеч повече от 5-те хиляди, които живеят в Певек, най-северния град на Русия. Електроенергията от \"Академик Ломоносов“ ще бъде използвана предимно за захранване на петролните платформи, тъй като Русия навлиза все по-навътре в Арктика да прави сонди и да добива нефт и газ, за което се нуждае от електроенергия по тези отдалечени места. Виталий Трутнев, който отговаря за изграждането и експлоатацията на плаващи атомни електроцентрали в \"Росатом\", каза, че тези блокове ще \"доставят електроенергия и топлинна енергия за най-отдалечените райони, като подкрепят растежа и устойчивото развитие\". Той каза, че използването на такива плаващи реактори може да спести 50 000 тона емисии от въглероден двуокис/диоксид годишно. Шлепът първоначално е трябвало да бъде зареден в Санкт Петербург, но тази работа е била преместена в Мурманск поради загриженост за сигурността сред страните на Балтийско море.", "date": "2018.05.19", "title": "Русия показа първата в света плаваща атомна централа"}
{"url": "https://www.faktor.bg/bg/articles/podli-ruski-igri-na-garba-na-balgariya-i-makedoniya", "text": "Русия явно се гаври с БПЦ и безхарактерните и владици, загубили усет към народния порив, заради зависимости от бившата ДС и червени родни и руски олигарси. Докато в София митрополитите се опитват с неадекватни обяснения да замажат гафа с отказа на Българската църква да присъства на тържествата в Охрид по случай 1000 години от създаването на архиепископията, новият представител на Московския патриарх у нас - архимандрит Васиан (Змеев), и македонски владика и духовници си спретнаха в Скопие на 16 май молебен по повод акцията „Безсмъртният полк“. Публична тайна е, че българският Св. синод блокира превръщането си в Църква майка на Македонската и признаването й за автокефална, заради  След скандалните посещения на патриарх Кирил и генерала от КГБ Леонид Решетников, владиците са решили да се вслушат в специално изпратените им от Москва писмени указания, че македонският църковен въпрос е от компетентността единствено на Сръбската църква. И докато нашият клир и свещеници отказват общи съслужения между двете църкви и дори отдаване на почит на загинали за свободата на България воини, погребани в Ново село, руски духовници обикалят Македония и съвсем не се гнусят заради канонични проблеми от съвместен църковен живот. Изключително любопитно е кой е  Повардарският митрополит Агатангел, удостоил с внимание руския молебен? Привидно той е част от Македонската църква, призната от държавата. Но Агатангел беше първият македонски владика, който се опълчи срещу договора за добросъседство между двете страни, но и срещу искането от Македонската църква Българската да и стане майка. Той публикува в онлайн изданието „Религия“ своя позиция, с която се противопоставя на църковното единение между двете църкви. Агатангел по същество тоест, че Македония съществува от времето на Стария завет и е приела Християнството от апостол Павел, за което имало \"научни доказателства\". „Моето възмущение и несъгласие с нашето искане за признаване от БПЦ са провокирани от факта, че живеем във време, в което интензивно се работи за решаването на т.н. „македонски въпрос“, което има за крайна цел да заличи всичко македонско. Ако договорите унищожават националното чувство на македонския народ, то тезата за «майка-църква» има за цел да запуши извора, да затрупа кладенеца, от който нашият народ пие вече две хилядолетия. Македонците са приели Християнството още по апостолско време и за това има много примери в Новия завет на Светото писание, затова е абсурдно да се твърди, че някой в бъдеще «ще ни роди“, пише Агатангел. Освен това той отново възроди обвиненията срещу българската държава, за „окупацията“ на Македония и че сме извършили „тих геноцид в Пиринска Македония“. Владиката напомня подло, че сме пропуснали историческия шанс да се извиним и да поискаме прошка за злодействата и зверствата, извършени от нашите предци. Обвинява също и БПЦ, че до сега не е признала независимостта на Македонската църква, за което има основание. И в Македония, и в България е ясно, че зад антибългарската кампания, подета от Повардарския владика, стоят среди от ВМРО-ДПМНЕ и бившия премиер Никола Груевски. Зад Агатангел македонските духовници провиждат и  В Македония се говори, че въпросният владика е бил свързан с югославските тайни служби УДБ-а, когато е бил в Австралия. По времето на Груевски пък е получил 11 млн. евро помощ от държавата, но няма яснота за какво са похарчени средствата. И сега „случайно”, точно с него представителят на Руската църква в София гради духовни мостове в Македония. 28 години след разпада на СССР, Русия за пореден път демонстрира, че продължава да има сериозно влияние върху лица от бившия социалистически лагер, зависими от нейните специални служби. В България митрополитите агенти на бившата ДС и по-младите им колеги, контролирани от кръгове от ДС, се вслушаха в руската повеля за „църковен мир” на Балканите. В Македония пък първи бранителите на руските и сръбските интереси отново се оказаха зависими от тоталитарните спец служби. Архим. Васиан (Змеев), пратеникът на руския патриарх Кирил, показва, че добре изпълнява мисията си в София, поверена му лично от руският духовен водач преди два месеца. В същото време истински народни пастири, като игумена на Бигорския манастир дядо Партений, който първи благослови духовното единение на македонци и българи, потвърждавайки, че имаме общ кръщелен купел, днес е обект на обругаване  и цинични карикатури, идващи от антибългарските среди, заради проваленото от БПЦ признаване на Македонската църква. За трети път през последните 110 години  и все поради малодушие и зависимости от Русия и СССР. И ако все пак народът проглежда бавно с едното око за руската „любов” към нас, то владиците от Св. синод демонстрират по-зловеща слепота и от самуиловите воини. И глухи и неми са за подлите руски антибългарски игри на Балканите. В църковните среди с ирония коментират, че по време на заседанията на Синода, владиците спускали плътно завесите на прозорците, за да не ги стряскат светещите очи, от паметника на цар Самуил, изправил се срещу синодалната палата.", "date": "2018.05.19", "title": "Подли руски игри - за да са българи и македонци вечни врагове, а не братя"}
{"url": "https://www.faktor.bg/bg/articles/obshtestvo/zakon-i-red/do-20-godini-zatvor-grozyat-mazha-bludstval-s-detsa-v-uchilishtna-toaletna", "text": "Мъжът, задържан вчера за блудство с две малолетни деца в столично училище, вече е привлечен като обвиняем и е пратен в ареста за 72 часа с разпореждане на наблюдаващия прокурор. Това съобщи в Съдебната палата административният ръководител на Софийска градска прокуратура Емилия Русинова. Обвинението срещу мъжа е за престъпление, за което Наказателният кодекс предвижда наказание \"лишаване от свобода\" от 5 до 20 години.   Децата са разпитани в \"синя стая\" с участието на психолог и пред съдия.  Директорът на СДВР Ивайло Иванов посочи, че мъжът има стари криминални регистрации за престъпления като кражби. \"Нямаме данни друг път да е извършвал подобни действия\", допълни той. Според Иванов никой от тези, с които са водили разговори досега, не е споделил лицето да има такива наклонности.  Задържаният е имал регламентиран достъп до училището, имал е договорни отношения с фирма, която извършва доставки в училището. До този момент нямаме други сигнали това лице да е извършило подобни действия с други лица и на други места, поясни още Иванов.", "date": "2018.05.19", "title": "До 20 години затвор грозят мъжа, блудствал с деца в училищна тоалетна"}
{"url": "https://www.faktor.bg/bg/articles/politika/georg-georgiev-protsesite-koito-startirahme-v-sofiya-za-zapadnite-balkani-sa-neobratimi", "text": "\"Срещата на върха в София трябва да се оцени като огромен успех на премиера, който успя да мотивира европейските лидери, и като успех на правителството за присъединяването на Западните Балкани към ЕС. Няма друга алтернатива за ЕС, ако искаме силен Европейски съюз.\" Това заяви зам.-министърът на външните работи Георг Георгиев в предаването \"Офанзива\" по Канал 3. \"Ангажирането със срокове и дати за присъединяването не е са поставени на срещата, а стъпките, които държавите трябва да извървят, за да покрият критериите за присъединяване към Съюза. Европа няма как да бъде обединена и силна, ако има шест държави, които са извън него\", каза още Георгиев и отбеляза, че от австрийското и румънското председателство, които следват след българското, са заявили, че темата за Западните Балкани ще остане в дневния ред на Европа. \"Процесите, които стартирахме в София са необратими, категоричен бе той. България стои на добра позиция и като геостратегия и географско положение, което ни прави желан партньор\", смята още зам.външният министър.", "date": "2018.05.19", "title": "Георг Георгиев: Процесите, които стартирахме в София за Западните Балкани са необратими"}
{"url": "https://www.faktor.bg/bg/articles/novini/balgariya/bozhidar-dimitrov-otnovo-kultov-predlozhih-na-makedoniya-da-se-kazva-zapadna-balgariya", "text": "Досега предлагах на шега Македония да се казва Югозападна България, но сега сериозно им предлагам името Илирия. Това каза историкът проф. Божидар Димитров във връзка с информацията, че възможен вариант за името на Македония е Илинденска Македония.   „Когато Кипър получи независимост, получи това си име, но хората, живеещи там са гърци и се наричат такива. Следователно не е важно името, а същността на населението, което живее там. Същото е и с Австрия, тя се нарича Австрия, но в нея живеят немци. Същото и с Молдова, където 4, 5 млн. души са румънци. Следователно ние за това се съгласяваме с името Македония. Не е важно как ще се казва държавата, а каква ще бъде същността на населението и неговата национална идентичност. 10 % от македонците са вече българи, дори по паспорти. Това е хубаво, те ще стават все повече и повече“, каза проф. Димитров и предложи името Илирия за Македония.  „Някой ще подскочи и ще каже, че албанците така ще се израдват. Да, защото в най-ново време някой реши, че албанците са потомци на илирите. Това въобще не е вярно или по-точно няма доказателства за това. Самите те, както е известно се наричат шиптъри, а републиката си „Шиптариа Албано“. Това е по-скоро италианско име, което означава „хората, откъм изгрева на слънцето“, коментира проф. Димитров, цитиран от Фокус.  Той обяси, че Илирия в древността е била огромна територия, обхващаща целите Западни Балкани, включително Хърватска и Словения.  „В 16 век, когато тези народи започват да се озъртат какво да правят след като се освободят от турско и австрийско владичество, решават, че са потомци на илирите, живеещи там и издигат така наречената илирийска идея. Това е обединение на всички народи в една държава, наречена Илирия. За това работят както хървати като Рафаел Левакович, така и българи като Петър Богдан и Петър Парчевич“, обясни историкът.  Проф. Димитров посочи, че Ватикана приема идеята им и основава един Илирийски колеж в град Сполето, Италия, където завършват голяма част както от хърватските, така и българсите католици.  „По-късно, когато на остров Корфу през 1916 г. се взема решение от имигранти от Хърватия, Словения и т.н. да се направи държава на южните славяни, се обсъжда и тази идея Илирия, но не се стига до решение и тя се кръщава безлично Сръбско-Хърватско-Словенско кралство. След време приемат името Югославия. Името Илирия според мен в момента е свободно“, изтъкна професорът. Според него това име е историческо и е принадлежало на един славен народ, за когото не знаем има ли потомци или е изчезнал като траките.  „Според мен е изчезнал напълно и албанците не са негови наследници. Името Илирия би задоволило Гърция, тъй като то не съдържа името Македония я в себе си и ще задоволи амбициите на македонците да са наследници на една велика държава през Античността“, допълни проф. Димитров.  (", "date": "2018.05.19", "title": "Божидар Димитров отново култов: Предложих на Македония да се казва Западна България"}
{"url": "https://www.faktor.bg/bg/articles/novini/balgariya/s-vazpomenaniya-v-belene-i-dzhebel-pochitat-zhertvite-na-komunisticheskiya-rezhim", "text": "За поредна година на 19 май се организира възпоменание за жертвите от комунистическия лагер в Белене. Отдаваме почит и се покланяме пред саможертвата на хилядите минали през лагера на о. Персин и всички останали концентрационни лагери и затвори.  Официално лагерът се появява с Указ № 8 на регентите от 11 януари 1945 г. по предложение на министъра на вътрешните работи Антон Югов. В него без съд и присъда, по целесъобразност попадат врагове на народната власт, фашисти, асоциални елементи и хулигани. По съветския пример лагерът е наречен Трудово-възпитателно общежитие (ТВО).  По неофициални данни през този лагер на смъртта са преминали над 30 хил. лагеристи. Няколко хиляди от тях са намерили тук смъртта при неизяснени обстоятелства, а и до днес продължават да се носят легенди за каторжния труд и жестоките порядки в Белене, установени от комунистическата милиция. Според запазени архивни документи дневният хранителен порцион на затворниците е бил 0,78 ст., порционът на стражевите кучета е бил 0,85 ст. Под натиск на международното обществено мнение с решение на Политбюро от 27 август 1959 г. лагерът в Белене се закрива. В този момент в него се намират 1421 души. 1257 от тях са освободени, а за останалите 166, обявени за «непоправими рецидивисти», са в каменните кариери край Ловеч – поделение 0789.  Така комунистите слагат формално и привидно край на едно от най- ужасните си творения и престъпления срещу българската нация. Започналото след идването на демокрацията дело за лагерите бе Така до днес за безчинствата и садистичните порядки в Белене няма нито един осъден, а наследниците на палачите са в парламента. На днешното възпоменание в Белене, БЗНС, с лидер Николай Ненчев са организирали от 10.30ч. на о.Персин  откритото студио. В прякото  включване ще прозвучат спомените на оцелели лагеристи и близки от техните семейства преживели зверствата на комунизма. Ще бъдат представени и откъси от документални филми за историята на БЗНС и съдбата на последователите на БЗНС – Н. Петков и горяните с реж. Ваня Жекова.  На кървавия остров ще прозвучат и откъси от разкази за преживяванията на П. Огойски, Н. Бежански, Д. Пенчев др. изпълнени от професионални актьори, потомци на концлагеристи и Николапетковисти. Пак днес, но в Джебел се организира възпоменателен митинг, посветен на майските бунтове на турците и мюсюлманите срещу Възродителния процес и режима на Тодор Живков. Години наред  тези чествания бяха приватизирани от ДПС, а манипулативно се налагаше внушението, че от затвора Ахмед Доган е организирал бунтовете. През последните три години кметският екип в Джебел призовава за гражданско възпоменание, без партийни знамена, лозунги и речи, но от Сараите на Доган продължават да фалшифицират истината за бунтовете на турците и да обсебват за лична партийна употреба възпоменанията.", "date": "2018.05.19", "title": "С възпоменания в Белене и Джебел почитат жертвите на комунистическия режим"}
{"url": "https://www.faktor.bg/bg/articles/gnusno-arestuvaniyat-v-stolichno-uchilishte-pedofil-zaklyuchil-dve-parvoklasnichki-v-toaletnata", "text": "33-годишният педофил Валентин Асенов е мъжът, нападнал две деца в столичното 17-то училище. Мъжът работил към фирмата, която зарежда с хляб училището. В четвъртък отивайки да зарежда хляб, Валентин влиза през задния вход и попада на две момичета в първи клас. Затваря ги в тоалетната и следват доста неприятни за децата моменти, разказват от полицията, без засега да дават подробности. Асенов е регистриран в полицията за кражба преди година. Разпитани са както родители, така и задържаният. Все още не е ясно дали Асенов е признал вина.", "date": "2018.05.19", "title": "Гнусно! Арестуваният в столично училище педофил заключил две първокласнички в тоалетната"}
{"url": "https://www.faktor.bg/bg/articles/novini/svyat/bloomberg-vazrodeniyat-amerikanski-vtori-flot-shte-prechi-na-rusiya-da-se-ukrepi-v-severniya-atlantik", "text": "САЩ ще възраждат Втори флот на ВМС, за да попречат на Русия да се укрепи в Северния Атлантик, заявил в своя статия в Bloomberg адмиралът в оставка Джеймс Ставридис.    Както отбелязва адмиралът, след падането на Берлинската стена САЩ са съкратили числеността на своя флот в Арктика, защото считали, че Русия вече не представлява тази заплаха, каквато произлизаше от Съветския съюз.   Руският президент Владимир Путин обаче възстанови руския флот, особено подводниците. Според адмирала, засега не е ясно доколко всъщност могат да работят въоръженията, които показва Русия, но нейните „зли намерения е трудно да не бъдат забелязани”.   Вторият флот ще помогне на НАТО да върне потенциала на военноморска сила в Атлантика.   Американският Втори флот ще може да отговаря за специалните операции, за да не позволи на Русия да доминира в северната част на Атлантика. Американските кораби ще разузнават, включително с безпилотни апарати, ще проследяват руски подводници с помощта на патрулни самолети като новите P-8 Poseidon, ще използват подводни системи за мониторинг, ще провеждат учения на море, а също така ще осигуряват връзката между сухопътните бази от двете страни на Атлантика. Според адмирала, ще има и подводни операции с използване на атомни и дизелови подводници.", "date": "2018.05.19", "title": "Bloomberg: Възроденият американски Втори флот ще пречи на Русия да се укрепи в Северния Атлантик"}
{"url": "https://www.faktor.bg/bg/articles/novini/svyat/erdogan-nastoya-oon-da-izprati-mirotvortsi-v-palestinskata-avtonomiya", "text": "Турският президент Реджеп Тайип Ердоган поиска в Палестинската автономия да се изправи миротворческа мисия на ООН. Това предаде Regnum. Ердоган заяви, че младите палестинци, загиващи ежедневно от „терора на Израел“ трябва да се защитят.  Той наложи цялата вина за случващото се на Ивицата Газа върху Тел Авив и нарече САЩ негов съучастник. На 18 май в Истанбул се проведе извънредна среща на Организацията за ислямско сътрудничество. Основна тема на срещата стана ситуацията на границата между Ивицата Газа и Израел, където продължават сблъсъците между палестинците и израелските сили за сигурност и пренасянето на американското посолство в Йерусалим, припомня Фокус.", "date": "2018.05.19", "title": "Ердоган настоя ООН да изпрати миротворци в Палестинската автономия"}
{"url": "https://www.faktor.bg/bg/articles/novini/balgariya/nad-200-rozoproizvoditeli-blokiraha-patishtata-v-karlovo-i-tseliya-podbalkan", "text": "Около 200 души от карловските села Климент, Войнягово, Дъбене блокираха главния път Пловдив - Карлово. Протестът на розопроизводителите започна точно в 9. Вече и от двете страни са се образували километрични опашки от чакащи автомобили и камиони.  Разпънати са плакати, че розовата мафия убива бизнеса и, че цена от 2 - 2,50 на кг гюл ги обрича на мизерия.  \"Ние вече фалирахме. Вчера не са брани градините, цветът се скапа. Ще изорем розовите градини и ще заминем за чужбина\". заканиха се млади хора, които са завършили висше образование, но са инвестирли селскостопанската продукция.  В 10 часа кметът на Карлово - Емил Кабаиванов, има среща с министъра на земеделието Румен Порожанов. Въпреки че всички розопризводители бяха поканени да отидат в Карлово и да се срещнат с ресорния министър, те отвърнаха, че няма да мръднат от пътищата и го чакат на място. На място има много полиция и жандармерия, пише Блиц. Протестиращите не пропускат никаква кола. Изключение направиха само за майка, возеща към болницата дете, претъпяло инцидент.  В момента целият Подбалкан е блокиран и всички главни пътни артерии са затворени. Освен тук край град Баня, блокадата е и край село Розино и край Калофер, където е подбалканският път София - Бургас.  В 11 часа ще започне протестът на розовпрозиводителите край пловдивското село Калояново. Те също ще блокират главния път Пловдив - Карлово. Преди минути, на мястото на протеста в град Баня, пристигнаха министър Порожанов и кметът на Карлово - Емил Кабаиванов. Министърът призова недоволните да пропуснат образувалите се километрични опашки. Протестиращите обаче заявиха, че ще отворят движението само за болни и за хора, които отиват на погребение. Министърът тръгна на среща с розопроизводителите в Карлово, където ще нищят проблема заедно и ще обясни на хората, какво може да се направи.", "date": "2018.05.19", "title": "Над 200 розопроизводители блокираха пътищата в Карлово и целия Подбалкан"}
{"url": "https://www.faktor.bg/bg/articles/novini/svyat/pamet-za-richard-payps-opisal-rusiya-v-kapana-na-tiraniyata", "text": "Почина (вчера, 18 май, б.р.) американският историк, специалист по Русия Ричард Пайпс – в пантеона на ненавижданите „русофили“ той се нарежда редом до Бжежиински, който правеше за смях родните придворни историци. Затова неговата книга „Русия в предишния строй“ е като  Дали има в нея някаква „русофобия“? Ако под русофобия разбираме ирационална ненавист към руснаците – няма нито капка. Напротив, книгата е пълна със съчувствие към руския народ, който по силата на историческите обстоятелства се оказа  Същността на руската история, написана от Пайпс, е свързана със селското стопанство. В нашите географски ширини то е неефективно. Затова у нас не се създадоха градове, като европейските, с изключение на няколко на север, които бяха центрове на търговията, както и на културата. Селяните, в исторически план, никога не са били сериозен източник на средства за властта, затова и управляващите никога не са проявявали интерес да създадат правила, основаващи се на зачитането на собствеността, а изцяло се посвещавали на ценните природни ресурси. С времето руските селяни постепенно отвоюват за себе си чернозема, но традицията на тиранията и ширещият се произвел вече са наложени. Такъв е географският детерминизъм – за Пайпс това е и плюс, и минус. Той е много прост и разбираем, като цялата социално-политическа сложност се свежда до климата и зърното.  Но дори и да не сме съгласни с неговия географски детерминизъм, си заслужава да прочетем книгата на Пайпс – защото е като   в руската историята, която ние обичайно изучаваме – където държавните интереси винаги доминират над обществените, където герои се явяват монарси и полковници, а хората – са само прах в краката им.", "date": "2018.05.19", "title": "Памет за Ричард Пайпс – описал Русия в капана на тиранията"}
{"url": "https://www.faktor.bg/bg/articles/novini/svyat/britanskiyat-prints-hari-i-megan-markal-si-kazvat-da-v-uindzorskiya-zamak", "text": "Британският принц Хари днес сключва брак с американската актриса Меган Маркъл. Сватбената церемония ще е в Уиндзорския замък, във внушителния дворцов параклис \"Сейнт Джордж\", построен през 15-и век. На нея са поканени 600 души. Кум ще бъде принц Уилям, а сред шаферите са принц Джордж и принцеса Шарлот – по-големите деца на Уилям и Кейт. Най-малкият – Луи, няма да присъства на церемонията. Ще липсва и бащата на Меган – Томас Маркъл, заради сърдечна операция. Бащата на младоженеца – принц Чарлз, ще отведе булката до олтара. След венчавката следват обиколка с каляска и два приема – за официални гости и за близки и приятели на семейството.  Поканените ще опитат нетрадиционна сватбена торта – лимонов биосладкиш с аромат на бъз и украса от свежи цветя, а музиката от сватбата ще бъде издадена в албум.  Освен 600-те гости в параклиса, още над 2640 души са поканени на територията на замъка. Сред тях ученици и местни жители. За сватбата е планирана една от най-мащабните операции по сигурността – със снайперисти, полицаи под прикритие, военни технологии и дронове. Според британски медии булчинската рокля ще е на дуото Ралф и Русо, които се погрижиха и за годежния тоалет на Меган. Сватбата ще е споделена с целия свят, но изборът на дестинация за меден месец е строго пазена тайна. Сред предположенията са Ботсвана, където двойката беше в началото на връзката си, и Сейшелските острови, където Уилям и Кейт прекараха първите си дни като семейство. Големият ден на Хари и Меган ще струва 1000 пъти повече от средната цена на сватба във Великобритания, изчислиха агенти от Лондон. Очаква се кралската венчавка да излезе 32 милиона лири. Най-големите разходи са за сигурността – дворецът Кенсингтън ще плати 30 милиона лири за охрана, за храна и напитки – 479 000 лири. Само за шампанско са заделени 136 000 лири, а за  торта – 50 000. Цената на сватбената рокля се очаква да достигне 300 000 лири.", "date": "2018.05.19", "title": "Британският принц Хари и Меган Маркъл си казват „Да” в Уиндзорския замък"}
{"url": "https://www.faktor.bg/bg/articles/novini/svyat/kuba-obyavi-natsionalen-traur-za-zhertvite-na-samoletnata-katastrofa", "text": "Кубинските власти обявиха национален траур за загиналите в самолетната катастрофа край Хавана, съобщи ТАСС, позовавайки се на съобщение на Държавния съвет на карибската страна. Траурът е обявен от 6 ч. местно време на 19 май до 00 ч. на 21 май. В цялата страна ще бъдат спуснати наполовина държавните знамена. Според кубински медии са борда е имало 105 души. Според други данни на борда е имало поне 110 души, отбелязва Асошиейтед прес. Повече от сто са загинали. Първоначално бе съобщено за три оцелели жени, които са хоспитализирани в тежко състояние. По-късно се появи информация, че едната от тях е починала. Повечето от пътниците са били кубински граждани, а екипажът, пет или шестчленен по неуточнени данни, е бил мексикански. Съобщено бе и за петима чужденци сред пътниците. По-късно аржентинското външно министерство каза, че сред загиналите има двама аржентински граждани, предаде АП, цитирана от БТА. Засега причината за катастрофата не е ясна. Черните кутии още не са намерени, съобщи в „Туитър” агенция „Пренса Латина”.", "date": "2018.05.19", "title": "Куба обяви национален траур за жертвите на самолетната катастрофа"}
{"url": "https://www.faktor.bg/bg/articles/novini/svyat/tramp-podozira-che-fbr-e-vnedrilo-svoya-kartitsa-v-predizborniya-mu-ekip", "text": "Американският президент Доналд Тръмп засили нападките си срещу Министерството на правосъдието, като намекна, че ФБР може би е внедрило свой информатор в предизборния му щаб през 2016 г. или е вербувало някого от кампанията му. Това съобщи Ройтерс, цитирана от БТА. Тръмп се въздържа да обвини бюрото, че го е шпионирало и предпочете да говори за сведения, че най-малко един човек от ФБР бил \"имплантиран\" с политическа цел в кампанията му, но не каза чии са тези твърдения. \"Ако това е вярно, това е най-големият политически скандал на всички времена\", написа Тръмп в \"Туитър\". Според в.\"Ню Йорк таймс\" ФБР е ползвало услугите на таен осведомител по време на разследването за действията на екипа на Тръмп по време на предизборната кампания. Според източници на вестника такава роля играел американски университетски преподавател, работещ във Великобритания, предаде ТАСС. Той поддържал връзка с двама души, които тогава били съветници на Тръмп – Джордж Пападопулос и Картър Пейдж. И двамата са разследвани във връзка с твърденията за евентуална намеса на Русия в американската предизборна кампания. ФБР отказа да коментира твърденията за негов източник в екипа на Тръмп.", "date": "2018.05.19", "title": "Тръмп подозира, че ФБР е внедрило своя \"къртица\" в предизборния му екип"}
{"url": "https://www.faktor.bg/bg/articles/novini/balgariya/slantse-i-gramotevitsi-dnes", "text": "Днес главно в югоизточната половина на страната ще се развива мощна купесто-дъждовна облачност, ще има гръмотевични бури и на места валежите ще са интензивни и значителни по количество. Има условия за градушки. След обяд от запад валежите ще спират и облачността ще се разкъсва и намалява. Вятърът ще е слаб до умерен от север-северозапад. По-хладно, с максимални температури в повечето места между 20° и 25°. Атмосферното налягане ще се повиши, ще бъде малко по-високо от средното за месеца.", "date": "2018.05.19", "title": "Слънце и гръмотевици днес"}
{"url": "https://www.faktor.bg/bg/articles/oshte-ne-sa-yasni-motivite-na-17-godishniya-uchenik-koyto-otkri-strelba-v-gimnaziya-v-teksas", "text": "Все още не са ясни мотивите на 17-годишния ученик, който откри стрелба в гимназия си в американския град Санта Фе, щата Тексас, уби десет души и рани други десет. Смята се обаче, че той е планирал от известно време нападението, предаде Асошиейтед прес. Приятели го описват като по-скоро затворен, спортист, който е казвал, че иска да притежава оръжие, но не е давал основание да се смята, че е склонен към насилие. Димитриос Пагорчийз е използвал полуавтоматичен пистолет и пушка с отрязана цев, каза американският сенатор Джон Корнин. Следователите все още установяват дали пушката е била законно притежавана. Първоначално бе съобщено, че оръжията са на баща му. В колата на Пагорчийз и в училището са намерени експлозиви, включително самоделни бомби. Според сенатора ученикът от известно време е планирал нападението, хвалел се е с намеренията си, но това е останало незабелязано. Той е обвинен в убийство при утежняващи обстоятелства, което може да доведе до смъртно наказание.  Губернаторът на Тексас Грег Абът заяви, че в компютъра и телефона му се съдържа информация, показваща, че той е искал да извърши атаката. Намерението му било след това да се самоубие, но той се предал на властите, казвайки, че не е събрал смелост да го стори. При нападението бе ранен в ръката въоръжен училищен полицай, който се опитал да спре стрелеца. Една от десетте жертви е учителка, която е работила по заместване. Няколко часа след стрелбата в Тексас американският вицепрезидент Майк Пенс каза, че президентът Доналд Тръмп предприема действия, за да може училищата да станат \"по-безопасни\". На политическо събитие в родния си щат Индиана Пенс говори за усилията на администрацията да се подобри сигурността в училищата, включително чрез подписването на закон, разрешаващ на щатските и местни власти да използват 2 милиарда долара за защита на училищата. Изтъкна и законопроект за затягане на системата за проверка при продажба на огнестрелно оръжие. Пенс призова другите щати да последват примера на Индиана и да позволят на обучени училищни служители да носят скрито оръжие.", "date": "2018.05.19", "title": "Още не са ясни мотивите на 17-годишния ученик, който откри стрелба в гимназия в Тексас"}
