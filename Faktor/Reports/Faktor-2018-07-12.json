{"url": "https://www.faktor.bg/bg/articles/novini/svyat/buen-andrey-raychev-es-se-e-prevarnal-v-darzhanka-na-sasht", "text": "ЕС се е превърнал в държанка на САЩ. Това каза в обзорното предаване на Радио „Фокус“ „Това е България“ социологът Андрей Райчев. Според него САЩ са третият пореден въпрос, по който Европа няма единство, освен тях това са мигрантите и отношенията с Русия.  „На Европа ѝ е нужна армия. Нужна ѝ е мобилизация. Всички вървят нагоре по производство, оръжие и наука, а ние вървим надолу по всички критерии и освен това консумацията ни се увеличава. Ние перманентно обсъждаме как да ядем повече. Трябва да се мобилизираме и да обсъдим как да изискваме от себе си“, каза той. Според Андрей Райчев с десетте процента дял в бюджета на НАТО за сметка на САЩ и Великобритания Европа продължава да живее в модела от Студената война: харчи в пъти по-малко за въоражаване и отбрана, но за сметка на това има социална държава. В поведението на президента Тръмп Андрей Райчев вижда два варианта - или той иска да спре наложения до сега модел на отношения в НАТО, или прави театър за вътрешна консумация за собствената си страна.", "date": "2018.07.12", "title": "Буен Андрей Райчев: ЕС се е превърнал в държанка на САЩ"}
{"url": "https://www.faktor.bg/bg/articles/menda-stoyanova-nagrevaemite-bezdimni-tsigari-da-badat-oblagani-s-aktsiz-koyto-e-40-ot-naloga-za-obiknovenite", "text": "Нагреваемите бездимни цигари да бъдат облагани с акциз, който е 40% от налога за обикновените, предложи председателят на бюджетната комисия Менда Стоянова. Текстовете бяха обсъдени от депутатите, а промените трябва да бъдат направени между първо и второ четене на промените на Закона за акцизите и данъчните складове. На първо четене комисията одобри промените по принцип, предаде БНР.  Промените трябва да засегнат не само нагреваемите бездимни цигари, но и всички други потенциални продукти, които съдържат тютюн, но не изискват горене за консумация му, обясни Менда Стоянова и предложи: Акцизът, първо, да  бъде с данъчна основа, количество тютюн, и второ, да бъде в размер, който да достига около 40 процента от конвенционалния акциз. Бездимните нагреваеми цигари са по-малко вредни от конвенционалните, заради което трябва да бъдат облагани с по-нисък акциз, категоричен е Румен Гечев от БСП. \"Не е ли ясно, че едните цигари, традиционните, съдържат освен никотин, аз даже се учудих, като казаха над осем хиляди токсични вещества, докато в тези цигари, които са само с нагряване, си остава вредната съставка – никотин\". Представители на тютюневи компании цитираха изследвания на международни организации, според които бездимните нагреваеми цигари нанасят по-малко щети върху здравето на пушачите, отколкото конвенционалните.", "date": "2018.07.12", "title": "Менда Стоянова: Нагреваемите бездимни цигари да бъдат облагани с акциз, който е 40% от налога за обикновените"}
{"url": "https://www.faktor.bg/bg/articles/novini/balgariya/ekaterina-zaharieva-stoim-dosta-dobre-kato-protsent-davame-dobri-pari-za-otbrana", "text": "България седи доста добре като процент от разходите за отбрана от БВП на фона някои от другите съюзници в НАТО. Това каза вицепремиерът и министър на външните работи Екатерина Захaриева пред журналисти след Срещата на държавните и правителствените ръководители на страните-членки на НАТО в Брюксел.  „Днес имаше леко извънредна ситуация. В крайна сметка това, което мога да кажа, е, че съюзниците след днешната среща излизат с потвърждение на ангажиментите, които сме поели още в Уелс; с това, че трябва да споделяме и да носим обща отговорност за сигурността на всеки от съюзниците. Пак казвам ангажиментите, които са 2%, а не 4% от БВП трябва да се изпълнят от всеки един от нас. Знаете, че България има план, който е одобрен от НС и бих казал, че седи доста добре на фона някои от другите съюзници като процент от разходите за отбрана от БВП“, коментира Захариева. Тя допълни, че 2024 г. остава като срок, след който трябва да бъдат увеличени разходите за отбрана. „Най-важното, около което всички се обединихме е, че процентът е много важен, но много по-важно е как ефективно ще изразходваме тези средства. Решенията не са само за 2%, а за създаване на способности и участие в мисии. Голяма част от държавите посочиха, че например участието в Афганистан е отговорност към сигурността на САЩ и съпричастност от страна на европейските партньори“, допълни още българският външен министър. „Имахме много откровен и искрен разговор - само съюзниците, без партньорите, в по-тесен формат. Мога да кажа, че излязохме по-силни и по-обединени от този разговор“, посочи тя.", "date": "2018.07.12", "title": "Екатерина Захариева: Стоим доста добре като процент, даваме добри пари за отбрана"}
{"url": "https://www.faktor.bg/bg/articles/novini/svyat/nov-spor-na-balkanite-turtsiya-priema-makedoniya-v-nato-sas-segashnoto-ime", "text": "„Турция признава Република Македония с конституционното й име“, се отбелязва в забележка на Анкара в края на текста на общата Декларация от срещата на върха на НАТО, с която, освен другото, малката балканска страна е поканена да започне преговори за присъединяване към Алианса, пише електронното издание на гръцкия вестник Protothema. Изданието отбелязва, че Турция не е единствената страна-членка на Северноатлантическия алианс, която признава Македония с конституционното й име. Сред другите страни са и САЩ, но американците не включиха особено мнение в документа, че признават Скопие като „Македония“, пише „Прототема“. В Договора за името между Македония и Гърция ясно се казва, че Скопие ще влезе официално в НАТО само като „Северна Македония“, припомня вестникът.", "date": "2018.07.12", "title": "Tурция със специална бележка в заключителната декларация на НАТО: Признава Македония с конституционното й име"}
{"url": "https://www.faktor.bg/bg/articles/novini/svyat/rusiya-udalzhava-zabranata-za-vnos-na-hrani-ot-es", "text": "Русия удължава забраната за внос на хранителни продукти от ЕС до 31 декември 2019 г. Указът е подписан от президента Владимир Путин, съобщи БНР, цитирайки ТАСС. Москва забрани вноса на земеделска продукция от ЕС през 2014 г. в отговор на западните санкции срещу Русия. Преди седмица и ЕС удължи, но с половин година, санкциите си срещу руски физически и юридически лица заради ролята на Русия в украинския конфликт и анексирането на полуостров Крим.", "date": "2018.07.12", "title": "Русия удължава забраната за внос на храни от ЕС"}
{"url": "https://www.faktor.bg/bg/articles/novini/balgariya/deputati-vavezhdat-vinetki-za-uikenda", "text": "Въвеждане на уикенд винетка, която да важи от 12 часа в петък до полунощ в неделя, е една от новостите, предвидени в изменения и допълнения на Закона за пътищата. Текстовете, подготвени от депутати от ГЕРБ, са внесени днес. Промените дават законовата рамка, която да позволи за ползване на пътищата в страната да се плаща на база изминато разстояние - за автобусите и камионите, и време за ползване за леките и лекотоварните автомобили с обща маса до 3.5 тона. Предложенията предвиждат електронните винетки да са с валидност една година, три месеца, месец, седмица и уикенд, като те ще могат да се валидират и след датата на закупуване. От тях към момента не съществува единствено тази за петък, събота и неделя. От предложението изглежда, че е отпаднала идеята да има и дневна винетка за леките коли. Цените не са посочени, като те трябва да се определя от Министерския съвет. Кабинетът ще реши и кои пътища да бъдат платени.", "date": "2018.07.12", "title": "Депутати въвеждат винетки за уикенда"}
{"url": "https://www.faktor.bg/bg/articles/novini/balgariya/vladislav-goranov-blizo-godina-shte-se-gotvim-za-bankoviya-sayuz", "text": "Между 6 и 12 месеца ще отнеме на България подготовката за влизане в т. нар. Банков съюз. Това обяви финансовият министър Владислав Горанов, който отчете постигнатото от Българското председателство пред Комисията по икономически въпроси в Европейския парламент, съобщи БНТ. Междувременно еврокомисарят по финансовата стабилност Валдис Домбровскис заяви преди заседанието на Еврогрупата, че ЕК подкрепя работата на България по пътя ѝ към членство в еврозоната. Баланс между желано и възможно - така можем да опишем най-кратко процеса по кандидатстване в еврозоната, каза Домбровскис. Отчитайки постигнатото от Българското европредседателство, финансовият министър Владислав Горанов заяви, че по-силна еврозона означава и по-силна Европа. Според Горанов, България е задължена от Договора за присъединяване към ЕС рано или късно да кандидатства в общото валутно пространство, но и изрази надежда да не се поставят неформални аргументи против, какъвто е случаят с Шенген. ЕК вече официално подкрепи кандидатурата на България, която изпълнява всички икономическите и финансови изисквания, но... важно е решението на Еврогрупата. Едно от изискванията, които бяха поставени специално към България, е, преди да влезем в чакалнята на еврозоната, да се присъединим и към т. нар. Банков съюз. Банковият съюз означава БНБ да влезе в Механизъм на тясно сътрудничество с ЕЦБ, в който ще изпълнява всички предписания на ЕЦБ, а ЕЦБ ще поеме надзора на трите най-големи български банки. Членството в Банковия съюз означава, че ЕЦБ ще може да отнема лиценза на банки, БНБ ще е длъжна да се съобразява. Банките няма да могат да кандидатстват за ликвидна помощ. Затова България настоява, обаче, да влезем едновременно и в Банковия съюз, и в чакалнята едновременно.", "date": "2018.07.12", "title": "Владислав Горанов: Близо година ще се готвим за Банковия съюз"}
{"url": "https://www.faktor.bg/bg/articles/rumen-radev-pita-erdogan-za-kompensatsiite-na-trakiyskite-bezhantsi", "text": "България е „естественото продължение“ на газопровода „Турски поток“ от Турция към Централна Европа, каза държавният глава Румен Радев след разговор в Брюксел с президента на Турция Реджеп Ердоган, предаде БНР. Искаме да развиваме добри отношения с Турция и точно затова настоявам между нас да не остават открити въпроси, каза президентът Радев. „Затова и призовах по възможно най-бързия начин, тъй като е ред на Турция, да покани съвместната българо-турска работна група по имуществени и социални въпроси да разгледа проблема с компенсациите на тракийските бежанци“, добави президентът. Държавният глава е запознал колегата си с последните промени в закона за вероизповеданията, а той по думите му го е приел с добра нагласа. За разговорите по проекта „Турски поток“ Румен Радев каза, че поставил въпроса за втората тръба, която трябва да осигурява газ за Югоизточна и Централна Европа. „Считам, че България е естественото продължение на тази тръба. Затова, разбира се, двете правителства трябва да работят в конструктивен дух, тъй като Турция е един от факторите, които вземат решение“, каза президентът. Радев се срещна с Ердоган в Брюксел, след като в понеделник бе в Анкара за церемонията по встъпването на длъжност на турския си колега за втори мандат като президент, вече с увеличени правомощия.", "date": "2018.07.12", "title": "Румен Радев пита Ердоган за  компенсациите на тракийските бежанци"}
{"url": "https://www.faktor.bg/bg/articles/novini/svyat/tramp-razsmya-az-sam-mnogo-stabilen-geniy", "text": "След като Доналд Тръмп даде заден ход по отношение на заплахите си да извади САЩ от НАТО, когато другите лидери се съгласиха да увеличат разходите си за отбрана,  той ги разсмя Президентът на САЩ описа себе си като „много стабилен гений“ за това, че е осигурил споразумение за увеличаване на военните разходи на страните-членки на Алианса, пише електронното издание на гръцкия вестник Protothema.. След като поздрави хърватски журналист за класирането на националния отбор на страната на финала на Световното първенство, Тръмп заяви, че не би „туитнал“ нещо, което противоречи на това, за което се е споразумял на срещата на високо ниво в Брюксел, защото е „много стабилен гений“. Както отбелязва  изданието, в този момент из залата се е разнесъл кикот и откровен смях.", "date": "2018.07.12", "title": "Тръмп: Аз съм много стабилен гений"}
{"url": "https://www.faktor.bg/bg/articles/novini/svyat/rumen-petkov-ostroumnichi-zdravite-sili-pobediha-zdraviya-razum-na-sreshtata-na-varha-na-nato", "text": "Здравите сили победиха здравия разум на срещата на върха на НАТО. Това каза в обзорното предаване на Радио „Фокус“ „Това е България“ председателят на ПП АБВ Румен Петков. Европа трябва да спре да се държи като безгръбначно животно, каза още той и допълни, че за всяка страна член на НАТО подходът на американския президент е обиден. Българският бюджет не може да си позволи да заделя по 2% от брутния вътрешен продукт за отбрана и това е видимо за всеки. Той предупреди, че САЩ трябва да си дадат сметка, защото не е далече денят, в който политиката им ще се обърне срещу тях.  „САЩ не може да искат да остават все по-сами и да считат, че авторитетът им ще бъде съхранен. Няма как да настояваш Германия да взима решения, които са против нейните национални интереси и да считаш, че тя утре ще е до САЩ, както във всички тежки години до сега. Няма как да си искал от България да не строи тръбопровод за пряка доставка на газ от Русия и сега страната ни да купува руската газ от Турция, мислейки си, че това ще остане незабелязано от българските граждани. Слугинажът на този нов тип политическо насилие трябва да има своя естествен край“, допълни той. Според Румен Петков диалогът между САЩ и Русия ще се задълбочава. Той допълни, че САЩ ревнуват лидерите на Германия и Франция, които са били в Русия и са постигнали сериозни договорености, а Австрия и Унгария са си гарантирали отношенията с нея, докато Щатите остават встрани от процеса и техният президент иска да навакса на предстоящата среща пропуснатото.", "date": "2018.07.12", "title": "Румен Петков остроумничи: Здравите сили победиха здравия разум на срещата на върха на НАТО"}
{"url": "https://www.faktor.bg/bg/articles/obshtestvo/zakon-i-red/deputat-poslanieto-na-vlastta-kam-horata-e-ne-mi-se-motayte-v-krakata", "text": "Във връзка с вдигнатите такси в административното производство, БСП сезира Конституционния съд. \"Таксите за обжалване са неоснователно високи, Административнопроцесуалният кодекс е много важен, по него жалим глобите на гражданите. Сега правим промени в АПК, правосъдието е бавно. На фона на ниските доходи на българите, увеличение от 900 пъти ограничава възможностите на гражданите да си търсят правата\", заяви в студиото на Bulgaria ON AIR депутатът от БСП Явор Божанков. Той конкретизира, че сумата за жалба на физическо лице от 5 лв. се вдига до над 1000 лв. \"До момента таксите бяха определени в тарифи. 5 лв. не са справедливи, те са смешни, но таксата трябва да отговаря на реално извършен разход. Много такси в България са определени въз основа на необективни признаци\", каза още Божанков в \"Денят ON AIR\". Депутатът обясни, че до момента хората са имали възможност да обжалват таксите в съда, но сега те са закрепени в закон, който не може да се обжалва от гражданите. \"Посланието на властта към хората е : Не ми се мотайте в краката\", заяви Явор Божанков.", "date": "2018.07.12", "title": "Депутат: Посланието на властта към хората е: Не ми се мотайте в краката"}
{"url": "https://www.faktor.bg/bg/articles/obshtestvo/zakon-i-red/lozan-panov-sadi-konpi", "text": "Лозан Панов съди Комисията за отнемане на незаконно придобитото имущество заради декларация, която не подал пред Сметната палата миналата година. По закон той трябва да я подава пред инспектората към Висшия съдебен съвет и го е направил.  Въпреки това обаче е глобен с 300 лева.", "date": "2018.07.12", "title": "Лозан Панов съди КОНПИ"}
{"url": "https://www.faktor.bg/bg/articles/ikonomist-evrozonata-e-v-remont-ne-e-hubavo-da-chukame-tochno-sega-na-vratata-y", "text": "Информацията за кандидатстването ни в банковия съюз и ERM II е твърде оскъдна. Получавам сигнали от чужди колеги, че сме представили писма за участие в тези два механизма. Това каза в сутрешния блок на БТВ икономистът проф. Димитър Иванов, който коментира новината, че днес финансовите министри от еврозоната може да обсъдят искането на България да се присъедини към обменно - валутния механизъм ERM II, предхождащ еврозоната и банковия съюз. Това трябва да се случи по време на заседанието на Еврогрупата в Брюксел. \"Еврозоната се намира в сериозен ремонт. Не е много хубаво да чукаме на вратата на къща, която е подложена на такъв голям ремонт. Правителството спазва своите виждания и решения. Всички институции мълчат за кандидатстването в Еврозоната. Единствено работодателските организации са изказали своята подкрепа за такова членство. Това говори, че има големи неясноти. Всички южноевропейски държави, членки на Еврозоната, пострадаха при последната голяма икономическа и финансова криза. Членството в Еврозоната изисква определени критерии. България покрива всички критерии и изисквания, но вътре, дълбоко в икономиката, имаме сериозни проблеми\", категоричен беше той. \"България не е готова за стриктните правила, които банковия съюз ще наложи. Ние трябваше да си направим структурните реформи. Монетарната система няма да реши проблемите с пенсионната реформа и редица други отрасли. Прекаленото бързане за влизане в банковия съюз и чакалнята на еврозоната ще ни попречат да извършим серизоните икономически и социални реформи в държавата. Ако днес получим покана за банковия съюз, ще са необходими 7-8 месеца за тестване на банковата ни система, преди да станем членове. Ако влезем в чакалнята на еврозоната, ще са необходими около 2-3 години за проучване. Най-реалната дата за влизането ни в еврозоната е 2022 година. Според мен е нормално да има някаква инфлация при влизането ни в еврозоната. Пак ще повторя, че все още няма никаква яснота какво точно ще представлява еврозоната след няколко години\", обяви проф. Димитров.", "date": "2018.07.12", "title": "Икономист: Еврозоната е в сериозен ремонт, не е хубаво да чукаме точно сега на вратата й"}
{"url": "https://www.faktor.bg/bg/articles/kultura/art-faktor/nay-stariyat-zapis-na-omiroviya-odisey-otkriha-arheolozi-v-gartsiya", "text": "Археолози откриха древна керамична плоча, гравирана с 13 стиха от Омировата епична поема \"Одисея\", в близост до древния град Олимпия, южна Гърция. Плочата е датирана от III в. сл. Хр., от времето на Римска Гърция. Това вероятно е най-старият запис на творбата, твърдят от гръцкото Министерство на културата, цитирани от \"Гардиън\". \"Ако датата бъде потвърдена, плочата може да се окаже най-старият открит в Гърция запис на Омировата творба\", казват от гръцкото министерство. Пасажът от 13 стиха е от 14-ата песен и описва завръщането на Одисей на родния остров Итака след пътешествията. Плочата била открита след 3 години повърхностни разкопки на гръцки и германски археолози. Намирала се близо до останките на Храма на Зевс около мястото на провеждане на Олимпийските игри в западната част на полуостров Пелопонес. Създадена устно през VIII в. пр. Хр., епичната поема на Омир започва да се записва около идването на християнството – период, от който са открити няколко фрагмента в Египет. (Площад Славейков)", "date": "2018.07.12", "title": "Най-стария запис на Омировия \"Одисей\" откриха археолози в Гърция?"}
{"url": "https://www.faktor.bg/bg/articles/sport/sled-pobedata-v-harvatska-ne-spaha-tsyala-nosht-tsarkovni-kambani-zabiha-vednaga-sled-posledniya-sadiyski-signal", "text": "Иначе разделената Хърватия се обедини заради класирането на националния отбор за финала на Мондиал 2018. \"Ватрените\" елиминираха Англия с 2:1 след продължения и в неделя излизат срещу Франция в спор за световната титла. Цяло нощ в страната почти никой не спа. Хърватите се наслаждават на най-големия успех във футболната си история. Дори църковните камбани в Загреб забиха веднага, след последния съдийски сигнал.  Десетки хиляди празнуваха на централния площад \"Бан Йосип Йелачич\", като дори проливният дъжд не попречи на настроението. Преди мача в Хърватия голяма част от работодателите обявиха съкратено работно време, за да може всички спокойно да гледат битката с Англия. Националната фланелка пък се превърна в униформа дори и за... депутатите. \"Нищо не може да ме изненада в нашата страна. В Хърватия живеят четири милиона души и има четири милиона футболисти и четири милиона треньори, всички знаят всичко за футбола. Трудно ви е да си представите как се празнува всяка наша победа. Нашите фенове са нашето гориво, футболът прави хората щастливи и дори не мога да си представя какво ще стане, ако спечелим световната титла.Ако станем световни шампиони, никой няма да работи до септември\", каза селекционерът Златко Далич преди двубоя с Англия. След класирането на финала той похвали играчите си за волята и характера в елиминационните битки.  \"Господ ни дава шанс за реванш срещу Франция\", каза Далич. Именно \"петлите\" спират похода на хърватите през 1998 г., когато балканският тим отново стига до полуфинал.", "date": "2018.07.12", "title": "След победата: В Хърватска не спаха цяла нощ, църковни камбани забиха веднага след последния съдийски сигнал"}
{"url": "https://www.faktor.bg/bg/articles/sport/tazhniyat-sautgeyt-angliya-bade-po-silna-v-sledvashtite-godini", "text": "Селекционерът на Англия - Гарет Саутгейт, бе тъжен на пресконференцията след полуфиналния мач с Хърватия, загубен от неговия тим с 1:2 след продължения. Той все пак даде положителна оценка на възпитаниците си, заявявайки, че те са дали всичко от себе си. Саутгейт се надява израстването да продължи и \"трите лъва\" да бъдат дори по-силни в следващите години. \"Играхме много добре през първото полувреме. Държахме топката и като цяло контролирахме мача. Тогава беше важно да вкараме втори гол. Дали заради липсата на опит или защото водехме в резултата, но след почивката позволихме на съперника да вземе инициативата. Не използвахме шансовете си. Бяхме под напрежение и то ни се отрази\", започна Саутгейт. \"Хърватите имат много опитни футболисти, което си пролича. В продълженията мачът отново ссстана равностоен. На това ниво детайлите са от решаващо значение. Хърватия вкара втори гол, а ние не можахме да отговорим. Желая им успех на финала. Те проявиха воля и са достойни да играят в последния мач\" \"Трябват ми няколко дни, за да анализирам двубоя. Сега раззочарованието е огромно. Най-важното е да използваш възможностите си. Всички футболисти са тъжни, но аз се гордея с тях. Постигнахме много. Дадохме положителни емоции на феновете. Убеден съм, че страната ни се гордее с този отбор. След като мине известно време, ще си направим положителни изводи от световното първенство. Не мога да искам повече от играчите, които вече преодоляха толков много препятствия\" \"Никой не мечтае да играе в мач за третото място. Имаме няколко дни, за да се подготвим и трябва да защитим честта си. Винаги се стремим да побеждаваме. За 24 часа ще е трудно да се върнем в това психологическо състояние, в което бяхме преди полуфинала, но това е още едно изпитание\", обобщи селекционерът на Англия.", "date": "2018.07.12", "title": "Тъжният Саутгейт: Англия ще бъде по-силна в следващите години"}
{"url": "https://www.faktor.bg/bg/articles/ekspert-finalat-frantsiya-harvatiya-e-dosta-neochakvan", "text": "Финалът Франция – Хърватия е доста неочакван. Ще излязат данните на английските букмейкъри колко хора са предвидили този финал преди първенството да започне. Аз не съм от тях. Това каза доц. Ефрем Ефремов от Факултета по журналистика и масови комуникации в интервю за предаването „12+3“ по БНР. Според доц. Ефремов ранното отпадане от първенството на отбори  като Германия, Аржентина и Бразилия се дължи на амортизиране на футболистите: „Има тенденция, която се забелязва в последните няколко световни първенства. Състезателите играят тежки първенства, амортизирани са от футбола, не са лоши футболисти. Напротив, това са уникални играчи, но са амортизирани. При Германия, обаче, имаше нещо, което много ме впечатли в положителен аспект. Когато отпадна Германия, излязоха всички техни ръководители и казаха: „Не заслужавахме да играем напред!“, т.е. не търсиха оправдания никъде. Точно такъв начин на мислене на мен ми дава основанието да мисля, че ако не след 4, след 8 години Германия отново ще е на световния връх.“", "date": "2018.07.12", "title": "Експерт: Финалът Франция – Хърватия е доста неочакван"}
{"url": "https://www.faktor.bg/bg/articles/kray-na-igra-na-tronove", "text": "Приключиха снимките на всички сезони на сагата, която пренаписа историята на телевизионните продукции. Култовият сериал „Игра на тронове“, който е сочен за най-добрия на нашето съвремие, вече има всичките си кадри. Актьорите се сбогуваха с продукцията, като на последния си снимачен ден всеки един от тях публикуваше пост в Инстаграм, съобщава Вести.бг. Мейси Уилямс, която играе ролята на Аря Старк също „изпя“ лебедовата си песен, която може би издава и част от сюжета на сезона. Снимките приключиха в Белфаст. От хаштаговете на Мейси може би става ясно, че нейната героиня ще е последната оцеляла от рода на Старките. „Сбогом, Белфаст. Сбогом, Аря. Сбогом, „Игра на тронове“. Имахме невероятно щастие. Предстоят нови приключения“. „Последната останала жена“ е и посланието, което дава заключението на феновете, че именно тя ще оцелее до края. А какво ще се случи – предстои да разберем през април следващата година, когато излиза последният сезон на сагата.", "date": "2018.07.12", "title": "Край на \"Игра на тронове\"!"}
{"url": "https://www.faktor.bg/bg/articles/sled-6-mesetsa-vliza-v-sila-noviyat-zakon-za-gorivata", "text": "Промените в Закон за административното регулирани на икономическите дейности, свързани с нефт и продукти от нефтен произход, срещу които протестират дребните търговци, ще влязат в сила след шест месеца. Това записаха днес депутатите след като приеха окончателно проекта, съобщава \"Дневник\". Един месец след обнародването на закона в \"Държавен вестник\" министърът на икономиката трябва да издаде наредба, по която търговците на едро и дребно трябва да се регистрират. След това те ще имат три месеца да го направят. Вчера депутатите приеха основните промени, според които всеки търговец на горива трябва да обезпечи с пари или с банкова гаранция бъдещи задължения по някой от законите, регулиращи дейността им. 500 000 лв. е обезпечението за търговия на едро с нефтени продукти и газ. Същият размер на обезпечения е за съхранение на горива извън данъчни складове. За търговия на дребно обезпечението е 20 000 лв. за всеки обект, както и за пълнене на бутилки с втечнен газ. За дистрибуцията на газ в бутилки обезпечението е 100 000 лв. Обезпечението може да е чрез депозит в пари в брой в Министерството на финансите или с банкова гаранция. Уставният капитал на фирма, искаща да търгува с горива на едро, трябва да е 1 млн. лв. и 20 000 за фирма, която ще търгува на дребно. Дистрибуторите на бутилиран газ трябва да притежават минимум 10 000 бутилки за съхранение. Законопроектът, внесен от депутата Емил Димитров - Ревизоро (ВМРО), създаде сътресения в малкия коалиционен партньор - Обединените патриоти. Срещу текстовете застана вицепремиерът и лидер на НФСБ Валери Симеонов. Вчера той заяви, че ще сезира Европейската комисия, тъй като с приетите изменения според него се нарушават европейски директиви и конкурентни права. Според Димитров целта е изсветляване на сектора и борба с контрабандата на горива. Преди дни дребни и средни търговци на горива заплашиха, че ако бъде приет законът на Емил Димитров, ще запалят бензиностанциите и бензиновози в знак на протест срещу опитите да бъде съсипан техния бизнес.", "date": "2018.07.12", "title": "Въпреки протестите след 6 месеца влиза в сила новият закон за горивата"}
{"url": "https://www.faktor.bg/bg/articles/ikonomika/turizam/v-simeonov-balgarskiyat-turisticheski-bransh-ponasya-prekaleno-mnogo-negativi", "text": "\"Ще бъдат вдигнати глобите, както ще бъде засилен и контролът чрез промените в Закона за шума\", съобщи пред журналисти в НС вицепремиерът Валери Симеонов. Междувременно РЗИ ще бъда тези, които ще следят за спазването на правилата и ще налагат глобите, след като МВР установи нарушението. \"Българският туристически бранш понася прекалено много негативи. Надявам се да се променят нещата в положителна посока\", коментира вицепремиерът и добави, че хората под 21 години са около 6-7% в Слънчев бряг, а всички  останало са семейства с деца. Валери Симеонов се срещнал с колегата си Волен Сидеров, но не съобщи темата на разговора им.", "date": "2018.07.12", "title": "В. Симеонов: Българският туристически бранш понася прекалено много негативи"}
{"url": "https://www.faktor.bg/bg/articles/mecets-fytbolna-eyfopiya-v-pyciya-pocle-iztanyavane-na-poptfeylite", "text": "Eдин мeceц фyтбoлнa eyфopия в Pycия. A пocлe - изтънявaнe нa пopтфeйлитe. Πo-виcoĸ ДДC, пo-виcoĸи тaĸcи, пo-ĸъcнo пeнcиoниpaнe. Pycĸитe гpaждaни oчeвиднo тpябвa дa cи плaтят зa Cвeтoвнoтo, пише money.bg. Πpeз пocлeднитe ceдмици интepecът нa pycнaцитe ĸъм фyтбoлa изтлacĸa вcичĸo дpyгo нa зaдeн плaн - дopи и пpитecнeниятa им oт плaниpaнaтa дpacтичнa пeнcиoннa peфopмa. Toвa coчaт peзyлтaтитe oт aнĸeтa нa цeнтъpa \"Лeвaдa\". И тoвa e нaпълнo oбяcнимo. Bce пaĸ pycĸият нaциoнaлeн oтбop пo фyтбoл cтигнa - нeoчaĸвaнo зa мнoзинa - дo чeтвъpтфинaлa. И тoвa cи бe cъщинcĸи пpaзниĸ! И тoгaвa pycнaцитe cигypнo вeчe щe зaгoвopят зa нeпoпyляpнитe мepĸи нa pycĸитe влacти - пoвишaвaнeтo нa пeнcиoннaтa възpacт и yвeличaвaнeтo нa ДДC. Bпpoчeм, пpaвитeлcтвoтo e плaниpaлo и дpyги мepĸи, ĸoитo биxa мoгли дa ce oтpaзят oтpицaтeлнo въpxy иĸoнoмичecĸoтo блaгoпoлyчиe нa pycнaцитe. B мoмeнтa ниĸoй в Pycия нe oчaĸвa в ocтaвaщитe мeceци нa 2018 няĸaĸвa ocoбeнa динaмиĸa в иĸoнoмичecĸия ceĸтop. Pycĸoтo миниcтepcтвo нa иĸoнoмиĸaтa дopи вeчe зaнижи пpoгнoзитe cи зa pъcтa нa БBΠ - oт 2,2% нa 1,9%. A cпopeд oчaĸвaниятa, пpeз 2019 тoзи pъcт щe ce пoнижи oщe пoвeчe - дo oĸoлo 1,5%. Eднa oт пpичинитe зa тoвa oчaĸвaнo paзвитиe e плaниpaнoтo пoвишaвaнe нa ДДC, ĸoeтo тpябвa дa влeзe в cилa нa 1 янyapи 2019 гoдинa. Дъpжaвнaтa Дyмa oдoбpи нa пъpвo чeтeнe зaĸoнoпpoeĸт нa пpaвитeлcтвoтo, пpeдвиждaщ yвeличaвaнeтo мy oт 18% нa 20%. Дopи caмoтo миниcтepcтвo нa иĸoнoмиĸaтa oпpeдeля тaзи cтъпĸa ĸaтo зaплaxa зa pъcтa нa иĸoнoмиĸaтa и pиcĸ oт пoвишaвaнe нa инфлaциятa. A имaйĸи пpeдвид, чe oт 4 гoдини нacaм peaлнитe дoxoди нa pycнaцитe нe pacтaт, пpoблeмът пpидoбивa oщe пo-cepиoзни измepeния. Πъpвoнaчaлнo oбaчe пoвишaвaнeтo нa ДДC щe дoнece пoвeчe пpиxoди нa дъpжaвaтa: cпopeд изчиcлeниятa, yвeличeниeтo oт 2% щe вĸapa в дъpжaвнaтa xaзнa oĸoлo 620 милиapдa pyбли caмo пpeз cлeдвaщaтa гoдинa. Taзи cyмa вcъщнocт e cъпocтaвимa c paзxoдитe oĸoлo Cвeтoвнoтo пъpвeнcтвo пo фyтбoл. Πo oфициaлни дaнни Cвeтoвнoтo пъpвeнcтвo e cтpyвaлo нa дъpжaвaтa 678 милиapдa pyбли. Дpyгaтa нeпoпyляpнa мяpĸa e плaниpaнaтa пeнcиoннa peфopмa. B дeня нa oтĸpивaнeтo нa Cвeтoвнoтo пъpвeнcтвo пo фyтбoл пpaвитeлcтвoтo oбяви плaнoвeтe cи зa пoвишaвaнe нa пeнcиoннaтa възpacт дo 65 гoдини зa мъжeтe и дo 63 гoдини зa жeнитe. Зaceгa ca извecтни caмo ocнoвнитe пapaмeтpи нa peфopмaтa. Πoвишaвaнeтo нa пeнcиoннaтa възpacт щe ce извъpши пoeтaпнo oт 2019 дo 2028 гoдинa зa мъжeтe и дo 2034 зa жeнитe. Cпopeд oцeнĸaтa нa шeфa нa Cмeтнaтa пaлaтa Aлeĸceй Kyдpин, peфopмaтa мoжe дa дoпpинacя гoдишнo c oĸoлo 100 милиapдa pyбли зa дъpжaвния бюджeт. Cъщeвpeмeннo дъpжaвaтa oбeщaвa дa въpнe чacт oт тeзи пapи нa caмитe пeнcиoнepи, пoвишaвaйĸи paзмepa нa пeнcиитe им. Mиниcтъpът нa тpyдa и coциaлнитe гpижи Maĸcим Toпилин зaявявa, чe пeнcиитe мoгaт дa бъдaт yвeличeни c 8% дo 10%. \"B Pycия ниĸoгa дoceгa нe e имaлo тaĸoвa yвeличeниe нa peaлнитe пeнcии\", ĸaзвa тoй. B мoмeнтa cpeднaтa пeнcия в Pycия e oĸoлo 200 eвpo. Bъпpeĸи тoвa зaĸoнoпpoeĸтът пpeдизвиĸa cepиoзнo нeгoдyвaниe cpeд мнoзинcтвoтo oт нaceлeниeтo, ĸoeтo дoвeдe дo cпaд в пoпyляpнocттa нa Bлaдимиp Πyтин и дpyги вoдeщи pycĸи пoлитици. Mнoгo нaблюдaтeли пpeдпoлaгaт, чe пeнcиoннaтa peфopмa мoжe дa пpeтъpпи ĸopeĸции пpи oбcъждaнeтo нa зaĸoнoпpoeĸтa в Дъpжaвнaтa дyмa.", "date": "2018.07.12", "title": "Мeceц фyтбoлнa eyфopия в Pycия, пocлe - изтънявaнe нa пopтфeйлитe"}
{"url": "https://www.faktor.bg/bg/articles/ikonomika/biznes/evrozonata-e-test-za-godnostta-na-politicheskata-ni-klasa", "text": "Факт е, че България и желанието ѝ за присъединяване към еврозоната вече са на дневен ред. Годността на съдебната и политическата власт, както и тази на администрацията в страната, трябва да бъдат доказани, преди да се случи това членство. Това каза Георги Ганев, програмен директор Икономически изследвания в Център за либерални стратегии, пред телевизия \"Блумбърг\".  Ганев коментира, че случващото се в България в момента в по-голямата си част представлява просто имитация. Гостът припомни, че присъединяването на България в ЕС беше компромисно и се изпълни с обещанието, че страната ще подобри правораздавателната си система. Според него все още не може да се отчете напредък в тази насока. \"Освен права, членството в еврозоната носи и задължения. Няма как да влезем в сърцевината на европейската интеграция само с имитиране на спазване на правилата. Необходимо е подобрение и в политическата, и в съдебната власт. Без върховенство на правото не може да се говори и за присъединяване към еврозоната\", смята Ганев. Според експерта ще предстоят множество проверки в страната както на политическата и съдебната власт, така и на банковия сектор. Той посочи, че не само трите най-големи банки в страната, което е задължително, а и множество други, ще получат оценката на Европейската централна банка (ЕЦБ). \"ЕЦБ ще погледне банките с очи, различни от тези на българските надзорници. Ще стане ясно колко са коректни отчетите, които подават те\". Ганев смята, че реално дори управляващите в страната нямат желание за това присъединяване, по-скоро мотивацията им е продиктувана от факта, че повечето българи го искат. Като \"имитация\" той определи и политическия стремеж в момента към това членство. \"Голяма част от управляващите не искат присъединяването на България в еврозоната, но то е много желано от българите. Политическата класа няма как да заяви открито нежеланието си, защото то ще доведе до негативни последици за управляващите\", казва експертът.", "date": "2018.07.12", "title": "Еврозоната е тест за годността на политическата ни класа"}
{"url": "https://www.faktor.bg/bg/articles/ikonomika/nsi-otchete-rast-na-iznosa-ni-kam-es-ot-nachaloto-na-godinata", "text": "През периода януари - април 2018 г. износът на България за ЕС се увеличава с 13.8% спрямо същия период на 2017 г. и е в размер на 11 859.3 млн. лева. Основни търговски партньори на България са Германия, Италия, Румъния, Гърция, Франция и Белгия, които формират 68.8% от износа за държавите - членки на ЕС. През април 2018 г. износът за ЕС нараства с 16.1% спрямо същия месец на предходната година и е в размер на 2 898.6 млн. лева. Това сочи статистика на Националния статистически институт. При износа на България за ЕС, разпределен според Стандартната външнотърговска класификация, през периода януари - април 2018 г. в сравнение със същия период на предходната година най-голям ръст е отбелязан в секторите „Храни и живи животни“ (48.0%) и „Необработени (сурови) материали, негодни за консумация (изкл. горивата)“ (31.4%). Спад се наблюдава в сектор „Минерални горива, масла и подобни продукти“ (28.0%). Вносът на България от ЕС през периода януари - април 2018 г. се увеличава с 10.5% спрямо същия период на 2017 г. и е на стойност 13 021.1 млн. лв. по цени CIF. Най-голям е стойностният обем на стоките, внесени от Германия, Италия, Румъния, Испания и Гърция. През април 2018 г. вносът на България от държавите - членки на ЕС, нараства с 8.1% спрямо същия месец на предходната година и е в размер на 3 217.6 млн. лева.  При вноса от ЕС, разпределен според Стандартната външнотърговска класификация, през периода януари - април 2018 г. в сравнение със същия период на 2017 г. най-голямо процентно увеличение е отчетено в сектор „Необработени (сурови) материали, негодни за консумация (изкл. горивата)“ (31.0%), а най-голямо намаление се наблюдава в сектор „Мазнини, масла и восъци от животински и растителен произход“ (12.9%). Външнотърговското салдо (износ FOB - внос CIF) на България с ЕС за периода януари - април 2018 г. е отрицателно и е на стойност 1 161.8 млн. лева. По цени FOB/FOB (след елиминиране на разходите за транспорт и застраховки при внос на стоки) салдото също е отрицателно и е в размер на 361.2 млн. лева.", "date": "2018.07.12", "title": "НСИ отчете ръст на износа ни към ЕС от началото на годината"}
{"url": "https://www.faktor.bg/bg/articles/obshtestvo/zakon-i-red/sadat-shte-gleda-deloto-za-remonta-na-ruskite-iztrebiteli", "text": "Съдът ще гледа делото за ремонта на руските изтребители МиГ-29. Според прокуратурата той е издавал указания подписаното споразумение с руската фирма за доставка на нови двигатели за бойните ни самолети да не бъде спазвано. Държавното обвинение смята, че така Ненчев е застрашил живота на летците ни и ги е лишил от качествена подготовка за бойните им дежурства.", "date": "2018.07.12", "title": "Съдът ще гледа делото за ремонта на руските изтребители"}
{"url": "https://www.faktor.bg/bg/articles/cherveniyat-deputat-ivo-hristov-s-poredna-portsiya-strahove-dnite-ni-sa-prebroeni", "text": "Червеният депутат Иво Христов, който посочи, че 80% от българите са дебили, продължава да обикаля страната, за да си представя новата си книга „ Пред пепелището на нестаналото българско общество“, без да пропуска да внушава страхове и да чертае апокалиптични сценарии за бъдещето на България.  „Има тежка невроза на нацията. Хората на инстинктивно ниво усещат, че дните ни са преброени; че „комай ни лъжат тия синковци“, въпреки приказките за блестящото ни настояще и бъдеще. Хората инстинктивно знаят, че развитието няма да се случи в рамките на техния живот и си задават въпроса „Аз защо живях?“. Най-голямата драма за възрастните хора е, че те създадоха една държава-образец. България беше 28-ма страна по индекс на човешко развитие в света, с развити индустриални отрасли. Ние изпуснахме една страна, която беше в епицентъра на висшите световни постижения“, каза политологът“, насажда манипулативните си внушения червеният депутат пред граждани на Велико Търново. Христов подхранва носталгията по миналото с фалшиви комунистически митове, като  се спря върху „постиженията“ на социалистическа България, която била влязла в четвъртата технологична фаза на развитие на света“.  „Само за 25 години държавата изградила всички основи на индустрията и създала образователната канава. От една примитивна и изостанала страна, България изгради своите енергийна и комуникационна системи, масовизира образованието и създаде своята научно-техническа интелигенция, създаде всички основни отрасли на модерната индустрия и стана градска страна; бяха отворени лифтовете за социално движение на огромни маси от хора“, изтъква „достойнствата“ на комунстическия режим, който със закон бе обявен за престъпен социалният анализатор.  Според Христов са необходими за преодоляването на кризата, в която е изпаднала страната ни, три неща - да има субект на стратегическо действие, който разбира драматизма на проблема; да е наясно и да изработи алтернативи, които да реализира.  „За 10 години в последното управление има главоломно сриване на всички нива. Ние се върнахме на нивото от началото на българския преход. Когато едно малцинство е взело шансовете за социална реализация на едно мнозинство, тогава приказките за демокрация стават смешни. Затова живеем в страна на два стандарта - европредседателски и за вътрешна употреба“, обобщава Христов, който съзнателно или не със своите тези очевидно се опитва да разделя нацията и вбива клин между народ и управляващи. Пред публиката Иво Христов очерта два песимистични геополитически сценарии за България – единият, да се превърнем в държава, лишена от властнически структури, зона между Турция и Европа, и другият – да станем страна с подменено население, чиято територия е важна, защото се намира на геостратегическо място. Наскоро депутатът на БСП подобни нихилистични тези и внушения по време на срещите с граждани в Пловдив, Карлово и други градове. Извън теорията на конспирацията трудно можем да кажем дали България е свързана с някакъв зловещ сценарий на Запада. Но със сигурност може да се каже, че червеният депутат е част от сценарий, който трябва да насажда на гражданите страхове и безнадеждност, да ги отвращава от постиженията на демокрацията и членствата ни в ЕС и НАТО, но и да поражда носталгия по комунистическото минало.", "date": "2018.07.12", "title": "Червеният депутат Иво Христов с поредна порция страхове: Дните ни са преброени!"}
{"url": "https://www.faktor.bg/bg/articles/bsp-shte-obzhalva-uvelichavaneto-na-taksite-v-administrativnoto-proizvodstvo-pred-ks", "text": "БСП ще обжалва увеличаването на таксите в административното производство пред Конституционния съд. Това обяви на брифинг в парламента Явор Божанков от левицата, след като размерът на таксите беше вдигнат драстично с гласувани на второ четене от мнозинството в пленарната зала промени в Административнопроцесуалния кодекс /АПК/.  Увеличаването на таксите е до 900 пъти и няма обективен критерий за юридическите и физическите лица, той е различен, посочи депутатът. Например, за касационна жалба на юридическо лице таксата от 25 лв. става 370 лв. т.е. 14 пъти по-висока, а за обжалване при материален интерес на юридическо лице от 5 лв. - до 4500 лв., което е до 900 пъти увеличение, аргументира се Божанков.  Все пак социалистите смятат, че промени трябва да има, защото до момента таксите са ниски и не покриват разходите, което е проблем за правосъдието.  Ако вземем предвид доходите на българите, които са изключително ниски, можем да твърдим, че това ще ограничи от правосъдие много граждани, коментираха също от левицата. Според тях тревожно е, че таксите се \"заковават\" в закон, а не в тарифа и така ще могат да се обжалват само пред Конституционния съд.  С това властта отправя ясно съобщение към българските граждани \"не ни се мотайте в краката, каквито актове има врастта, ако обичате, недейте да ги обжалвате\", смятат от БСП.  Очертава се нетърпимост към жалбоподателите, които проявяват нетърпимост към властта, което е крачка към установяване на тоталитарен режим, заяви Явор Божанков.", "date": "2018.07.12", "title": "БСП ще обжалва увеличаването на таксите в административното производство пред КС"}
{"url": "https://www.faktor.bg/bg/articles/nato-rusiya-da-izvede-nezakonno-razpolozhenite-si-voyski-ot-moldova-gruziya-i-ukrayna", "text": "На срещата на върха на НАТО в Брюксел страните-членки поискаха извеждането на незаконно разположените в Молдова, Грузия и Украйна руски войски. Искането за първи път бе включено в заключителната декларация на срещата на високо ниво на Алианса, пише caleaeurpeana.ro, предава NOI.md. „Потвърждаваме нашата поддръжка за териториалната цялост и суверенитета на Украйна, Грузия и Република Молдова в рамките на техните международно признати граници. В съответствие с международните задължения ние призоваваме Русия да изведе войските, които е разположила в тези три страни без тяхното съгласие“, поискаха 29-те евроатлантически лидери. В заключителната декларация на форума на НАТО отново се осъжда „незаконната анексия на Крим от Русия, която ние не признаваме. По отношение на Молдова, Северноатлантическия алианс се обръща към Кремъл с призив да изведе войската си от територията на тази страна и да продължи конструктивно да участва в преговорите за Приднестровието.", "date": "2018.07.12", "title": "НАТО отсече: Русия да изведе незаконно разположените си войски от Молдова, Грузия и Украйна"}
{"url": "https://www.faktor.bg/bg/articles/radev-s-nov-reverans-kam-erdogan", "text": "Президентите на България Румен Радев и на Турция Реджеп Ердоган са разговаряли днес в кулоарите на срещата на върха на НАТО в Брюксел. След разговора президентът Радев определи срещата като интересна и продуктивна пред български журналисти. Залогът за нашите добри отношения е взаимното уважение към вътрешнополитическия процес, касаещ дейността на партии и избори. Това за мен остава много ясно условие с Турция да имаме добри отношения, поясни държавният глава, предаде БТА. Той съобщи, че разговорът е засегнал въпроса за газопровода \"Турски поток\". Считам, че България е естественото продължение на тази тръба. Затова двете правителства трябва да работят в конструктивен дух, тъй като Турция е един от факторите, които взимат решения, поясни президентът. Той е запознал своя колега с последните проекти за промяна на закона за вероизповеданията у нас. Още от встъпването ми в длъжност настоявам да има такъв закон, посочи Радев. По неговите думи Ердоган е приел това с добра нагласа. Трябва да работим така, че всички изповедания в България да бъдат удовлетворени от резултатите от този закон, отбеляза Радев. Откровено казах на президента Ердоган, че Турция за нас е важен съсед, партньор и съюзник. Искаме да развиваме добри отношения с Турция и точно затова настоявам между нас да не остават открити въпроси. Затова призовах по възможно най-бързия начин, ред е на Турция да покани за съвместната българо-турска работна група по имуществено-социални въпроси, която да разгледа въпроса с компенсацията на тракийските бежанци, добави той. По повод коментари около участието му в церемонията в Анкара по встъпването в длъжност на Ердоган за пореден мандат президентът Радев посочи, че е избран на поста си от българския народ и действа от негово име, взима решения от негово име. Моят мандат не се дава нито от Европейската комисия, нито съм избиран от българското правителство, добави държавният глава", "date": "2018.07.12", "title": "Радев с нов реверанс към Ердоган: За нас Турция е важен съсед, партньор и съюзник"}
{"url": "https://www.faktor.bg/bg/articles/mvr-razprostrani-snimka-na-izbyagaliya-zatvornik", "text": ". Полицията издирва 59-годишен мъж, съобщиха от пресцентъра на МВР. В 20.30 часа вчера във Второ РУ в Пловдив постъпил сигнал от затвора в града, че 59-годишният лишен от свобода Младен Младенов е в неизвестност след като напуснал без предупреждение болница, където бил настанен за лечение.  Гражданите, които разполагат с информация за местонахождението му, могат да сигнализират в дежурната част на ОДМВР – Пловдив на телефони 032/632210 и 032/932323, в най-близкото районно полицейско управление или на тел. 112.", "date": "2018.07.12", "title": "МВР разпространи снимка на избягалия затворник"}
{"url": "https://www.faktor.bg/bg/articles/rusiya-imala-dokazatelstva-che-sasht-sponsorirat-talibanite", "text": "Има доказателства, че Пентагонът е един от реалните спонсори на талибаните. Това съобщи говорителят на външното министерство на Русия Мария Захарова, цитирана от местни медии. Новата стратегия на президента на САЩ Доналд Тръмп за Афганистан предвижда увеличаване на военното присъствие в страната, за да принудят талибаните да се съгласят на преговори за политическо уреждане на конфликта. Захарова обвини \"хазартната игра на страните членки на НАТО\" за нестабилната ситуация в Близкия изток и Северна Африка, както и за разпространения международен тероризъм. В отговор на обвинения на Вашингтон, че Русия си сътрудничи с талибаните, Захарова подчерта, че по такъв начин Пентагонът се опитва да прикрие \"спонсорирането на талибаните\" в Афганистан.", "date": "2018.07.12", "title": "Русия имала доказателства, че Пентагонът е спонсорирал талибаните"}
{"url": "https://www.faktor.bg/bg/articles/donald-tramp-obyavi-lichna-pobeda-na-sreshtata-na-varha-na-nato", "text": "Президентът на САЩ Доналд Тръмп обяви лична победа на срещата на върха на НАТО в четвъртък, като заяви, че съюзниците са обещали да увеличат чувствително разходите си за отбрана, след като той е провокирал кризисна сесия чрез тирада към европейските лидери, предава Reuters, цитирана от \"Фокус\". „Казах им, че ще съм изключително недоволен ако не увеличат приноса си“, заяви щасливият президент пред репортерите след втория ден на форума на НАТО, когато лидерите на страните-членки клекнаха пред американския държавен глава, за да избегнат задълбочаване на кризата, както коментира американската агенция. „Дадох им да разберат, че съм изключително недоволен“, заяви Тръмп, но призна, че разговорите са приключили при възможно най-добрите условия. „Всичко си дойде на мястото накрая. Беше трудничко за малко“. Официални лица, присъствали на срещата, заявиха, както пише „Ройтерс“, че Тръмп е шокирал присъстващите и е нарушил дипломатическия протокол като се е обърнал към германския канцлер Меркел с първото й име: „Ангела, трябва да направите нещо по този въпрос“.  Другите присъстващи, сред които изнервеният от перспективата за руска агресия литовски президент, отрекоха американският президент да е заплашвал да се оттегли от Алианса. Попитан относно това, Тръмп заяви, че може да го направи без одобрението на Конгреса, но засега не се е стигнало до там. Вместо това, както е отбелязал американският държавен глава, 28-те съюзници са се съгласили да увеличат разходите си за отбрана по-бързо, за да постигнат посочените от НАТО два процента от брутния си вътрешен продукт в следващите няколко години.  Тръмп е подчертал, че бюджетът на НАТО е бил несправедлив спрямо САЩ, но сега той е сигурен, че нещата ще се оправят. Съюзниците ще увеличат разходите си с $33 милиарда или повече, добави той. Американският президент посочи още, че подходящото ниво на военни разходи е 4%, колкото на САЩ в момента. „Имаме много могъща, много силна НАТО, много по-силна, отколкото преди два дни“, увери ДоналдТръмп. „Генералният секретар Столтенберг смята, че заслугата е изцяло наша, тоест моя, мисля си, в този случай, изцяло наша. Защото Аз казах, че е несправедливо“. „Числата тръгнаха нагоре като космическа ракета... и ще продължат да се увеличават и в бъдеще“, зарадва се американският президент. „Всички в залата се присъединиха и се съгласиха да платят повече, по-бързо“, Съгласно думите на Меркел, те са имали много интензивна среща на върха. В началото на първия ден от срещата на върха в Брюксел в сряда, Тръмп излезе с тирада срещу Германия, втората най-богата държава в НАТО, като я разкритикува за зависимостта й от руския газ и ниските разходи за отбрана. През втория ден, коментира „Ройтерс“, изглежда страстите се бяха успокоили и всички коментираха операциите на Алианса извън Европа. Но, както са заявили няколко източника на американската агенция, Тръмп отново е повдигнал въпроса другите да започнат да отделят повече средства за отбрана веднага. „Днес езикът бе много по остър“, е заявил един от източниците пред „Ройтерс“. „Най-тежките му думи бяха насочени към Германия и той дори си позволи да се обърне към Меркел с Ангела – ‚Ти, Ангела‘“. Освен германският канцлер, премиерите на Испания и Белгия Педро Санчес и Шарл Мишел също са били посочени от Тръмп за това, че страните им не дават достатъчно за отбрана, докато американските данъкоплатци финансират военен бюджет от около 3,6% от БВП.", "date": "2018.07.12", "title": "Доналд Тръмп обяви лична победа на срещата на върха на НАТО"}
{"url": "https://www.faktor.bg/bg/articles/nikolay-nenchev-da-naritame-debelite-zadnitsi-na-tsatsarov-i-peevski", "text": "Категорично съм убеден, че делата срещу мен са поръчка, че Цацаров е част от тази система и трябва да поеме своята отговорност. Това заяви бившият военен министър Николай Ненчев в предаването ,,Лице в лице'' по bTV. Моята политическа сила БЗНС излезе вече със становище по този въпрос. Обвиняваме Цацаров, обвиняваме кръга около него за намеса и провеждане на хибридни заплахи в страната.   \"И това дело за какво е - че съм нарушил интересите на РСК-МиГ, като съм защитил националния\", попита бившият военен министър. Повод за твърдението му е разпит от днес в Софийска градска прокуратура, където бил призован да обясни защо е казал по телевизията колко пъти български изтребители са били вдигани да пресрещат руски самолети, влезли в българското въздушно пространство, и колко гориво за изразходвали за тези мисии. \"Това не е тайна, казах информация, която беше известна\", обясни Ненчев. Той е бил привикан в прокуратурата в деня, в който е било и поредното заседание по делото срещу него за договора за ремонт на самолетите МиГ-29 в Полша. Той вижда ирония на съдбата и, че това се е слмучило в деня на срещата на върха в НАТО, на която беше осъдено агресивното поведение на Русия. Ненчев призова да се обърне внимание какви решения се взимат там, тъй като според него те са свързани с руската интервенция и превъоръжаване на руската техника.  \"Аз съм обвинен точно заради това, че съм изпълнил решение на НАТО, а това че съм нарушил интересите на РСК МИГ въобще не ме интересуват. Интересува ме дали съм защитил българските национални интереси\", изтъкна бившият военен министър. Делата срещу мен се водят , за да заплашат всеки, който ще дойде на моето място... Днес разбрах, че Комисията за отнемане на незаконно придобито имущество се занимава с  мен.  Т.е. всичко е прегледано.  Вероятно всеки един момент могат дойдат вкъщи и да започнат да ровят къде точно съм скрил златото, което съм взел заради политиката, която водя, обясни с ирония той . Заведох дело и срещу медиите на Пеевски. На първа инстанция спечелих, на втора печеля, той дори не изпрати адвокат, заяви той.  Няма да ги оставя. Нека да направим така, че да наритаме дебелите задници на Цацаров и Пеевски, с извинение, каза още Ненчев.", "date": "2018.07.12", "title": "Николай Ненчев: Обвиняваме Цацаров и кръга около него за намеса и провеждане на хибридни заплахи в страната"}
{"url": "https://www.faktor.bg/bg/articles/republika-makedoniya-i-nato-podpisaha-istoricheskiya-dokument-za-zapochvane-na-pregovori-za-chlenstvo", "text": "Македонският премиер Зоран Заев и генералният секретар на НАТО Йенс Столтенберг подписаха документа за започване на преговори за членство на Република Македония в алианса, предаде ТАСС, цитирана от БТА. \"Македония участва активно в мисиите на алианса и допринесе за установяването на мир и сигурност в Афганистан. Днес НАТО демонстрира, че вратите към алианса остават отворени\", заяви Столтенберг.  Според условията на подписания документ Република Македония ще може да стане пълноправен член на НАТО, когато влезе в сила договорът с Гърция за решаване на спора за името на бившата югославска република и преименуването й в Република Северна Македония.", "date": "2018.07.12", "title": "Македония и НАТО подписаха историческия документ за започване на преговори за членство"}
{"url": "https://www.faktor.bg/bg/articles/valeri-simeonov-1-12", "text": "Вицепремиерът Валери Симеонов обясни защо депутати от неговата партия са подписали закона за горивата, с който малките и средните търговци ще фалират. Пред БНТ той заяви, че на народните представители е дадено резюме на законопроекта и е обещано да се изчистят между първо и второ четене спорните точки. Симеонов описа закона като торта, в която има голяма доза отрова.   Симеонов показа документи, с които министрите на финансите и на икономиката Владислав Горанов и Емил Караниколов предупреждават за вредите за бизнеса и за неговото разсипване. \"Ние сме изпълнители на Народното събрание. Трябва да прилагаме това, което гласува парламентът, който ни е избрал. Той може и да ни махне\", допълни Симеонов.   Според него няма опасност за целостта на коалицията и коментира, че престрелките с Волен Сидеров не са война и скандали, а откровено водене на политика. Той призна, че за забавянето на закона за шума не носят винаги колегите му от ГЕРБ, а хора от Обединените патриоти, които три седмици не са задействали процедурата.  По повод битката с министъра на туризма Николина Ангелкова, лидерът на НФСБ коментира, че тя го бойкотира, но неговата дума се чувала в сектора, докато зад нея стояли няколко мутри с дебели вратове. Симеонов не изключи, че ако напрежението между двамата продължи да ескалира, може и двамата да се разделят с постовете си.", "date": "2018.07.12", "title": "Валери Симеонов: Ако Ангелкова продължи да ме бойкотира, накрая и двамата ще си тръгнем от кабинета"}
{"url": "https://www.faktor.bg/bg/articles/zatvornik-izbyaga-ot-bolnichna-staya-v-plovdiv", "text": "Затворник, настанен в болница \"Свети Георги\" в Пловдив, е изчезнал от стаята на здравното заведение. Това е поредният за тази година подобен случай в града. През април в общежитието на Пловдивския затвор не се прибра затворникът Георги Танчев-Манджата. Той бе открит след две седмици в апартамент на свой приятел.  В края на юни от ареста на Трето районно управление в Пловдив избяга задържаният за наркотици Петър Петров, който по-късно сам се предаде на прокуратурата в Монтана.", "date": "2018.07.12", "title": "Пореден гаф в Пловдив: Затворник избяга от болнична стая"}
{"url": "https://www.faktor.bg/bg/articles/izbyagaliyat-zatvornik-ot-bolnitsa-v-plovdiv-izlezhaval-shesta-prisada", "text": "Избягалият затворник в Пловдив излежавал шеста присъда, съобщава Би Ти Ви. Той е осъден за кражба на година и шест месеца и му оставали 4 месеца, докато излезе на свобода. 59-годишният затворник постъпил в болницата в неделя вечерта, където трябвало да му направят изследвания. Същият напуснал стаята си вчера сутринта, а малко след това сестрите, подготвящи визитацията забелязали липсата му. Затворникът е поставен да излежава поредната си шеста присъда в общежитие от отворен тип „Хеброс”. Румяна Калеева от районната прокуратура посочи, че са проверени всички места, където може да се укрие – семейство и приятели. Заради бягството може да му бъде наложено ново наказание – до 3 години затвор.", "date": "2018.07.12", "title": "Избягалият затворник от болница в Пловдив излежавал шеста присъда"}
{"url": "https://www.faktor.bg/bg/articles/sadat-ostavi-v-aresta-ubietsat-na-plovdivskiya-dotsent", "text": "Апелативният съд в Пловдив потвърди решението на Окръжния съд и остави в ареста 42-годишния Илия Стоичков, обвинен за умишленото убийство на доцент Стефан Нейков. Това съобщиха от пресцентъра на Съдебната палата в Пловдив, съобщава \"Дарик\". Стоичков е привлечен като обвиняем за това, че на 3 юли умишлено е умъртвил пенсионирания учен доц. Стефан Нейков в Пловдив. За това престъпление законът предвижда \"лишаване от свобода\" от 10 до 20 години. Според магистратите налице са достатъчно данни, от които да се направи обосновано предположение, че обвиняемият е извършител на престъплението. Апелативните магистрати са счели, че съществува реална опасност Стоичков да извърши друго престъпление при по-лека мярка, както и да се укрие. Определението е окончателно. Установено е, че Нейков е починал след жесток побой и сексуално насилие с бейзболна бухалка, извършени от обвиняемия в района на село Оризари. Съпругата на Стоичков е била студентка на убития и един от мотивите за престъплението е ревност.", "date": "2018.07.12", "title": "Съдът остави в ареста убиеца на пловдивския доцент"}
{"url": "https://www.faktor.bg/bg/articles/obshtestvo/ulitsata/sadat-prashta-ubietsa-ot-lozenets-v-psihiatriya", "text": "Съдът постанови обвиняемият за убийството в „Лозенец“ да бъде настанен в психиатричното отделение на болницата към Ловешкия затвор. Това съобщи пред журналисти след заседанието на съда служебният защитник на лицето адв. Гинка Маринова, предаде „Фокус“.  Съдебното заседание по искане на Софийска градска прокуратура за въдворяване на обвинения за убийството в „Лозенец“ се проведе при закрити врата, поради тежкото психично състояние на обвиняемия. След заседанието адвокат Гинка Маринова обясни, че причината за убийството е битов скандал за пари. \"За съжаление, обвиняемият не си спомня нищо“, поясни адвокатът. Тя допълни, че той обяснява пред съда, че е бил в добри отношения с родителите си.  „Бил е на работа в Черноморец, но са извикали майката, защото е започнал да се влошава. Изпадал е в кризи“, обясни служебният защитник. На въпрос дали лицето е взимало лекарства за шизофрения, Маринова отговори, че обвиняемият е имал предписано медикаментозно лечение, но не си е пил редовно лекарствата и дори е използвал марихуана. Защитникът коментира, че заболяването му е констатирано отдавна.  В следобедните часове на 10 юли 2018 г. млад мъж с психични проблеми е убил баща си е и нападнал полицейски служители при опит да бъде изведен принудително от дома си. Майката на младежа е потърсила съдействие от служители в 4-то Районно управление. Жената е сигнализирала, че е била пребита от сина си, който в същото време е продължавал да нанася удари на баща си в жилището, в което живеят. На място незабавно е изпратен полицейски екип, който е предприел действия за принудително влизане в жилището. Полицаите са били посрещнати от въоръжения с два ножа млад мъж. Той е отведен принудително в център за психично здраве, а в жилището е намерено тялото на баща му, покрито с прорезни рани. Екип на Центъра за спешна помощ е констатирал смъртта му. По случая е образувано досъдебно производство.  По-късно министърът на вътрешните работи Валентин Радев уточни, че състоянието на нападнатите полицейски служители е добро. Той определи инцидента като много неприятен и заяви, че такива хора не трябва да се разхождат свободно. Главният секретар на МВР главен комисар Младен Маринов поясни, че извършителят на убийството все още е изключително агресивен и се опитва да нарани и хората от центъра, в който е настанен, за да избяга.", "date": "2018.07.12", "title": "Съдът праща убиеца от \"Лозенец\" в психиатрия"}
{"url": "https://www.faktor.bg/bg/articles/obshtestvo/ulitsata/otmeniha-predsrochnoto-osvobozhdavane-na-georgi-sapundzhiev-osaden-za-smartta-na-paolo", "text": "Пловдивският апелативен съд отмени условното предсрочно освобождаване на Георги Сапунджиев,постановено от Окръжен съд – Стара Загора. Така той ще трябва да изтърпи остатъка от наложеното му наказание, което е шест години лишаване от свобода, предаде bTV. Сапунджиев в осъден за смъртта на 4-годишния Паоло. Въззивният съдебен състав прие, че спазването на установения в затвора ред и трудовата ангажираност на осъдения по време на изтърпяване на наложеното му наказание не са достатъчни доказателства за неговото поправяне. За добро поведение той е бил с по-лек режим на изтърпяване на наказанието. За положителните му прояви, осъденият е бил поощряван с домашен отпуск. Апелативните съдии са отбелязали рядко срещана от затворническата администрация активност – за престоя на Сапунджиев до сега са издадени 29 заповеди за награждаване с домашен отпуск, който в рамките на по-малко от три години е в общ размер от 102 дни. В същото време, в материалите към затворническото му досие, съществуват данни, че осъденият продължава да не приема в пълна степен вредите, които е причинил с деянието си и размера на наложеното му наказание. По тази причина е прието, че с поведението си той не е дал предвидените в закона доказателства за своето поправяне, за да ползва изключението и привилегията на условното предсрочно освобождаване. Определението на Апелативния съд е окончателно.", "date": "2018.07.12", "title": "Отмениха предсрочното освобождаване на Георги Сапунджиев, осъден за смъртта на Паоло"}
{"url": "https://www.faktor.bg/bg/articles/politseyska-operatsiya-na-patya-v-oblast-sofiya-17-sa-zadarzhani", "text": "При полицейска операция на пътя в област София за 6 часа са проверени над 400 души и 150 автомобила. При тях са задържани и 17 души. Това съобщават от МВР. Акцията е по т.нар. широкообхватен метод, прилаган най-вече в Холандия. Освен автомобили в област София са проверявани и игрални зали, заложни къщи и търговски обекти.  По време на акцията са задържани двама души обявени за общодържавно издирване. Само в района на Ботевград за 6 часа бяха съставени над 25 акта, а някои от шофьорите изгубиха и книжките си заради неплатени глоби на стойност 20 лева.  От 1 юли водачите хванати да шофират над 0,5 промила алкохол в кръвта и се съмняват в показанията на дрегера вече имат избор - или трябва да отидат да дадат кръвна проба, или се използва тест анализаторът.", "date": "2018.07.12", "title": "Полицейска операция на пътя в област София-17 са задържани"}
{"url": "https://www.faktor.bg/bg/articles/gerb-garantirame-che-zastavame-zad-iskaniyata-na-minyorite", "text": "От ГЕРБ гарантираме, че заставаме зад исканията на миньорите. Това каза пред журналисти в парламента депутатът от ПГ на ГЕРБ Светлана Ангелова след среща със съкратените миньори от Бобов дол, предаде репортер на Агенция „Фокус“. „До две седмици можем да приемем промените в Кодекса за социално осигуряване, за да успокоим миньорите“, обяви тя. „Фактът, че сме внесли законопроекта и сме реагирали веднага показва, че разбираме проблемите им и сме за окончателното им решаване“, заяви Светлана Ангелова.  „Не е проблем законопроектът да бъде приет до края на тази сесия, както по „бързата писта“ приехме промените в Закона за интеграция на хората с увреждания“, коментира тя. „Още в началото на юни депутати от ГЕРБ и „Обединени патриоти“ сме внесли промени в Кодекса за социално осигуряване, касаещи проблемите на миньорите от мина Бобов дол“, припомни Ангелова. „Касае се само за 80 човека, промените няма да доведат до допълнителни финансови средства“, уточни тя. „Във вторник от 11.30 часа предстои да се гледа на Национален съвет за тристранно сътрудничество. В сряда на редовно заседание от 14.30 часа законопроектът е включен като първа точка в дневния ред на социалната комисия“, посочи депутатът от ГЕРБ. „Поели сме ангажимент пред миньорите и той ще бъде изпълнен“, заяви Светлана Ангелова.", "date": "2018.07.12", "title": "ГЕРБ: Гарантираме, че заставаме зад исканията на миньорите"}
{"url": "https://www.faktor.bg/bg/articles/novini/balgariya/narodniyat-teatar-otchete-120-000-zriteli-prez-izminaliya-sezon", "text": "120 хиляди зрители са посетили Народния театър \"Иван Вазов\" през изминалия сезон, а изиграните представления са близо 600, отчетоха от трупатар, информира БНР. 10 са били премиерите, като толкова се очаква да бъдат и през новия сезон, каза директорът на театър Мариус Донкин и уточни, че пет ще са българските заглавия. Новият сезон на Народния театър ще започне на 11 септември, а първата премиера ще се играе на голямата сцена на 27 септември, като заглавието е \"Един безумен ден\" по Бомарше.", "date": "2018.07.12", "title": "Народният театър отчете 120 000 зрители през изминалия сезон"}
{"url": "https://www.faktor.bg/bg/articles/novini/balgariya/nikolay-nenchev-dnes-sam-obvinyaem-zaradi-resheniya-koito-potvardi-i-sreshtata-na-varha-na-nato", "text": "Днес се проведе поредно заседание по делото за извършен ремонт на двигателите на самолетите МиГ-29  в Полша срещу бившия министър на отбраната Николай Ненчев. Лидерът на земеделците и неговите защитници настояват за бърз, справедлив и прозрачен съдебен процес. Едно от твърденията на прокуратурата в обвинителния акт беше опровергано от  техническа експертиза, представена от вещото лице на Министерство на отбраната. По думите на адвокат Менко Менков: „Приетата днес експертиза доказва, че по време на мандата на министър Николай Ненчев, в резултат на конкретни мерки, летателните часове на пилотите от ВВС на България не само не са намалели, а са се увеличили.“ Защитата поиска и съдът прие допълнителни вещи лица, които въз основа на постъпилите доказателствени материали да докажат, че договорът с Полша е бил много по-изгоден, с много по-кратки срокове и по-добра държавна гаранция. Пред медиите Ненчев заяви: „Силно приветствам взетите решения на срещата на върха в НАТО, които са изцяло в духа и в рамките на взетите от мен решения, заради които днес съм обвиняем. Днешният съдебен процес изглежда твърде абсурден на фона на приетата декларация на НАТО, свързана с освобождаване на страните членки на Алианса от зависимостта от въоръжение съветско и руско производство. Нещо изключително важно, партньорите приеха решение в случай на хибридна атака Алиансът може да вземе решение за задействане на Член 5 от Вашингтонския договор, както в случай на въоръжено нападение. За пореден път всички съюзници отправят призив към Русия да изтегли войските си от суверенните територии на Молдова (Приднестровието), Украйна (Крим и отцепилите се области) и Грузия (Абхазия и Южна Осетия“.", "date": "2018.07.12", "title": "Николай Ненчев: Днес съм обвиняем заради решения, които потвърди и срещата на върха на НАТО"}
{"url": "https://www.faktor.bg/bg/articles/senatat-na-sasht-ogranichava-vlastta-na-tramp-varhu-mitnicheskata-politika", "text": "В сряда Сенатът на САЩ предприе символична, но важна стъпка, целяща да утвърди неговата власт по отношение на налозите и митата, които вече бяха наложени от президента Доналд Тръмп. Това съобщава БНР, позовавайки се на \"Уолстрий джърнъл\". Този ход от страна на Сената идва в момент, когато администрацията на Белия дом заплаши с въвеждането от септември на 10%-ни мита за вноса на китайски стоки на стойност 200 млрд. долара. Гласуването бе разглеждано като показател за това дали контролираната от Републиканската партия Горна камара на американския парламент е склонна да се опита да укроти президента Тръмп. Сенаторите гласуваха с 88 \"за\" спрямо едва 11 гласа \"против\" да инструктират депутатите, определени да изгладят различията с Долната камара относно законопроекта за разходите, да включат също така и разпоредба, даваща право на Конгреса да се намесва, когато изпълнителната власт взима решения да налага митнически тарифи въз основа на съображения, свързани с националната сигурност. \"Трябва да ограничим злоупотребата с президентската власт и да възстановим конституционната власт на Конгреса в това отношение\", заяви сенаторът Джеф Флейк (републиканец от Аризона), който заедно със сенатор Боб Коркър (републиканец от Тенеси) беше един от авторите на тази мярка.", "date": "2018.07.12", "title": "Сенатът на САЩ ограничава властта на Тръмп върху митническата политика"}
{"url": "https://www.faktor.bg/bg/articles/tramp-smekchi-tona-sled-sreshtata-v-bryuksel-nato-e-po-silen-ot-vsyakoga-ne-e-nuzhno-sasht-da-go-napuska", "text": "Американският президент Доналд Тръмп обяви \"победа\" след срещата на върха на страните от НАТО, която се проведе вчера и днес в Брюксел, предаде \"Ройтерс\", цитиран от \"Дневник\". Смекчената позиция на Тръмп идва ден, след като предизвика смут сред европейските си колеги с остри коментари за приноса им към Алианса. Американският президент се обърна с по-мек тон към европейските съюзници, които вчера критикува за ниските разходи, заделяни от тях за отбрана като част от брутния им вътрешен продукт, и се въздържа да поиска от тях \"веднага\" да увеличат бюджета си в този сектор. На пресконференция преди да отпътува за Великобритания той каза, че другите страни са се съгласили да увеличат разходите си за отбрана по-бързо от досега обещания от тях срок (2024 г.), по-малко от 24 часа след като обвини повечето европейски държави, че не заделят достатъчно голям дял от брутния си вътрешен продукт. Пред медиите той каза и че би бил много недоволен, ако другите страни не увеличат значително разходите си (и е дал на съюзниците да разберат отношението му по въпроса), но независимо от всичко САЩ запазват \"много силния си\" ангажимент към НАТО. \"НАТО е много по-силен съюз, отколкото беше преди два дни,\" а увеличаването на разходите на страните членки за отбрана по никакъв начин нма да помогне на Русия, продължи държавният глава. Според него първо е необходимо целта от 2% за отбрана да бъде постигната, а после \"да говорим за по-високи (стойности)\". \"Мисля, че 4% е правилната стойност,\" продължи президентът. Преди по-малко от 24 часа той първо каза на колегите си от европейските страни в НАТО и Канада, че трябва да се стремят към военен бюджет в размер поне 4% от икономиките си, а след това написа в \"Туитър\", че е необходимо \"веднага да платят\" 2% от своите БВП за отбрана. Макар президентът на САЩ да може да напусне НАТО без одобрение на конгреса, тази стъпка не е необходима, каза още Тръмп, който по време на предизборната си кампания нарече Алианса \"остаряла\" организация, а с коментарите си, откакто бе избран на поста, постоянно предизвикваше въпроси за трансатлантическата солидарност. Тръмп повтори, че не харесва газопровода \"Северен поток-2\" , който ще захранва Германия с още руски газ и който даде повод на президента да обвини Берлин, че е силно зависим от Москва заради енергийните доставки и други фактори. По думите му трябва да се види \"какво става с газопровода от Русия\", който е \"основна спорна точка\". Днес обаче Тръмп си спести острите критики към Германия и каза, че изпитва \"голямо уважение\" към нея. По-рано \"Ройтерс\" съобщи, че на срещата на лидерите президентът е шокирал присъстващите в залата, обръщайки се към германския канцлер Ангела Меркел в разрес с протокола: \"Ангела, трябва да направиш нещо за това.\"", "date": "2018.07.12", "title": "Тръмп смекчи тона: След срещата в Брюксел НАТО е по-силен, не е нужно САЩ да го напускат"}
{"url": "https://www.faktor.bg/bg/articles/novini/svyat/harvatskoto-pravitelstvo-zasedava-s-ekipi-na-natsionalite-po-futbol", "text": "Хърватското правителство проведе днес заседание, на което министрите бяха облечени в червено-бели фланелки на квадратчета като екипите на националния отбор по футбол, за да отбележат победата на страната на полуфинала на световното първенство по футбол, предаде Ройтерс, цитирана от БТА.  Хърватия победи Англия с 2:1 в Москва в сряда и стигна до финал за пръв път в историята си, като в неделя ще се изправи срещу Франция. \"Това, което се случи вчера в Москва, е най-добрата реклама за страната на глобално ниво. Това е успех за една малка страна с голямо сърце\", заяви премиерът Андрей Пленкович в началото на правителственото заседание.", "date": "2018.07.12", "title": "Хърватското правителство заседава с екипи на националите по футбол"}
{"url": "https://www.faktor.bg/bg/articles/tri-poredni-katastrofi-na-am-trakiya-se-razminaha-bez-zhertvi", "text": "Три последователни катастрофи са станали в района на км 134 на АМ „Тракия“, в посока Бургас, след 12.00 часа днес. Това съобщи „Фокус“  говорителят на Областната дирекция на МВР. По първоначални данни, няма сериозно пострадали при трите пътнотранспортни произшествия. Движението в района ще остане затруднено до отработване на случаите, съобщават още от полицията.", "date": "2018.07.12", "title": "Три поредни катастрофи на АМ \"Тракия\", разминаха се без жертви"}
{"url": "https://www.faktor.bg/bg/articles/novini/svyat/kremal-otgovori-na-sasht-germaniya-e-zalozhnik-na-rusiya", "text": "Кремъл отхвърли твърдението на президента на САЩ Доналд Тръмп, че Германия е \"заложник\" на Русия заради зависимостта си от руския природен газ, като каза, че Москва и Берлин са взаимнозависими, предаде Ройтерс, цитирана от БТА. На срещата на върха на НАТО в Брюксел вчера Тръмп обвини Германия, че плаща 11 милиарда долара за новия газопровод за доставки на руски газ през Балтийско море, а бавно повишава разходите си за отбрана, припомня агенцията. \"Що се отнася да зависимостта на Германия като голям купувач на газ, ние не можем да се съгласим с тази предпоставка\", каза на пресконференция днес говорителят на Кремъл Дмитрий Песков в отговор на въпрос. \"Доставките на газ по газопровод не водят до зависимост на една страна от друга, а до напълно взаимна зависимост. Това е гаранция за стабилността и бъдещото развитие\", добави той.", "date": "2018.07.12", "title": "Кремъл отговори на САЩ: Германия не е заложник на Русия"}
{"url": "https://www.faktor.bg/bg/articles/demokratichna-balgariya-atakuva-v-sada-restarta-na-aets-belene", "text": "\"Демократична България\" е внесла поредна жалба срещу второто решение на Министерския съвет за подновяване на проекта АЕЦ \"Белене\". Това съобщиха от пресцентъра на обединението. \"Ние заявяваме, че няма да допуснем отново милиарди левове да бъдат платени от българския данъкоплатец, в покриване на корупционни схеми и открита кражба през този морално остарял, екологично опасен и икономически нецелесъобразен проект\", се казва в съобщението.  Решението на парламента от 2012 година за налагане на мораториум не е отменено и действа, а мотивите за приемането му са валидни и днес, напомнят от \"Демократична България\". И допълват, че въпреки изричното запитване от Европейската комисия правителството на България не е дало ясен отговор къде и по какъв начин ще бъде съхранявано отработеното ядрено гориво. \"Напомняме, че обжалваме и първото решени е на МС и отнесохме въпроса до Европейския парламент, където предстоят серия от срещи и събития, с които ще търсим подкрепа против проекта на европейско ниво\", пише в текста.", "date": "2018.07.12", "title": "\"Демократична България\" атакува в съда рестарта на АЕЦ \"Белене\""}
{"url": "https://www.faktor.bg/bg/articles/novini/balgariya/rumen-radev-i-donald-tramp-razgovaryaha-za-byudzheta-na-nato", "text": "Държавният глава Румен Радев и президентът Доналд Тръмп разговаряха по време на дискусиите за бюджета на НАТО, съобщиха от прессекретариата на президента. Президентът представя България на срещата на върха на НАТО в Брюксел. По-рано днес той съобщи, че Тръмп е поискал от своите колеги от НАТО да увеличат незабавно до два процента от БВП на техните страни разходите за отбрана.", "date": "2018.07.12", "title": "Румен Радев и Доналд Тръмп разговаряха за бюджета на НАТО"}
{"url": "https://www.faktor.bg/bg/articles/uraganat-kris-vrahlita-velikobritaniya", "text": "Кажете „чао” на горещата вълна, защото ураганът Крис ще удари Великобритания и ще развали времето. Ураганът, ударил първо източната част на Америка, се очаква да пристигне на Острова с ветрове от 105 мили/час. Температурите рязко ще паднат, пише \"Новини Лондон\". И въпреки че е категоризиран със степен „две”, интензитетът му ще отслабне, докато стигне Великобритания, но все пак ще се усети рязката промяна на времето.  Това ще сложи край на двуседмичната гореща вълна. Обявен е жълт код за Лондон и югоизточна Англия, северно-западна Ирландия, Уелс и Западен Мидландс. На места може да има наводнени домове и прекъсване на тока. Тропическата буря Крис се очаква се продължи няколко дни на територията на Великобритания", "date": "2018.07.12", "title": "Ураганът Крис връхлита Великобритания"}
{"url": "https://www.faktor.bg/bg/articles/balkanska-euforiya-sled-pokanata-kam-makedoniya-ot-nato-zaev-gotvi-praznenstva-v-15-grada", "text": "В събота, 14 юли, в 15 града в Македония ще бъдат организирани празненства по повод поканата за започване на преговори за членство в НАТО. Това обяви министър-председателят на югозападната ни съседка Зоран Заев от Брюксел, предава македонската информационна агенция „Макфакс“, информира Фокус.  „Каня Ви да празнуваме заедно на 14 юли в градовете. Нека да си честитим с наша музика за това, че Македония се движи напред“, призова Заев, като сподели, че е изключително щастлив от получаването на поканата. Той подчерта, чепрез последните години Македония е работила постоянно за повишаването на стандартите и прилагането на ценностите, които споделя Алиансът. През вчерашния, първи ден от срещата на върха на НАТО, генералният секретар Йенс Столтенберг потвърди поканата за страната и заяви, че Македония ще стане член на НАТО, когато бъдат завършени всички национални процедури и договорът за името с Гърция бъде ратифициран.", "date": "2018.07.12", "title": "Балканска еуфория: След поканата към Македония от НАТО Заев готви празненства в 15 града"}
{"url": "https://www.faktor.bg/bg/articles/novini/svyat/stoltenberg-gruziya-shte-stane-chlen-na-nato-rusiya-da-iztegli-voyskite-si-ot-yuzhna-osetiya-i-abhaziya", "text": "Генералният секретар на НАТО Йенс Столтенберг заяви, че страните-членки изцяло подкрепят евроатлантическата интеграция на Грузия. \"Грузия ще стане член на НАТО. Това беше потвърдено от ръководителите на всички страни-съюзници\", заяви той на срещата на върха на НАТО в Брюксел. \"НАТО подкрепя териториалната цялост на Грузия в пределите на нейните международно признати граници, в които влизат Абхазия и Южна Осетия\", подчерта Столтенберг. Припомнаме, че в първия ден от срещата президентите и премиерите на 29-те страни-членки на НАТО призоваха Русия да изтегли войските си от Грузия и да оттегли признаването на Южна Осетия и Абхазия, които се самопровъзгласиха за независими държави.", "date": "2018.07.12", "title": "Столтенберг: Грузия ще стане член на НАТО, Русия да изтегли войските си от Южна Осетия и Абхазия"}
{"url": "https://www.faktor.bg/bg/articles/novini/balgariya/tablo-s-elektromeri-podpali-blok-v-tsentara-na-sofiya", "text": "Пожар заради старо табло с електромери стресна жителите на кооперация в центъра на София. От етажната собственост твърдят, че многократно са подавали сигнали таблото да бъде сменено, но това става факт едва след пожара. Домоуправителят е подавал сигнал в пожарната за старо табло с електромери през март. Проверката показва, че то е опасно и пожарната дава предписание да се смени. Домоуправителят уведомява ЧЕЗ. Отатам обещали, че ще го сменят след един месец, а след това се обадили отново, че ще го сменят след 3 месеца, докато накрая се стига до пожара. От ЧЕЗ заявиха, че според разпореждането на пожарната е трябвало да обезопасят таблото до 30 август. През април то било включено в програмата за подмяна, но проектирането отнело време. Хората ще съдят енергото, а оттам предлагат да поемат и във входа на сградата.", "date": "2018.07.12", "title": "Табло с електромери подпали блок в центъра на София"}
{"url": "https://www.faktor.bg/bg/articles/tramp-pak-zaplashi-che-sasht-mozhe-da-izleze-ot-nato", "text": "Президентът на САЩ Доналд Тръмп е заплашил, че страната му може да напусне НАТО, съобщи ДПА. Тръмп е настоявал останалите страни – членки в Алианса да отделят по 2% от своя БВП за отбрана. Той е заявил, че ако това не стане, може да извади страната си от НАТО. Според различни източници от срещата на върха, Тръмп е отправил остри критики към съюзниците. Вече се появи информация, че след заплахите лидерите на страните – членки от НАТО са привикали извънредна среща. Тръмп е настоял Германия, Белгия и Испания да изпълнят поетите финансови задължения към НАТО. Той е прескочил разговорите за членството на Украйна и Грузия в съюза, като е повторил позицията си за отделянето на средства за отбрана. Тръмп е настоял и за по-кратък договрен период, в който разходите да бъдат увеличени.", "date": "2018.07.12", "title": "Тръмп пак заплаши, че САЩ може да излезе от НАТО, ако европейците не плащат повече"}
{"url": "https://www.faktor.bg/bg/articles/prieha-zakona-simeonov-za-shumov-teror-zatvaryat-zavedenieto-za-sedmitsa", "text": "Депутатите приеха промените в закона за шума на първо четене, внесени от НФСБ и вицепремиера Валери Симеонов. 127 народни избраници гласуваха \"за\", възпротивиха се 17 от ДПС, въздържаха се 10. В отговор на критиките, че НАП наказва нарушителите и сега, вицепремиерът заяви: \"Кое е по-страшно - ако вляза в лъскаво кафене и не ми издадат бон, или една дискотека, която дъни и побърква целия Несебърски залив?\", попита Симеонов. Той натърти, че не отрича ефективността на мерките на НАП, но тези срещу шума са много по-належащи. \"Освен това, за шумова агресия и шумов терор залагаме затваряне на заведението до 7 дни, а за един касов бон се налага затваряне на заведението до 30 дена\", сравни санкциите Симеонов. Той апелира към депутатите, които критикуваха приемането на закона: \"Всеки, който излиза да се изказва, да декларира конфликт на интереси\". Ограниченията в закона засягат времето от 22 часа вечерта до 8 сутринта, когато трябва да се пази тишина и хората да почиват. Контролът ще се осъществява от РЗИ през деня, а вечер и през нощта - от МВР, които веднага ще издават предписания. Досега 4 министерства си подхвърлят закона като футболна топка на световно първенство, негодува вицепремиерът, който констатира, че именно заради това законът не е бил работещ. Симеонов даде за пример Германия, където след 21 часа през пролетта и лятото е забранено да се вдига шум, а през есента и зимата ограничението е дори след 20.00 часа. Така че, нищо ново не правим, обобщи вицепремиерът. След приемането на закона по предложение на председателя на здравната комисия Даниела Дариткова двуседмичният срок за предложения преди второ четене бе удължен на 4 седмици. Това ще рече, че автоматично мерките срещу шума отиват за есенната сесия на парламента, който през август е в отпуска, и Летен сезон 2018 ще си остане необезшумен. \"Имам предложение - срокът, който току що гласувахте, да бъде удължен от 4 седмици на 4 години\", възкликна Хамид Хамид от ДПС, които бяха против закона на Валери Симеонов. ДПС гласува против промените в закона за шума. Танер Али обяви, че депутатите от движението ще направят своите предложения между първо и второ четене. Искате да убиете туризма, да съсипете бизнеса, упрекна той вносителите, като посочи, че покрай морските общини Варна и Бургас, ще \"изгорят\" и всички останали в страната. Според него се изземат правомощия на местната власт, която сама може да си реши на място какви разрешения да дава. \"Целта е друга, ние да контролираме от София тия процеси, с две думи - да подчиним бизнеса\", заключи депутатът от ДПС.", "date": "2018.07.12", "title": "Приеха на първо четене закона \"Симеонов\": За шумов терор - затварят заведението за седмица"}
{"url": "https://www.faktor.bg/bg/articles/novini/svyat/germanski-sad-reshi-puchdemon-da-bade-ekstradiran-v-ispaniya", "text": "Германски съд реши, че сваленият каталунски президент Карлес Пучдемон може да бъде екстрадиран в Испания, но само по обвинението в корупция, а не за по-сериозното обвинение за подбуждане към бунт.  \"Екстрадирането по обвинение в злоупотребата с публични средства е допустимо; екстрадирането на обвинението за бунт е недопустимо\", се казва в изявление на висшия районен съд в Шлезвиг-Холщайн. Пучдемон бе задържан в Германия в края на март по европейска заповед за арест от Испания за ролята му в неуспешния опит на Каталуния да се отдели от Испания и да стане независима държава в край на октомври миналата година.", "date": "2018.07.12", "title": "Германски съд реши: Пучдемон да бъде екстрадиран в Испания"}
{"url": "https://www.faktor.bg/bg/articles/novini/svyat/evropa-izcherpva-zapasite-ot-riba-s-koito-razpolaga-do-kraya-na-godinata", "text": "Европа изчерпва запасите от риба, с които разполага до края на годината, сочи доклад на ООН, според който oколо 33% от световните запаси на риба са обект на свръхулов. Консумацията на риба за година нараства два пъти по-бързо, отколкото нараства населението на Земята.  Докладът посочва, че от днес Европа ще разчита изцяло на чужд внос, защото е изчерпала запасите си за годината.", "date": "2018.07.12", "title": "Европа изчерпва запасите от риба, с които разполага до края на годината"}
{"url": "https://www.faktor.bg/bg/articles/novini/balgariya/v-goranov-lipsvat-dostatachno-yasni-pravila-i-protseduri-za-edinniya-nadzoren-mehanizam", "text": "\"България чака становище от страните от групата на Еврозоната, за да подаде документи за чакалнята й\", съобщи финансовият министър Владислав Горанов по време на изслушване в икономическата комисия на Европейския парламент. По думите на министъра, България ще се нуждае от още поне шест месеца, за да подгови членството си в Банковия съюз, което може допълнително да забави кандидатстването й за приемане на еврото. Очаква се по-късно днес финансовите министри от групата на Еврозоната да обсъдят полученото искане от страна на България, информира БНТ.  По време на отчета си в икономическата комисия, Владислав Горанов обяви постигнатите резултати във финансовата сфера по време на българското европредседателство. От думите му става ясно, че това е било европредседателство на компромисите във финансовата сфера.  Горанов беше разкритикуван от евродепутатите заради забавянето на данъчните законодателни промени в Евросъюза, но беше похвален за напредъка за намаляване на финансовите рискове. \"Смятам, че една от най-значимите заслуги на нашето председателество беше да разрежем възела по отношение на банковия пакет, тъй като течеше много голям спор по отношение на държавите кое да бъде първо - споделянето на рисковете или освобождаването от рисковете. Аз категорично вярвам, че по-силна еврозона означава по-силна Европа, България в съотвествие с договора е длъжна рано или късно да се присъедини. Друг е въпросът, че липсват достатъчно ясни правила и процедури за установяване на близкото сътрудничество с единния надзорен механизъм, което се предлага като първа стъпка по пътя на България за членство в Еврозоната. За нас членството в Еврозоната е приоритет, от нашите партньори очакваме че и последното условие, членството в Банковия съюз бъде изпълнено, няма да има по аналогия с Шенген неформални и не по правилата аргументи, които да оставят в нас впечатлението, че сме третирани неадекватно и неравно с другите страни\", заяви Горанов.", "date": "2018.07.12", "title": "В. Горанов: Липсват достатъчно ясни правила и процедури за единния надзорен механизъм"}
{"url": "https://www.faktor.bg/bg/articles/ninova-s-novi-kritiki-kam-gerb-prieha-zakona-za-lova-a-bavyat-promenite-v-kodeksa-za-sotsialno-osiguryavane", "text": "Законът за лова например бе приет бързо на първо и второ четене.  А сега ГЕРБ бавят промените си в Кодекса за социално осигуряване, защото изискват пари. Това каза пред журналисти лидерът на БСП Корнелия Нинова след среща с миньори от Бобов дол, предаде „Фокус“. Според нея, ако законопроектът бъде приет октомври месец, тогава се гледа бюджет и може да се каже, че няма пари. „Законът за лова не е толкова спешен за работещи и хора в трудно социално положение, но вижте как го гледат, защото, видите ли, на някой в някоя ловна дружинка трябва да му се уреди лова“, каза Нинова. Лидерът на БСП обърна внимание, че промените в Кодекса на труда не влизат не само в зала, но и дори на комисия.  Събираме подписи за включване в дневния ред на парламента Кодекса за социално осигуряване, с който да решим проблемите на съкратените миньори в \"Мини Бобов дол\". Това каза пред журналисти лидерът на БСП Корнелия Нинова след среща с миньори от Бобов дол, предаде репортер на Агенция „Фокус“. Тя обясни, че миньорите са се обърнали с молба към „БСП за България“ за помощ.  „Има внесено предложение за промяна в Кодекса за социалното осигуряване от колеги от ГЕРБ, но няма никакво движение по този закон. Подозираме, че умишлено не се вкарва в комисия, оттам не се вкарва в зала. Идва ваканция през август, т.е. това остава за септември и октомври, а те няма как да отговорят на условията за пенсиониране. Съкратени са“, поясни Нинова.  По думите й става дума за текст в закона, с който трябва да се позволи при съкращаване преди навършване на възрастта, съкратените служители да се пенсионират по старите правила.  „Проблемът е много стар. Много им беше обещавано от правителството. Омбудсманът работи по този въпрос. Затова предприемаме следното – ще съберем подписи и по Правилника за организацията и дейността на Народното събрание ще поискаме включването на този законопроект в дневния ред на Комисията по труда и социалната политика и ще поискаме гледане на първо и второ четене в един ден, тъй като става въпрос само за един текст и една преходна разпоредба, за да може до края на юли това да стане факт и проблемът на съкратените миньори от Бобов дол да се реши до края на парламентарния сезон“, каза лидерът на БСП.  Нинова посочи, че са необходими една трета от народните представители законопроектът да бъде придвижен.", "date": "2018.07.12", "title": "Нинова с нови критики към ГЕРБ: Приеха закона за лова, а бавят промените в Кодекса за социално осигуряване"}
{"url": "https://www.faktor.bg/bg/articles/radev-predi-sreshtata-s-erdogan-balgariya-stava-vse-po-zavisima-ot-turtsiya", "text": "Президентът Румен Радев се среща с Ердоган днес следобед в Брюксел.  Пред Би Ти Ви на влизане, преди днешното заседание на лидерите от НАТО, президентът коментира темите, които предстои да обсъди с Ердоган.  Тезата на Радев е, че освен по линия на мигрантския натиск, който Турция възпира към Европа, сме зависими и по линия на енергийните доставки на газ през Турция. „Още на 3 март в поздравителен адрес на нашия национален празник, той предложи да се срещнем и аз предложих да е на срещата на върха на НАТО. Важните неща ги знаете - важността на Турция като съсед, наш партньор и съюзник, заради мигрантите и в енергетиката. Ще поговорим за изграждане на отношения на взаимно уважение и ненамеса във вътрешните ни работи”, посочи Радев. Президентът Радев не очаква днес да има повече спорове за пари по отношение националните приноси за отбрана сред обвиненията на Тръмп, че Германия е зависима енергийно от Русия и купува газ, а налага търговски бариери пред САЩ, които влагат милиарди в сигурността на Европа. Днес се решава да се удължи и финансирането на Афганистан след 2020 г. Алиансът приема и нова командна структура ще има 30 ескадрили, 30 бойни кораба и 30 батальона до 2020 г. Припомняме, че Румен Радев беше единственият президент, представляващ страна членка на ЕС, който присъства на встъпването в длъжност на Ердоган преди три дни в Анкара.", "date": "2018.07.12", "title": "Радев преди срещата с Ердоган: България става все по-зависима от Турция"}
{"url": "https://www.faktor.bg/bg/articles/tsvetan-tsvetanov-uchastva-v-8-mata-transatlanticheska-konferentsiya-na-mozachnite-trastove-vav-vashington", "text": "Председателят на ПГ на ГЕРБ и зам.-председател на партията Цветан Цветанов участва в Осмата трансатлантическа конференция на мозъчните тръстове. Форумът традиционно се провежда във Вашингтон, където Цветанов е на едноседмично работно посещение. В събитието участват ръководители на мозъчни тръстове, висши партийни лидери и депутати от ЕНП в Европейския парламент. На конференцията се обсъждат актуални въпроси на двустранните отношения САЩ – ЕС и се формират стратегии за развитието им. Тазгодишното издание на трансатлантическата конференция на мозъчните тръстове съвпадна със Срещата на върха на държавите от НАТО в Брюксел. В рамките на форума Цветан Цветанов проведе среща с президента на Центъра за европейски изследвания “Вилфрид Мартенс” и бивш министър-председател на Словакия Микулаш Дзуринда. Центърът е основният мозъчен тръст на Европейската народна партия, базиран е в Брюксел и е в основата на множество изследвания в областта на политиката, икономиката и обществено-социалното развитие. Той е ясен изразител на паневропейската идея и на християндемократическите идеи на политическия консерватизъм. Цветанов и  Дзуринда обсъдиха актуалната политическа обстановка в Европа и различни аспекти на трансатлантическите отношения. Двамата изразиха общо мнение, че заплахите пред демократичните общества са реални, но не са непреодолими и затова са важни добрата съюзна солидарност и надеждните отношения между САЩ и Европа. Като най-голяма заплаха пред Стария континент в момента Цветанов, който е и председател на Комисията по вътрешна сигурност и обществен ред, и Микулаш Дзуринда определиха имиграционния натиск и разнобоя между европейските държави в областта на имиграционната политика. В хода на разговора бяха обсъдени и общи аспекти на бъдеща съвместна дейност, в т.ч. и възможности за участието на младежи от ГЕРБ в общи европейски изследователски проекти. По време на Осмата трансатлантическа конференция на мозъчните тръстове във Вашингтон Цветан Цветанов се срещна и с Крейг Кенеди, който е старши ръководител в института “Хъдсън” и президент на фонда “Маршал” в продължение на 18 години. Кенеди е ветеран в областта на трансатлантическите отношения, като той работи в тази сфера от 1980 г., като за тези години е преминал през всички академични степени на научно-изследователската дейност.  Преди по-малко от месец Европа отбеляза 70 години от стартирането на Плана “Маршал” (3 юни 1948 г.). Благодарение на него страните с демократични правителства успяват бързо да преодолеят последиците от най-разрушителната война в историята на човечеството - Втората световна война. Една година по-късно, през 1949 г., се поставя основата на Организацията на Северноатлантическия договор (НАТО). Именно това са събитията, поставили основите на истинското трансатлантическо сътрудничество. Цветанов и Кенеди се обединиха около мнението, че през всички тези 70 години непрекъснато наблюдаваме реалните резултати от тези исторически действия - обединена Европа, работеща заедно с Америка за благосъстоянието на народите от двете страни на Атлантика. Двамата коментираха, че през тези седем десетилетия е имало и добри, и трудни времена, имало е сътресения, но и много успехи. „Положението днес е същото. Въпреки някои трудности, северноатлантическата идея е силна, жизнена и перспективна. С обединени усилия може да бъде преодоляна всяка трудност по пътя“, подчертаха Цветан Цветанов и Крейг Кенеди. снимки: пресцентър на ГЕРБ", "date": "2018.07.12", "title": "Цветан Цветанов участва в 8-мата трансатлантическа конференция на мозъчните тръстове във Вашингтон"}
{"url": "https://www.faktor.bg/bg/articles/novini/svyat/v-rusiya-osadiha-na-3-godini-bivsh-voenen-za-kritika-kam-putin", "text": "В Русия замениха условната присъда на руския блогър Асхат Алибеков с 3 години затвор, заради критика към президента Владимир Путин. Алибеков вече е изпратен в трудова колония, съобщава www.newsru.com. Съпругата му е съобщила, че когато оставали няколко часа от ареста му, бил окован и откаран в съда, където присъдата му била заменена на три години затвор в трудова колония.  През февруари 2018 година, докато още е вн армията, Алибеков публикува в социалните мрежи видеобръщение към Владимир Путин, в което го обвинява в укриване на данните за загиналите руснаци в конфликта в Украйна и в \"насъскването\" на двата славянски народа един срещу друг.  Той нарича президентските избори в русия \"фикция\" и призовава те да бъдат бойкотирани.  \"Ти не даваш на никого да диша\", обръща се Алибеков към Путин. \"Владимир Владимирович! Вървете по дяволите с гнилата си система\", казва той.", "date": "2018.07.12", "title": "В Русия осъдиха на 3 години бивш военен за критика към Путин"}
{"url": "https://www.faktor.bg/bg/articles/babish-poluchi-vot-na-doverie-s-pomoshtta-na-komunistite", "text": "Долната камара на чешкия парламент гласува днес вот на доверие на ново лявоцентристко правителство на малцинството начело с милиардера Андрей Бабиш, предаде \"Ройтерс\", цитиран от БТА. Правителството, в което участват политическото движение \"Действие на недоволните граждани\" (АНО) и Чешката социалдемократическа партия, бе одобрено благодарение на гласовете на Комунистическата партия на Чехия и Моравия. За пръв път от падането на желязната завеса през 1989 г. в Чехия идва на власт правителство с подкрепата на комунистите. След продължило 16 часа заседание 105 от присъстващите 196 депутати гласуваха \"за\", а 91 гласуваха \"против\" новото правителство, съобщи \"Франс прес\". Центристкото популистко движение на Бабиш - втория по богатство човек в страната, основател на компанията за селскостопанска и хранително-вкусова промишленост \"Агроферт\", който контролира и двата вестника с най-голям тираж в Чехия - спечели парламентарните избори през октомври 2017 г. Борбата срещу нелегалната имиграция, корупцията и прахосването на държавни средства са сред основните цели на кабинета. Комунистите, които са настроени проруски и са противници на НАТО, подкрепят неформално правителството в замяна на постове в държавни предприятия. Те успяха да вкарат и седем точки в правителствената програма, включително въвеждане на национални референдуми, увеличения на пенсиите и на минималната работна заплата, отбеляза ДПА. Повечето партии отказаха да работят с Бабиш, тъй като са му повдигнати обвинения в измама в размер на 2 милиона евро, свързани с получени преди едно десетилетие евросубсидии. Той отрича да е извършил нещо нередно, припомни \"Ройтерс\".", "date": "2018.07.12", "title": "Бабиш получи вот на доверие с помощта на комунистите"}
{"url": "https://www.faktor.bg/bg/articles/politolog-za-upravlenieto", "text": "По отношение на ситуацията в кабинета \"Борисов 3\" недвусмислено би могло да се направят някакви паралели с кабинета \"Борисов 2\", но те биха били до голяма степен погрешни. Тази позиция изрази по БНР политологът Димитър Ганев. \"Паралелите - отново ГЕРБ има коалиционен партньор, отново този коалиционен партньор е със сложни взаимоотношения помежду си, с непослушни и послушни играчи, както бяха Радан Кънев, Меглена Кунева, например. До голяма степен дотук се изчерпват сравненията, които могат да се направят. На първо място Обединените патриоти са коалиция от три партии, които са родени от антисистемния характер на своите платформи. В момента, в който антисистемността влезе във властта - това е най-прекият път до политическия фалит. Някак си ти си антисистемен, пък после ставаш министър на отбраната или пък вицепремиер, или и двете. В този смисъл и ВМРО, и \"Атака\", и НФСБ, и лидерите на тези формации в момента, в който влязат във властта, за да не фалират политически, започват да търсят някакво лице, което да ги пази, за да не изглеждат като някакъв послушен партньор на Борисов и на ГЕРБ. По този начин, с различни инициативи - дали ще намаляваме шума, дали ще обявяваме Крим за руски, Обединените патриоти търсят лице, търсят някаква идентичност. Представете си \"Обединени патриоти\" как щяха да изглеждат, ако го нямаше Валери Симеонов\", коментира Ганев. Според политолога ключът към съществуването на формацията \"Обединени патриоти\" се крие в това, че и Красимир Каракачанов, и Валери Симеонов, и Волен Сидеров са опитни политици. В същото време Ганев смята, че ако НФСБ, \"Атака\" или ВМРО изтеглят част от депутатите си, това не означава непременно предсрочни парламентарни избори. \"Тези лидери много добре си дават сметка за няколко факта. Първо, \"Обединени патриоти\" държат ключа към управлението. Факт номер 2 - двама от тримата лидери са вицепремиери, единият министър на отбраната. Факт номер 3 е, че \"Обединени патриоти\" задават част от дневния политически ред. Факт номер 4 - в последната година и половина, откакто се проведоха парламентарните избори през март 2017, няма сериозно структурно разместване на електоралните нагласи. Ако влезем в хипотезата, в която Обединените патриоти напускат властта, то при нови избори какво ще се промени, с кого ще управляват? Трябва да имаме предвид, че г-н Марешки може да получи покана при евентуално разместване в \"Обединени патриоти\" да стане част от управляващото мнозинство. В този смисъл дали НФСБ, дали \"Атака\" или ВМРО изтегли част от депутатите си, това не означава непременно предсрочни парламентарни избори\", аргументира тезата си Димитър Ганев.", "date": "2018.07.12", "title": "Димитър Ганев: \"Обединени патриоти\" държат ключа към управлението в страната"}
{"url": "https://www.faktor.bg/bg/articles/novini/balgariya/tsvetan-tsvetanov-provede-rabotna-sreshta-s-bivshiya-predsedatel-na-fondatsiya-amerika-za-balgariya-lin-daft", "text": "Председателят на ПГ на ГЕРБ и заместник-председател на партията Цветан Цветанов проведе работна среща във Вашингтон с Лин Дафт, който доскоро бе председател на фондация “Америка за България”.  По време на разговора зам.-председателят на ГЕРБ изрази благодарността си към Лин Дафт за дългогодишната му дейност като председател на Борда на директорите на фондация “Америка за България”. Беше изказана удовлетвореност, че през годините фондацията се е утвърдила като надежден партньор в областта на културата, образованието и гражданското общество в България. Редица неправителствени организации, академични институции, научни центрове и културни средища развиват своята дейност благодарение на финансовата подкрепа на “Америка за България”.  Цветан Цветанов запозна Лин Дафт с резултатите от наскоро приключилото Българско председателство на Съвета на ЕС. На свой ред доскорошният председател на фондация “Америка за България” изказа специална благодарност към председателя на ПГ на ГЕРБ за цялостната съвместна дейност през годините. Цветан Цветанов благодари за високата оценка и заяви, че посредством дейностите на фондацията се създават предпоставки за задълбочаване на отношенията между двата народа.", "date": "2018.07.12", "title": "Цветан Цветанов проведе работна среща с бившия председател на фондация “Америка за България” Лин Дафт"}
{"url": "https://www.faktor.bg/bg/articles/novini/svyat/v-germaniya-konfiskuvat-istoricheski-zamak-ot-deputat-na-putin", "text": "В Германия конфискуваха исторически замък, купен от бившия руски депутат и член на ръководството на путгиновата партия \"Единна Русия\" Анатолий Острягин. Това е първото в историята на Германия дело за конфискация на паметник на архитектурата, за да бъде спасен от унищожаване, съобщава \"Дойче веле\". Острягин е бивш атаман на Сибирското войсково казачество, бивш депутат от руската Държавна дума, бивш заместник-губернатор на Якутия и бивш член на Съвета на казаците към президента Владимир Путин. Той се занимава с бизнес, който до този момент на хартия е бил собственост на неговите четири деца. Още по времето, когато Острягин е на държавна служба семейството притежава десетки фирми в сферата на нефтената индустрия, завод за стъкло, агрофирма, логистика и недвижими имоти. Преди около 10 години, докато е депутат от \"ЕДинна Русия\", Острягин купува величествения замък Райнхардсбрун в Тюрингия, лятна резиденция на херцозите от Сакс-Кобургготската династия. До началото на 2 000 година замъкът е превърнат в хотел, а след закриването му, пустее няколко години. През 2006 година рушащият се замък е купен за 25 хиляди евро от BOB Consult GmbH, малка строителна фирма и след това, със замъка започват да се случват странни неща, пише \"Дойче веле\". BOB Consult GmbH препродава замъка на руски инвеститори, а на 1 януари 2009 година собственик на фирмата и на замъка става руснакът Игор Харченко. Фирмата на Харченко е с уставен капитал 10 хиляди рубли и годишна печалба 0 рубли, но получава 12 милиона евро кредит за покупката на замъка. Прокуратурата на Ерфурт започва дело по подозрение, че чрез покупката на замъка се перат пари, постъпили от сметка в офшорна зона в Белиз и принадлежаща на семейството на Острягин.  Междувременно замъкът се руши и властите на Тюрингия започват през 2017 година процедура по национализацията му, което става за пръв път в историята на Германия.", "date": "2018.07.12", "title": "В Германия конфискуват замък на Сакс-Кобургготската династия от депутат на Путин"}
{"url": "https://www.faktor.bg/bg/articles/general-ot-rezerva-iskaneto-4-ot-bvp-da-otivat-za-otbrana-e-nepostizhimo-za-sayuznite-na-nato", "text": "Отделянето дори на 2% разходи за отбрана е твърде голямо предизвикателство за страни като България – исканите от Вашингтон 4% са непостижима цел. Това каза за Радио „Фокус“ бригаден генерал от резерва Валентин Цанков, заместник-председател на Асоциацията на сухопътни войски.  Според него тези сериозни суми целят постигане и утвърждаване на технологичното и военно превъзходство. „Това искане не беше очаквано от съюзниците на САЩ и може би заради това не беше и сериозно обсъждано. Мисля, че увеличението до 4% е непостижима цел, първо, от гледна точка на нежеланието на европейските съюзници да отделят такива крупни суми. Увеличението само до 2% от БВП до 2024 година ще им коства сумата от 266 милиарда. Този нов искан процент съответства на амбициите и ако това е било намерението на американския президент Доналд Тръмп – да даде стандарт или ниво, на което да се придвижват и европейските му съюзници, това вече обяснява в някаква степен исканите 4%“, коментира той. Бригаден генерал Валентин Цанков. По думите му едно от другите важни решения на срещата на върха на НАТО в Брюксел е създаването на център за кибероперации, вследствие на което някои заплахи биха могли да се считат за част от хибридната война и повод за нападение. Според него по този начин се създават условия за провокации, тъй като доказването на такива хибридни атаки е твърде трудно, а при ескалиране на такъв проблем би могло да се стигне и до глобална война, уточни Валентин Цанков.", "date": "2018.07.12", "title": "Генерал от резерва: 4% от БВП да отиват за отбрана е непостижимо за eвропейските съюзни на НАТО"}
{"url": "https://www.faktor.bg/bg/articles/zaharieva-holandiya-i-frantsiya-ni-spirat-za-shengen", "text": "Холандия и Франция възпрепятстват България и Румъния да влязат в Шенгенската зона. Това заяви в интервю за \"Известия\" българският вицепремиер и министър на външните работи Екатерина Захариева. Тя подчерта, че приемането на двете страни в Шенген съществено ще помогне на чужденците, които ги посещават, а за българските и румънските граждани това не е проблем, защото те могат да пътуват в рамките на Европейския съюз без визи. От 2011 г. насам Европейската комисия и Европейският парламент са публикували множество резолюции и доклади, в които призовават страните от ЕС да приемат България и Румъния в Шенгенската зона, но това не е донесло видими резултати, заяви пред \"Известия\" Екатерина Захариева. \"Две държави – Холандия и Франция – все още изразяват опасения по повод приемането на България и Румъния в Шенген. След започването на миграционната криза мога да разбера тяхната тревога, но не мога да намеря реални аргументи за отказа“, отбеляза тя. \"Към 2011 г. ние вече бяхме изпълнили всички технически изисквания, а сега, в условията на масов приток на бежанци в ЕС, доказахме своята способност да охраняваме външните граници на Евросъюза. Следователно, няма никакви основания България и Румъния да не бъдат включени в Шенгенското пространство“, каза Захариева. Българският външен министър подчерта, че София ще продължи да води преговори с тези две страни, за да ги убеди да приемат страната в Шенген. При това Захариева отбеляза, че отсъствието на Шенген не е проблем за българите. „Това ще бъде удобно за чужденците, които след това ще могат да пътуват в страните от ЕС с българска виза“, смята тя.", "date": "2018.07.12", "title": "Захариева: Холандия и Франция ни спират за Шенген"}
{"url": "https://www.faktor.bg/bg/articles/novini/svyat/shvetsiya-rusiya-ostava-postoyanna-zaplaha-za-severna-evropa-a-za-nas-tya-e-vrag-no1", "text": "На шведския остров Готланд за пръв път след края на Втората световна война е разположен боен полк, съобщава LExpress. На официалната церемония са присъствали шведският крал Карл XVI Густав и премиерът Стефан Льовен. След 2014 година, когато Русия окупира украинския полуостров Крим Швеция започна да засилва отбранителната си способност и разполагането на полка на остров Готланд е част от тези усилия. \"Русия остава постоянна заплаха за Северна Европа, а за нас тя е враг №1\", коментира пред изданието генералът от резерва Карлис Неретниекс. LExpress припомня, че през последните години са зачестили провокациите от страна на Русия: руски подводници проникват в шведските териториални води, а руски бойни самолети постоянно нарушават въдушното и пространство.", "date": "2018.07.12", "title": "Швеция: Русия остава постоянна заплаха за Северна Европа, а за нас тя е враг №1"}
{"url": "https://www.faktor.bg/bg/articles/britanskata-politsiya-vdignata-na-krak-zaradi-poseshtenieto-na-tramp", "text": "Британската полиция се готви за множество протести по време на тридневното посещение на президента на САЩ Доналд Тръмп във Великобритания, като на няколко от тях се очаква да присъстват десетки хиляди, предаде ДПА. Лондонската полиция подчертава в изявление, че се подготвя за сложна операция по гарантиране на реда и сигурността, която включва защитата на президента по време на посещението му. \"Очакваме хора да се съберат в столицата за демонстрации както за, така и против президента\", добавят силите на реда, отбелязвайки, че въпреки мерките за сигурност трябва да се намери баланс с правото на свобода на словото. В организираната операция участват множество агенции за сигурност и е събран опитен команден екип. Стойността й ще бъде значителна, съобщи полицията, информира БТА. Очаква се Тръмп да пристигне във Великобритания късно вечерта днес и първо да се срещне с посланика на САЩ Уди Джонсън. Полицията вече е издигнала допълнителни врати и прегради в близост до резиденцията на посланика в централната част на Лондон. След това президентът на САЩ ще вечеря с британската премиерка Тереза Мей в Двореца Бленъм, в близост до Оксфорд. Очаква се там също да бъдат организирани протести. В петък Тръмп ще посети обект, свързан с отбраната на Великобритания заедно с Мей, след което двамата ще посетят Чекърс, извънградската резиденция на премиерката край Лондон, където ще се състоят двустранни преговори, съобщи по-рано посланик Джонсън. След това Тръмп ще посети кралския дворец Уиндзор, за да се срещне с кралица Елизабет Втора. Късно вечерта в петък и в събота той ще посети Шотландия. Няколко групи планират да съберат десетки хиляди на протести срещу Тръмп в Лондон, Глазгоу и Единбург, отбелязва ДПА.", "date": "2018.07.12", "title": "Британската полиция вдигната на крак заради посещението на Тръмп"}
{"url": "https://www.faktor.bg/bg/articles/novini/svyat/vashington-sanktsii-za-zapadnite-firmi-investirali-v-ruskiya-gazoprovod-severen-potok-2", "text": "Вашингтон повтори предупреждението, че може да наложи санкции на западни фирми, инвестирали в руския газопровод \"Северен поток 2\" към Германия, предаде Ройтерс. Според американското правителство Москва използва проекта, за да всее разкол в Европа. Бяхме ясни, че има риск от налагане на санкции на фирми, работещи в сектора на руския енергиен износ, каза пред Ройтерс говорител на Държавния департамент на САЩ. \"Смятаме, че (газопроводът) ще подкопае цялостната енергийна сигурност и стабилност на Европа, предоставяйки на Русия още един инструмент за оказване на политическа принуда на европейските страни, особено на Украйна. Русия разбира, че този проект разделя Европа и го използва да вземе преимущество\", добави той. Пет западни фирми са инвестирали в \"Северен поток 2\" - германските компании Унипер (Uniper) и Винтерсхал (Wintershall), австрийската О Ем Ви (OMV), френската Анжи (Engie) и англо-холандската Шел (Shell).", "date": "2018.07.12", "title": "Вашингтон: Санкции за западните фирми, инвестирали в руския газопровод \"Северен поток 2\""}
{"url": "https://www.faktor.bg/bg/articles/stabilizirano-e-sastoyanieto-na-deteto-postradalo-v-akvapark-v-ravda", "text": "Състоянието на 9-годишното момиче от Москва, пострадало в аквапарк в Равда, е стабилизирано. То е постъпило с много голяма кръвозагуба в болницата, има разкъсвания на влагалището. Настанено е в отделението по гинекология, няма опасност за живота му. Вчера през целия ден лекарите са подавали информация към различни министерства. Пързалката, на която е станал инцидента, е висока 22 метра. Условието за спускане по нея досега е било клиентът е да е висок поне 1,30 м, изискването вече е за височина поне 1,50 м., както и навършени 18 години. Мениджърът на аквапарка, съобщи, че детето се е спускало в края на пързалката, получило е силни болки, кръвотечение и е отведено в болницата. На този етап те също нямат много информация по случая и чакат официално становище. Минали са проверки, експерти, които да проверят техническото състояние на съоръжението. Има назначени няколко технически експертизи. Вчера до обяд съоръжението е било затворено, но не са установени някаква техническа неизправност. Новите изисквания обаче са завишени. Детето е имало ръста, който е нужен за съоръженията, категоричен е мениджърът на аквапарта. Било е с ръст над 130 см и е имало право да ползва. Тези пързалки свършват в коридор, където също има вода, но не е басейн, в който да се потапят. Това е втори подобен инцидент в този аквапарк, имало е проверка, но нямат допълнителна информация.", "date": "2018.07.12", "title": "Стабилизирано е състоянието на русначето, пострадало в аквапарк в Равда"}
{"url": "https://www.faktor.bg/bg/articles/pochti-3-mln-leva-sa-shtetite-po-infrastrukturata-sled-dazhdovete-v-miziya", "text": "По първоначални оценки почти 3 млн. лева са нанесените щети по инфраструктурата в Мизия от природното бедствие, предизвикано от обилния дъжд в нощта на 10 юли. Това съобщи министърът на регионалното развитие и благоустройството Николай Ненков след среща с кмета на общината Виолин Крушовенски.   Министърът посети града заедно с председателя на управителния съвет на Агенция \"Пътна инфраструктура\" Светослав Глосов и областния управител на Враца Малина Николова, за да провери на място отстраняването на последствията от наводнението от дъжда и поройните скатни води.   Предстои да бъдат изготвени експертни оценки на щетите и остойностени набелязаните мерки, за ликвидиране на последиците от тях, уточни регионалният министър.", "date": "2018.07.12", "title": "Почти 3 млн. лева са щетите по инфраструктурата след дъждовете в Мизия"}
{"url": "https://www.faktor.bg/bg/articles/novini/svyat/irlandskite-piloti-na-rayanear-stachkuvat-protestirat-zaradi-niski-zaplati", "text": "Ирландските пилоти на \"Райънеър\" протестират срещу ниските заплати Пилотите на нискотарифната авиокомпания \"Райънеър\" стачкуват днес. Ирландските летци няма да работят в знак на протест срещу ниското заплащане. Десетки полети са блокирани. Дотук се стигна, след като синдикатът и ръководството на превозвача не успяха да се договорят за по-добри условия на труд.", "date": "2018.07.12", "title": "Ирландските пилоти на \"Райънеър\" стачкуват, протестират заради ниски заплати"}
{"url": "https://www.faktor.bg/bg/articles/novini/svyat/italiya-nyama-da-prieme-obratno-migranti-ot-germaniya", "text": "\"Италия няма да се съгласи на споразумение, по силата на което да приема обратно мигранти от Германия, докато ЕС не предприеме действия за защита на външните си граници и не започне да споделя миграционното бреме\", заяви италианският вътрешен министър Матео Салвини, цитиран от ДПА. Салвини заяви пред репортери след среща с германския си колега Хорст Зеехофер, че тези условия трябва да бъдат изпълнени, \"преди да приемем и един мигрант в Италия\". Въпреки твърдата позиция на Салвини, Зеехофер заяви, че се надява да бъде постигнато споразумение до края на юли или началото на август за връщане в Италия на кандидатите за убежище, регистрирали се първо там. Салвини каза, че двамата със Зеехофер имат \"обща цел: по-малко пристигнали кораби, по-малко загинали, по-малко мигранти както в Италия, така и в Германия\", предаде Франс прес.", "date": "2018.07.12", "title": "Италия няма да приеме обратно мигранти от Германия"}
{"url": "https://www.faktor.bg/bg/articles/novini/svyat/nato-stranite-chlenki-da-osvobodyat-aliansa-ot-zavisimostta-si-ot-vaorazhenie-savetsko-i-rusko-proizvodstvo", "text": "Лидерите на страните от НАТО одобриха съвместно комюнике на започналата вчера среща на върха на алианса в Брюксел. Следва справка за главните точки в документа, изготвена от ДПА. \"Всяка атака срещу един Съюзник ще бъде смятана за атака срещу всички нас, както предвижда Член 5 от Вашингтонския договор. Ще продължаваме да стоим заедно и да действаме заедно въз основа на солидарността, споделените цели и справедливото разпределение на тежестта.\" \"Потвърждаваме своя непоколебим ангажимент във всичките аспекти на Обещанието за отбранителни инвестиции, договорено на срещата в Уелс през 2014 г., и да предявим достоверни национални планове по неговото прилагане, вкл. указанията за разходи до 2024 г., планираните възможности и приноси.\" \"Продължаваме да реагираме на влошената обстановка със сигурността чрез подобряване на нашето състояние за възпиране и отбрана, вкл. чрез изнесено напред присъствие в източната част на Алианса. Освен това замразяваме цялото практическо гражданско и военно сътрудничество между НАТО и Русия, като оставаме отворени за политически диалог. НАТО не търси конфронтация и не представлява заплаха за Русия.\" \"Категорично осъждаме незаконното и нелегитимно анексиране на Крим от Русия, което ние не признаваме и няма да признаем.\" \"Ще продължим да подобряваме своите потенциал и технологии, вкл. за защита срещу самоделни взривни устройства и химически, биологически, радиологични и ядрени заплахи и да на злоупотребата от терористи с технологии.\" \"Ще осигурим повече висококвалифицирани боеспособни национални сили с висока степен на готовност, които да бъдат достъпни за НАТО. Чрез общия резерв от сили Съюзниците ще разполагат с допълнителни 30 големи военноморски единици, 30 тежки или средни маневриращи батальона и 30 въздушни ескадрили, които да бъдат приведени в готовност за 30 или по-малко дни.\" \"Признавайки, че космосът е високо динамична и бързо развиваща се област, която е от голямо значение за съгласуваното състояние на Алианса за възпиране и отбрана, се съгласихме да разработим Космическа политика на НАТО.\" \"Ще създадем Оперативен център за киберпространството в Белгия, който да осигури координация на оперативните действия на НАТО в киберпространството, Единен команден център в Норфолк, САЩ, с цел защита на трансатлантическите линии на комуникация и Единно командване за подкрепа и пълномощия в Германия, което да гарантира свободата на опериране и устойчивост в отдалечени зони [. . .] из Европа и отвъд.\" \"Стартираме мисия в Ирак за невоенно обучение и изграждане на потенциал по молба на правителството на Ирак за допълнителна подкрепа на усилията за стабилизирането на страната.\" В заключителния документ се посочва, че в случай на хибридна атака Северноатлантическият съвет \"може да вземе решение за задействане на Член 5 от Вашингтонския договор, както в случай на въоръжено нападение\".  Освен това страните членки се ангажират да освободят Алианса от зависимостта си от въоръжение съветско и руско производство.  В декларацията се отправя призив към Русия да изтегли войските си от суверенните територии на Молдова, Украйна и Грузия. БТА", "date": "2018.07.12", "title": "НАТО: Страните членки да освободят Алианса от зависимостта си от въоръжение съветско и руско производство"}
{"url": "https://www.faktor.bg/bg/articles/novini/svyat/rusiya-nato-e-bezpolezen-blok", "text": "НАТО е безполезен военен блок. Такава беше реакцията на Руското външно министерство в Туитър след оповестяване на декларацията на срещата на върха на Алианса, която се провежда в Брюксел. Срещата продължава и днес, като България е представена от президента Румен Радев.  Вече безполезния военен блок НАТО ни обвинява в провокации и продължава на скърца със зъби в Брюксел, а ние се готвим на гледаме Световното първенство по футбол, посочва съобщението в социалната мрежа. В декларацията приета в първия ден на срещата на НАТО се посочва, че действията на Русия на границата на Алианса застрашават евроатлантическата сигурност. НАТО обвини Русия в установяване на модерни ракети с двойно предназначение в Калининград. Освен това представителите на Алианса посочват нееднократните нарушавания на въздушното пространство на страните от НАТО и продължаващото съсредоточаване на военна мощ в Крим. В декларацията се посочва също, че в случай на \"хибридна война\" от НАТО възнамеряват да задействат чл. 5 от Устава за колективна отбрана. Това може да стане и в случай на въоръжено нападение.  \"Помислете какво заяви срещата. Има ли граници този абсурд\" - написа Константин Косачев, шеф на парламентарната комисия по международна политика, в профила си във фейсбук. Определението му за Алианса е, че това е реликва от 20 век. \"Окончателната декларация на срещата на върха на алианса не оставя съмнение: ключовата държава, която е спасител и пазител на тази реликва на ХХ век е... Русия\", посочва Косачев, иронизирайки, че НАТО не спи, а и дори не гледа футбол, предават информационните агенции.", "date": "2018.07.12", "title": "Русия: НАТО е безполезен блок"}
{"url": "https://www.faktor.bg/bg/articles/novini/svyat/i-kalfin-tramp-razklashta-nato-nishto-ne-mozhe-da-dostavi-po-golyamo-udovolstvie-na-putin", "text": "\"Това, че Доналд Тръмп разклаща НАТО и алианса с ЕС, не може да достави по-голямо удоволствие на неговия руски партньор Владимир Путин\", заяви бившият министър на външните работи Ивайло Калфин пред Нова телевизия.  По-рано американският президент нападна Германия с думите, че тя е зависима от Русия заради \"Северен поток\". Една от основните теми на срещата на държавните лидери в Брюксел е искането на Тръмп страните-членките на НАТО да отделят по 4% от брутния си вътрешен продукт за отбрана. \"Трябва да се притесняваме, защото това не е тон между партньори\", коментира Весела Чернева, директор на българския офис на Европейския съвет за външна политика, по повод поведението на Доналд Тръмп по време на срещата на НАТО.  \"Средствата за отбрана няма как да бъдат сравнени. Разходите за отбрана за страни като България са износ на брутен продукт, защото ние почти всичко го внасяме, с изключение на заплатите на военнослужещите. Докато разходите за отбрана са приход за американската икономика и за тези, които произвеждат оръжия. Това не е партньорско и не е справедливо\", категоричен беше той.", "date": "2018.07.12", "title": "И. Калфин: Тръмп разклаща НАТО, нищо не може да достави по-голямо удоволствие на Путин"}
{"url": "https://www.faktor.bg/bg/articles/novini/svyat/bivsh-voenen-ministar-pokanata-na-nato-kam-makedoniya-e-hod-v-posoka-izgrazhdane-stabilitet-na-balkanite", "text": "Поканата към Македония е поредният ход в посоката към изграждане на стабилитет на Балканите. Това заяви бившият министър на отбраната проф. Тодор Тагарев в сутрешния блок на БНТ.  \"Македония отдавна е готова за това членство. Други бяха причините то да се забави и една от тях е смяната на името\", допълни Симеон Николов, директор на Центъра за стратегически изследвания в сигурността и международните отношения. \"Трябва да се проследят резултатите от референдума в западната ни съседка, предстоящите избори в Гърция също може да имат отражение по темата. Рано или късно, членството на Македония в НАТО ще стане факт\", каза още Николов. \"Тръмп намери начин да стресне европейците и да извлече печалби от това. Необкетивни бяха заплахите, че ще изтегли въоръжените сили или няма да спази ангажиментите по бюджета за отбрана. Този страх, който се внуши в ЕС беше неоснователен\", коментира Николов. \"НАТО би предпочело да си партнира с Русия, но в момента ограниченията към нея остават, така че трябва да се работи в посока за постигане на един добър политически диалог\", завърши проф. Тодор Тагарев.", "date": "2018.07.12", "title": "Бивш военен министър: Поканата на НАТО към Македония е ход в посока изграждане стабилитет на Балканите"}
{"url": "https://www.faktor.bg/bg/articles/novini/balgariya/vrashtame-pakistanski-migranti-na-turtsiya", "text": "Петима пакистански бежанци, нелегално преминали в България, са били върнати обратно в Турция.  Според информация на \"Ихляс хабер ажансъ\", цитирана от БТА бежанците се укривали в района на село Ахлатлъ, окръг Кофчаз в областта Къркларели край българо-турската граница. Те били открити от екип на турската жандармерия, на която е поверена охраната на турските граници. В жандармерийската застава получили сигнал, че чужденци са забелязани в околностите на село Ахлатлъ. Към района се отправили екипи на жандармерията, които блокирали пътищата към Къркларели и предприели претърсване. Бежанците били открити в район, който е близо до турско-българската граница. При проведения разпит те разкрили, че няколко дни преди това преминали нелегално през границата от Турция в България. Но там били заловени от българските полицаи, които ги върнали обратно в Турция. Пакистанците избягали по нелегални пътища в България. Целта им била не да останат в България,а да заминат в някоя друга европейска държава, посочили в показанията пред турската полиция. След приключване на разпитите всички били настанени в Центъра за мигранти в с. Пехливанкьой към областната Служба по миграцията в Къркларели.", "date": "2018.07.12", "title": "Връщаме пакистански мигранти на Турция"}
{"url": "https://www.faktor.bg/bg/articles/novini/balgariya/rozhdenitsite-na-12-yuli", "text": "Арон Аронов - оперен и оперетен певец Биляна Раева – политик, бивш евродепутат Проф. Владимир Трендафилов - писател и преводач Емил Караниколов - бивш депутат  Емил Стоянов – бивш евродепутат, издател Ивайло Маринов - шампион по бокс Карина Караиванова-Ганозова - бивш зам.-министър на финансите Д-р Николай Шарков - почетен председател на Българския зъболекарски съюз Проф. Петър Льондев – композитор, председател на Съюза на българските композитори Петя Първанова - министър на вътрешните работи в служебното правителство на М. Райков Проф. Цветан Теофанов – арабист Явор Бахаров - актьор Янко Лозанов – актьор", "date": "2018.07.12", "title": "Четвъртък, 12 юли 2018"}
{"url": "https://www.faktor.bg/bg/articles/balgariya-se-otchita-v-bryuksel-s-postignatoto-ot-evropredsedatelstvoto", "text": "Днес страната ни се отчита в Брюксел с постигнатото от българското европредседателство. Министърът на финансите Владислав Горанов ще представи пред членовете на Комисията по икономически и парични въпроси на Европейския парламент в Брюксел резултатите от Българското председателство на Съвета на ЕС в областта на икономическите и финансови въпроси. Представянето ще се проведе от 10 ч. българско време и ще бъде предавано на живо на сайта на Европейския парламент. В София експерти от Министерството на финансите също ще представят пред медиите резултатите по приоритетите от програмата на Българското председателството в областта на икономическите и финансови въпроси.", "date": "2018.07.12", "title": "България се отчита в Брюксел с постигнатото от европредседателството"}
