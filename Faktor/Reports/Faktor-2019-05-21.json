{"url": "https://www.faktor.bg/bg/articles/novini/svyat/shtrahe-ot-uniformata-na-neonatsist-do-skandala-s-ruskite-milioni", "text": "Обличайки костюма на австрийски вицеканцлер, той искаше да забрави времето, когато участваше в паравоенни тренировки заедно с неонацисти: лидерът на крайната десница Хайнц-Кристиан Щрахе беше въвлечен в скандал и принуден да подаде оставка. С костюм с вратовръзка и сериозно изражение: с атрибутите на държавник, какъвто беше мечтал да стане този зъботехник по образование, в събота той обяви, че напуска правителството и ръководния пост на Австрийската партия на свободата (АПС), която ръководеше в продължение на 14 години, пише Франс прес. След години, през които се опитваше да излъска образа на своята формация, една от най-влиятелните в европейския националистически лагер, Хайнц-Кристиан Щрахе попада в афера, която връща австрийската крайна десница към призрака, размахван от нейните недоброжелатели: обезпокоителни връзки с Русия, посегателства срещу свободата на пресата, съмнително финансиране. През лятото на 2017 г. Щрахе е бил тайно заснет по време на среща, на която той по-специално предлага да даде важни обществени пазари на руски олигарх в замяна на инвестиции в най-влиятелния вестник в страната, \"Кронен цайтунг\". Освен компрометиращите предложения, които прави, на срещата във вила в Ибиса той се държи, като \"подрастващ фукльо и мачо\", видимо пиян и говорещ разпуснато, призна той в събота. Да стане човек, допускан в отбрано общество, не беше най-малкия успех за този синеок виенчанин, който като млад е общувал с неонацисткото движение. Пресата отново публикува снимки от 80-те години на миналия век, на които Щрахе участва в паравоенно обучение с членове на забранената неонацистка групичка \"Викинг Югенд\". \"Бях глупав, млад и наивен\", настоя той. След първото неуспешно участие на АПС в правителството на канцлера Волфганг Шусел през първите години след 2000 г., Хайнц-Кристиан Щрахе измести бившия си наставник Йорг Хайдер, за да поеме юздите на партията. Този пламенен оратор, роден на 12 юни 1969 г., който има опит във видеоклипове с изборен рап, беше изпробвал различни политически одежди, дори представяйки ултранационалистическа кандидатка на президентските избори през 2010 г., преди да отстрани най-влиятелните партийни членове. Той изостави провокациите и се научи как да показва, че е достоен за доверие, и в крайна сметка стана номер две в правителството, начело с консерватора Себастиан Курц (от Австрийската народна партия - АНП), заобиколен от най-приближените си начело на пет стратегически министерства, между които на външните и на вътрешните работи. Този бивш редовен посетител на нощни клубове и в социалните мрежи, който подмлади електората на АПС, показа също улегналия облик на баща на семейство, който обработва градината си, заобиколен от младата си съпруга, кучето си и третото си дете, родено преди няколко месеца. Стратегията се оказа печеливша: от 11 процента на парламентарните избори през 2006 г., АПС стигна до втория тур на президентските избори през 2016 г., нещо невиждано дотогава, и получи 26 процента на парламентарните избори през 2017 г., налагайки се като ключов партньор за Курц. Но според анализатори в същността си Щрахе и неговата партия не са отстъпили от основните си ксенофобски и евроскептични възгледи. За политическия експерт Томас Хофер \"възприемането на умерен тон не е нищо повече от обикновена тактика\". По време на 18-месечната коалиция между АПС и АНП на Себастиан Курц, дошла на власт в края на 2017 г., залитанията с ксенофобски, хомофобски и неонацистки характер следваха в почти седмичен ритъм, с участието на високопоставени лица и членове на АПС, и неизменно бяха описвани като \"изолирани факти\". В събота Хайнц-Кристиан Щрахе определи за свой приемник начело на АПС сегашния министър на транспорта Норберт Хофер, който беше финалист на президентските избори през 2016 г., загубени от крайната десница.   БТА", "date": "2019.05.21", "title": "Щрахе: От униформата на неонацист до скандала с руските милиони"}
{"url": "https://www.faktor.bg/bg/articles/novini/balgariya/tri-ot-semeystvata-na-zaginali-kray-svoge-poluchili-po-10-leva-obezshteteni", "text": "Скандал с обезщетенията за загиналите при катастрофата край Своге. По 10 лева обезщетение, вместо полагащата се по закон сума в размер на 50 000 лева, получиха три от семействата на загиналите, предава Нова Телевизия. Сигналът идва от Асоциацията на пострадалите при катастрофи. Застрахователното дружество обаче отрича. Близките изпратиха отворено писмо до премиера. На 25 август 2018 година при катастрофа загинаха 20 души. По закон, при подобни екскурзии превозвачът е длъжен да има два вида застраховка- „Гражданска отговорност” и  застраховка „Злополука на пътниците”. Втората е фиксирана, разказват от Асоциацията на пострадалите. При нея се плаща 50 000 лева при смъртен случай. Именно тези пари търсят роднините. „Представят се 4 документа и застрахователят трябва да плати. 6 месеца чакаха да изтече срокът. Не пращаха. На шестия месец постановиха отказ”, заяви Владимир Тодоров, Асоциацията на пострадалите при катастрофи. Подават жалба и в Комисия за финансов надзор. „КФН наложи принудителна административна мярка. Единственият резултат е, че решението на КФН, те преведоха по 10 лева на хората, което е обидно, грозно, несправедливо”, заяви Владимир Тодоров. „Животът не струва 10 лева, струва много повече. Даже мога да кажа, че е безценен. Нямаме определена цена на човешкия живот. Това е направено по начин, по който да влезем в обяснителен режим. Истината е, че следваме законовите разпоредби”, заяви Стоян Проданов, изпълнителен директор на „Бул инс”. Застрахователят е категоричен- всичко било спекулация. Преведените 10 лева не били  обезщетение, а само плащане на принудителната мярка. Според тях обезщетението, трябва да се търси от другия застраховател. „Ние обжалваме, платили сме символично, за да не бъдем под ударите на други административни наказания. Същевременно подчертавам,че това не е обезщетение и истината ще се роди в съда”, заяви още Проданов.", "date": "2019.05.21", "title": "Три от семействата на загинали край Своге получили по 10 лева обезщетени"}
{"url": "https://www.faktor.bg/bg/articles/novini/svyat/mey-predlozhi-na-deputatite-novo-sporazumenie-za-brekzit", "text": "Британският премиер Тереза Мей предложи на депутатите да гласуват ново споразумение за Брекзит, за да може страната да излезе от ЕС както британците гласуваха на референдум преди три години, предаде БТА, позовавайки се на АФП. \"Има последна възможност да се намери начин да се отговори на вота на британците\", добави пред журналисти Мей. Тя също така предложи на депутатите да гласуват по организирането на втори референдум за Брекзит и за временното оставане на Великобритания в митнически съюз с ЕС. Мей уточни, че правителството ѝ ще включи в новия текст на споразумението за Брекзит изискване депутатите да гласуват дали да се организира втори референдум, предаде Ройтерс. \"Разбирам силните настроения в Камарата на представителите по този важен въпрос. Така че депутатите, които искат втори референдум за потвърждаване на споразумението, трябва да разберат, че е нужно споразумение и следователно трябва да се гласува законопроект за излизане от ЕС, за да може това да стане\", каза Мей. Великобритания няма да напусне ЕС, освен ако споразумението за Брекзит получи подкрепата на парламентарно представените политически партии, добави тя. Мей съобщи, че законопроекта за Брекзит, който тя смята да внесе в парламента в началото на юни, ще включва \"значителни промени за защита на икономическата и конституционна цялост на Обединеното кралство. Истината е, че след три опита да се получи парламентарна подкрепа няма да напуснем ЕС, освен ако имаме споразумение, което може да осигури по-широка партийна подкрепа\", заяви британският премиер.", "date": "2019.05.21", "title": "Мей предложи на депутатите ново споразумение за Брекзит"}
{"url": "https://www.faktor.bg/bg/articles/novini/svyat/yunesko-ohrid-da-se-vklyuchi-v-spisaka-na-zastrashenoto-svetovno-nasledstvo", "text": "В последния си доклад Организацията на ООН за образование, наука и култура ЮНЕСКО препоръчва природното и културно наследство на Охридския регион да бъде включено в списъка на застрашеното световно наследство като резултат от недостатъчния напредък в решаването на неговите проблеми и потенциалната опасност от големите инфраструктурни и развойни проекти, съобщава агенция Макфакс. Причина за опасенията на ЮНЕСКО са редицата заведения по брега на Охридското езеро, плановете за строежи в планината Галичица, хотелът в село Лагадин, който се строи на самия бряг на езерото, както и строежите в целия регион, който е защитена зона. В доклада ЮНЕСКО представи редица изисквания към държавата, а едно от първите е да се обяви забрана за всякакви урбанистични трансформации на брега на Охридското езеро, да не се допускат незаконни строежи в защитената зона и да се разрушат всички обекти, които представляват опасност.", "date": "2019.05.21", "title": "ЮНЕСКО: Охрид да се включи в списъка на застрашеното световно наследство"}
{"url": "https://www.faktor.bg/bg/articles/novini/balgariya/silni-gradushki-udariha-varnensko-i-velikotarnovsko", "text": "Отново порои и градушки над страната.  Във Варненско и Велико Търново силен дъжд и градушка с размери на лешник нанесоха материални щети и унищожиха земеделски насаждения. Само за 2 минути ледедените късове в село Юнец, община Долни Чифлик, покрили земята. Половината от засетите площи са унищожени. Има дворове, в които 90% от насажденията са унищожени. В селото живеят основно възрастни хора с ниски доходи и единственият вариант отново да имат продукция, е да направят нови насаждения. Силна градушка валя днес и във Велико Търново, както и в още 5 села в района. Бурята е продължила повече от 15 минути. Кметът на града Даниел Панов е свикал Оперативния щаб за реакция при бедствия и аварии и вече са започнали огледите на щетите, нанесени от градушката. Резултатът от проверките ще покаже дали ще търси помощ от Междуведомствената комисия за възстановяване и подпомагане.", "date": "2019.05.21", "title": "Силни градушки удариха Варненско и Великотърновско"}
{"url": "https://www.faktor.bg/bg/articles/novini/svyat/rumanski-granichari-potopiha-korab-na-turski-brakonieri", "text": "Румънската Гранична полиция използва оръжие, за да спре турски риболовен кораб - трима моряци са пострадали и са в болница.  Корабът, който бил хванат да бракониерства в румънски води, направил опит да избяга, но вследствие на резки маневри получил сериозни повреди и потънал - обясняват от румънската гранична полиция.", "date": "2019.05.21", "title": "Румънски граничари потопиха кораб на турски бракониери"}
{"url": "https://www.faktor.bg/bg/articles/novini/svyat/igra-na-tronove-i-italiansko-trio-pri-izbora-na-novite-lideri-na-evropa", "text": "Eвропейските парламентарни избори тази седмица ще дадат ход на борбата за най-добрите ръководни длъжности на континента, но няма да решат кои ще са победителите. За разлика от националните избори, партията с най-голям брой места след гласуването не може да бъде провъзгласена за ръководител на изпълнителната власт на ЕС. Вместо това новият председател на Европейската комисия ще бъде номиниран от лидерите на 28-те държави-членки на ЕС след поне две срещи на високо равнище. Лидерите могат да решат да вземат предвид имената, избрани от парламентарните блокове, т. нар. \"spitzenkandidaten\" - или не. Във всеки случай изборите изглежда ще отслабят основните групи в Страсбург и ще затруднят десноцентристката ЕНП да наложи своя избор. Германският канцлер Ангела Меркел заяви, че ще подкрепи кандидата на ЕНП Манфред Вебер, но френският президент Еманюел Макрон се противопоставя на целия процес. И независимо от това дали Вебер, друг кандидат или някой извън изборния процес ще бъде избран, това ще стане ясно само след политика на затворени врата. Тя ще стартира два дни след първите резултати от изборите във вторник, когато лидерите ще проведат вечерна среща на върха в Брюксел. След това домакинът Доналд Туск - председател на Съвета на ЕС - ще подготви техните размишления относно списъка с номинирани за одобрение в края на юни. Лидерите ще изберат директор на Европейската централна банка, ръководител на външната политика, председател на парламента и председатели на Комисията и Съвета. Макрон и всъщност повечето от останалите лидери не са склонни да отстъпят властта да изберат най-добрите длъжности, предоставена им чрез договора на ЕС, пише \"Франс прес\" цитирана от \"Нова телевизия\".  Но все още има една демократична уловка - назначенията трябва да бъдат ратифицирани от парламента; най-малко 376 от 751 членове. Ако лидерите се споразумеят за имената на срещата на високо равнище от 20 до 21 юни, новият парламент може да гласува през юли. Когато отиващият си председател на Комисията Жан-Клод Юнкер беше повишен през 2014 г., Германия, Великобритания, Нидерландия и Швеция възразиха. Но Меркел си отива и отстъпва мястото на своя колежка от ЕНП след медийна кампания, обвинявайки я в \"предателство към демокрацията\". Сега Макрон е най-строгият противник на процеса на шпицкандидатите и настоява, че няма да подкрепи Вебер, независимо от представянето на ЕНП на изборите. Въпреки че се очаква тя да остане най-голямата самостоятелна група, дълготрайното господство на ЕНП сред топ длъжностите в Брюксел може да приключи. Дясноцентристката група беше в удобен брак с левите социалисти и демократи в поделянето на длъжностите. Но с популистите евроскептици, Зелените и либералните центристи в очакване да спечелят - основните партии няма да имат работно мнозинство. Това ще ги задължи да търсят коалиции и биха могли да оставят Зелените или либералната група в позиция да завземат кралска власт. Ако парламентът гласува потвърждение на новия председател на Европейската комисия в средата на юли, тогава той или тя ще събере екип от комисари. Те ще преминат през потвърдителни изслушвания, а след това парламентарната сесия през октомври ще гласува за потвърждение и те започват работа през ноември. Трима влиятелни италианци също ще бъдат заменени през тази година, прибавяйки постовете си към смесицата, когато започне надпреварата. Директорът на базираната във Франкфурт Европейска централна банка Марио Драги трябва да се оттегли, освобождавайки ценна позиция. Отиват си и председателят на италианския парламент Антонио Таяни, както и върховният представител на ЕС за външна политика Федерика Могерини. Тези три длъжности са подаръкът на лидерите, като някои ще бъдат изтъргувани, но с определени политически условия. Оттеглящият се председател на Европейския съвет Доналд Туск даде да се разбере, че очаква поне една да отиде при жена. А по-малките страни и по-новите членове очакват да видят почит към географското разнообразие.", "date": "2019.05.21", "title": "Игра на тронове и италианско трио при избора на новите лидери на Европа"}
{"url": "https://www.faktor.bg/bg/articles/novini/svyat/szo-raztrevozhena-ot-saprotivata-sreshtu-vaksinite", "text": "Изправени пред глобалното възраждане на морбили, експерти от Световната здравна организация призоваха вторник страните да засилят борбата срещу съпротивлението срещу ваксините, предупреждавайки, че движението се разпространява като заразна болест, съобщава БТА. Ръководителят на Световната здравна организация Teдрос Аданом Гебрейесус се присъедини към експерти и здравни министри от редица страни на събитие за \"насърчаване на доверието във ваксината\", на фона на нарастващата загриженост, че съпротивата срещу имунизацията позволява процъфтяване на предотвратими болести. \"Никоя страна не може да си позволи да бъде незаинтересована от имунизацията\", заяви Тедрос на срещата в Женева, където СЗО е домакин на нейното основно годишно събрание. СЗО казва, че случаите на морбили - силно заразна вирусна инфекция, която може да се окаже фатална – са се увеличили с 300% през 2018 година. Възобновяването на някога унищожената болест е свързано с нарастващото движение срещу ваксините в по-богатите държави, което е идентифицирано като основна глобална заплаха за здравето. \"Това е заразна болест,\" каза Сет Бъркли, който оглавява Алианса за ваксинация ГАВИ, като предупреди, че дезинформацията за безопасността на ваксините \"се разпространява със скоростта на светлината\". Феноменът срещу ваксините има привърженици в западните страни, но най-вече в САЩ, където е бил подхранван от разпространението в социалните медии на медицински необосновани твърдения, развенчани преди 20 години, че ваксинацията може да причини аутизъм. Съединените щати, които спонсорираха събитието във вторник с ЕС и Бразилия, се оплакаха от \"дезинформацията\", която води до намаляване на процента на ваксинация в страната. \"Ваксините са едни от най-изпитаните медицински продукти, които имаме. Ваксините са безопасни, ефективни и животоспасяващи\", заяви американският министър по здравеопазването и социалните услуги Алекс Азар. Той критикува жестоко \"групи в социални медии , които объркват добросъвестни родители, така че те се колебаят да получат препоръчаните ваксинации\". \"Тази дезинформация има реални последици\", каза той, като посочи над 700 случая на морбили в САЩ досега тази година. Азар отхвърли въпроса дали миналите изявления на президента Доналд Тръмп в подкрепа на някои антиваксинационни искания могат да носят някаква отговорност за проблема. Като посочи последните коментари на президента, призовавайки американците да \"ваксинират децата си\", той подчерта, че Тръмп е \"изключително твърд\" в подкрепата си за ваксинация.", "date": "2019.05.21", "title": "СЗО разтревожена от съпротивата срещу ваксините"}
{"url": "https://www.faktor.bg/bg/articles/novini/svyat/on-tri-miliona-venetsueltsi-sa-emigrirali-ot-2015-g", "text": "Три милиона души са напуснали Венецуела от 2015 г. насам, бягайки от тежката икономическа и политическа криза в страната, съобщи ООН, предаде БТА. \"Всеки ден виждаме средно между 3000 и 5000 души, които напускат Венецуела\", заяви говорителката на Върховния комисариат на ООН за бежанците Лиз Тросел пред журналисти в Женева. \"Има около 3 милиона души, които са напуснали Венецуела от 2015 г.\", добави Тросел. Върховният комисариат смята, че общо 3,7 милиона венецуелци са в чужбина, като 700 000 са емигрирали преди 2015 г. В края на миналата година около 460 000 венецуелци са кандидатствали за убежище, предимно в съседните латиноамерикански държави. Около 1,4 милиона са получили различни разрешения или визи - например хуманитарни или работни визи, за да останат законно в приемащите ги страни в региона. Според Тросел мнозинството от бежанците се нуждаят от системата за международна защита, заради влошаването на политическото, икономическото и хуманитарното положение и на ситуацията със човешките права във Венецуела. \"Това се дължи на заплахи за живота, сигурността и свободата им, поради обстоятелства, които сериозно нарушават обществения ред във Венецуела\", подчерта Тросел. Върховният комисариат за бежанците призовава държавите да гарантират, че венецуелците, независимо от правния им статут, няма да бъдат експулсирани или насилствено върнати във Венецуела. Масовата емиграция на венецуелци, бягащи от катастрофалната икономическа ситуация, е смятана от ООН за най-масовото разселване на хора в най-новата история на Латинска Америка.", "date": "2019.05.21", "title": "ОН: Три милиона венецуелци са емигрирали от 2015 г."}
{"url": "https://www.faktor.bg/bg/articles/novini/balgariya/kfn-izplashtaneto-na-10-lv-za-pochinal-pri-katastrofata-v-svoge-e-protivozakonno", "text": "Изплащането на сумата от 10 лв. обезщетение за пътник в катастрофиралото в Своге превозно средство е противозаконно, защото законът изрично е предвидил минимална сума от 50 000 лв. за всеки пътник. Към настоящия момент в Комисията за финансов надзор (КФН) са постъпили 6 жалби от близките на общо 7 от загиналите лица при пътния инцидент край гр. Своге. По отношение на две от жалбите спрямо застраховател са приложени принудителни административни мерки (ПАМ) да изплатят обезщетения по сключената от тях застраховка \"Злополука“ на пътниците в средствата за общински превоз.  Минималната сума за изплащане по тази застраховка според Кодекса за застраховането е 50 000 лв. за всеки пътник, съобщиха от комисията. Проверката на КФН установи, че при завеждане на претенциите на наследниците пред застрахователя, заедно с писменото искане са представени констативен протокол за пътно-транспортното произшествие (ПТП), препис - извлечение от акт за смърт; удостоверение за наследници; справка от Информационен център към Гаранционния фонд (ГФ) и удостоверение за банкова сметка. Относно документ, който да доказва, че пострадалите са били пътници, трябва да се посочи, че в констативния протокол за ПТП се съдържа подробен списък на пътниците в автобуса. В тази връзка документите, представени заедно със завеждане на претенциите, напълно установяват основанието за изплащане на застрахователното обезщетение. Наложените от Комисията за финансов надзор принудително административни мерки са обжалвани от застрахователното дружество пред административния съд, София Област, като застрахователят е поискал съдът да спре предварителното изпълнение на мерките. По останалите 4 жалби са открити производства за прилагане на принудително административни мерки, като предстои да бъдат издадени решения в рамките на следващата седмица. Комисията предприе и ще продължава да предприема необходимите мерки в рамките на законовите си правомощия, за да защити интересите на потребители на застрахователни услуги. По-рано през деня стана ясно, че застрахователната компания до момента е превела по 10 лв. на трима наследника на двама от загиналите в трагедията край Своге през август 2018 г. За абсурдната несправедливост сигнализираха в отворено писмо до премиера Бойко Борисов, омбудсмана Мая Манолова и шефа на Комисията за финансов надзор Бойко Атанасов наследниците на загиналите в катастрофата край Своге. От застрахователната компания заявиха, че не дължат обезщетения в този случай, защото става дума не за \"обществен превоз\", а за \"споделено пътуване\". В края на август миналата година 20 души загинаха, след като автобус се преобърна и изхвърча от шосето. След трагедията се стигна до оставки на трима министри, повдигнаха се обвинения на длъжностни лица, бе сменено ръководството на АПИ и бе създадена нова агенция за пътна безопасност.", "date": "2019.05.21", "title": "КФН: Изплащането на 10 лв. за починал при катастрофата в Своге е противозаконно"}
{"url": "https://www.faktor.bg/bg/articles/zrelostnitsite-pishat-po-kosachi-na-elin-pelin", "text": "\"Косачи\" на Елин Пелин е произведението, върху което зрелостниците пишат интерпретативно съчинение на 41 въпрос от държавния зрелостен изпит. По-рано днес от над 11 млн. комбинации беше избран варианта на тестовата част за държавния зрелостен изпит. Генерирането на теста за матурата стана тази сутрин в 5.30 часа в Министерството на образованието и науката. Изпитният вариант съдържа 41 въпроса, като темата за 41-ия въпрос, за написването на интерпретативно съчинение или есе, ще бъде обявена след края на изпита. Темата за 41-ия въпрос е под номер 13. \"Според мен, наистина се създава излишно притеснение преди изпита. Тези, които са учили, смятам, че ще се справят\", заяви заместник-министър Таня Михайлова. Тя препоръча на зрелостниците да пишат по всички въпроси и по всички модули от изпита, и да не бързат да си тръгват от него. За днешната матура по български език и литература 52 650 зрелостници са подали предварителни заявления за явяване на нея. Изпитът се състои в 4143 зали в 677 училища, като в тях са включени и две училища в чужбина. За сигурността на изпита ще отговарят 10 500 квестори, които ще са в класните стаи и по коридорите на училищата.", "date": "2019.05.21", "title": "Зрелостниците пишат по \"Косачи\" на Елин Пелин"}
{"url": "https://www.faktor.bg/bg/articles/ministar-taneva-okolo-70-000-dka-zemi-sa-s-porazheniya-ot-gradushki", "text": "Около 70 000 дка земи са с поражения от градушки, в момента действа държавна помощ за компенсиране на напълно пропаднали площи. Това заяви на брифинг министърът на земеделието, храните и горите Десислава Танева. Тя е заедно с вътрешния министър Младен Маринов, с който направиха оглед на място на щетите, причинени от интензивните валежи в района на Свищов. „В района, в който се намираме, паднаха градушки, после и дъжд. Екипи на областните дирекции по земеделие и в момента са на място за обследване на площите. Единственото, което веднага мога да кажа на земеделските стопани, е, че след оттичането на водата ще бъде направено обследване на площите. Действа държавна помощ за компенсиране на напълно пропаднали площи, като компенсацията е по-добра, когато има застраховане на тези площи“, заяви министър Танева. По думите й още на втория ден след избирането й за министър са направили Управителен съвет на ДФ „Земеделие“. „Взехме решение за отварянето на тази помощ с 4 млн. лв. бюджет. Изплатихме вече обработените протоколи, които бяха за миналата година. До юни се очаква всички земеделски стопани да бъдат компенсирани“, обясни още земеделският министър. Танева заяви, че това, което може да направи държавата за земеделските стопани в най-спешен порядък, е било извършено. „В момента е в ход кампанията за заявяване на площи за подпомагане – на 23 май приключваме без санкции, а след това тече срокът за санкции. Имаме подадени около 107 000 заявления. Площите, които се заявяват за подпомагане, са около 38 млн. дка в цялата страна“, коментира тя.", "date": "2019.05.21", "title": "Около 70 000 дка са с поражения от градушките"}
{"url": "https://www.faktor.bg/bg/articles/artefakt-ot-kardzhali-v-osnovata-na-nauchno-otkritie", "text": "Находка от праисторическото селище, което се намира в центъра на Кърджали, е в основата на научната хипотеза, че на Балканите за пръв път в света се появява т.нар. Нефритена култура, съобщава БНР. Малкият артефакт е един от емблематичните за България паметници от неолита - нефритен амулет във формата на свастика. Възрастта му е 8 хилядолетия. Открит е преди повече от 45 години, а сега е изложен в Регионалния исторически музей в областния град. Малко се знае за мистериозната свастика. От 1972 година насам още няколко идентични са намерени на Балканите, последната, от които в Слатина и е на същата възраст. Как се свързва тя с намерената в неолитното селище в Кърджали, разказва Милен Камарев, археолог в Регионалния исторически музей в Кърджали: Нефритът се обработва за пръв път на нашия полуостров, разказа проф. Руслан Костов от катедра \"Минералогия и петрография\" към Минно-геоложкия университет в София и допълни, че намерените в почти всяко неолитно селище на Балканите артефакти от известния с твърдостта си нефрит, като основното количество са на територията на България, дава правото да обосновем една Балканска нефритена култура, която е първа в Света. Нефритената свастика или зооморфният амулет, както пожела да наричаме малкия артефакт проф. Руслан Костов, все още повдига повече въпроси, отколкото дава отговори. Геолози и археолози си партнират в разгадаването на мистерията около вече няколкото почти идентични предмети, появили се през последните години на територията на България. Какви са изводите и впечатленията на проф. Костов: През 2013 година проф. Костов прави проучвания на нефритената свастика от Кърджали. Тогава излизат и публикации в медиите, че за направата й е използвано механично съоръжение, най-вероятно колело. Това показало полирането на амулета, което било направено с абразивен материал, но следите от обработка били само в една посока. Полирането на ръка предполага микродраскотините да са в две или повече посоки, което означава, че още в каменната ера се е използвало механично съоръжение, най-вероятно колело. То обаче е изобретено през третото хилядолетие преди новата ера, а находката от Кърджали е от хилядолетия по-рано.  През 1948 - 52 година археологът проф. Петър Детев копае „Дончова могила“ край с. Биково, Новозагорско. След обработка на открития материал, там се появява колело на възраст 5500 г. пр. Хр. Това е доказано от проф. Пигот, чрез радиоизотопно изследване C14 в Единбургския университет в Англия. Двуоса детска количка с 4 колела на същата възраст е изложена в музея  в Мардин, Турция.  В България находките на изделия от нефрит не само, че са сред най-изобилните, а и предхождат с поне хилядолетие и половина разцвета на обработката на нефрит в Китай. Характерна за свастиките по нашите земи до края на неолита и след него, е изключителната приемственост в употребата на този символ, според доц. Веселина Вачкова, учен историк и културолог, директор на Исторически музей Перущица, с публикации за Балканската нефритена цивилизация, както я нарича.  Дали зеленият минерал не е имал стойност на разменно средство, за Жаба богиня, чиято форма често приемат нефритените амулети по нашите земи и други интересни подробности, разказва доц. Веселина Вачкова: \"Праисторическото население е разпознавало нефрита като специфичен зелен минерален обект, който да използва. От там произтичат първите минералози и първите специалисти по бижутерия на Балканите\", казва проф. Руслан Костов. Според доц. Вачкова: \"Остава една голяма загадка защо нефритената цивилизация спира да се развива.\"", "date": "2019.05.21", "title": "Артефакт от Кърджали - в основата на научно откритие"}
{"url": "https://www.faktor.bg/bg/articles/kultura/art-faktor/filmat-za-dyado-dobri-shte-se-bori-za-oskar", "text": "Документалната филмова лента - ''Тихият Ангел'', пожъна голям успех сред българските зрители. Филмът беше представен в дълга версия на премиера през декември в зала 1 на НДК, а съвсем скоро, в навечерието на Възкресение Христово, bTV излъчи и телевизионната версия на лентата. \"Тихият Ангел“ е документален разказ за живота и делото на Добре Добрев, известен сред хората като дядо Добри. Разпознаваем от мнозина като: „Най-смиреният човек на света“  или  „Светецът от Байлово“. Добре е надживял две световни войни, смените на политическите режими, както и страстите на новото време. Филмът е вдъхновяваща, истинска история за силната вяра  и себеотдадеността. Неди Джон Крос и екипът му обявиха, че имат намерение да представят лентата на редица международни филмови фестивали, като крайната цел е номинация за ''Оскар'' в категорията за документален филм. Toва може да се осъществи, само при условие, че филмът получи подкрепа за номинация и от българската държава. Историята на дядо Добри е изключителна. Хората, които са имали щастието да се докоснат до него, са променили битието си завинаги. Неговият пример трябва да бъде споделен със света и именно това е амбицията на екипа. Припомняме ви, че през декември миналата година „Тихият Ангел“, беше отличен като най-добър документален филм в рамките на “United Film Festival“ в Лос Анджелис.", "date": "2019.05.21", "title": "Филмът за дядо Добри ще се бори за Оскар"}
{"url": "https://www.faktor.bg/bg/articles/otide-si-niki-lauda-edna-legenda-na-formula-1", "text": "Световният шампион от Формула 1 Ники Лауда почина на 70-годишна възраст. Новината е потвърдена от семейството му. Австриецът си отиде 3 месеца след трансплантация на бял дроб, след която получи сериозни усложнения. Преди това той беше претърпял две трансплантации на бъбрек - през 1997-а и 2005 г. Ники Лауда е признат за една от най-влиятелните личности в историята на Формула 1. През 1976-а той учства в една от най-тежките катастрофи, когато болидът му се удари в предпазно заграждение на \"Нюрбюргринг\" и избухна в пламъци. Лауда бе спасен, но остана с тежки изгаряния по лицето и тялото, а мнозина смятат, че здравословни му проблеми през годините са пряко следствие от инцидента.", "date": "2019.05.21", "title": "Отиде си Ники Лауда - една легенда на Формула 1"}
{"url": "https://www.faktor.bg/bg/articles/sestri-stoevi-se-otkazaha-ot-balgariya-zaradi-prestapleniyata-na-federatsiyata", "text": "Сестри Стоеви се присъединиха към Димитър Бербатов и Матей Казийски и обявиха, че се отказват от националния отбор на България „заради престъпленията на Федерацията“, която, по думите на Габриел и Стефани, изказани в социалните мрежи, има лошо отношение към тях и нарочно не им дава пари за подготовка, които са предвидени именно за двойката. Те се отказват да представляват страната на Европейските игри, Световното първенство и Олимпиадата, защото не искат повече да бъдат унижавани. Скъпи приятели, От много години и въпреки огромните трудности, които срещаме, ние тренираме и работим усърдно, за да може да популяризираме бадминтона в България, както и да покажем на целия свят, че две българки могат да бъдат голяма сила в елита на бадминтона. Ние живеем и тренираме във Франция, далеч от нашите родители, приятели и колеги, за да се подготвяме максимално добре. През годините изтърпяхме огромни лишения, които не трябва да изпитва никой атлет, а още по-малко елитен шампион. През последните години постигнахме много и с малкото, което получавахме. Искаме да информираме всички вас, че взехме много трудно решение за нас и за нашето бъдеще, но не можем повече да мълчим и да се преструваме, че всичко е наред. Всички знаете, че тази година има Европейски игри, Световното първенство и квалификационен цикъл за Олимпиадата през 2020. Искаме да ви информираме, че от няколко години ние, нашите родители и треньора ни се сблъскваме с непосилни за нас проблеми, които ни причинява Българска федерация по бадминтон, но през последната година нещата станаха крайно нелицеприятни и нетърпими и ние се предаваме. Борихме се, опитвахме се да популяризираме бадминтона, успяхме да докажем, че България може да бъде голяма сила в бадминтона на жени-двойки и накрая председателят на Българска федерация по бадминтон г-н Володя Златев ни каза, че ние нямаме предвиден бюджет и не ни се полагат никакви средства за подготовка-нещо което в последствие се оказа лъжа и лично министър Красен Кралев потвърди пред нас, че това не е истина. Обидно е председателят на федерацията ти да каже, че единствената европейска титла в историята на българския бадминтон – нашата, се сравнява с републиканска титла и бюджетът, който е целеви и ни се полага заради успехите ни през изминалата 2018 г. се дава на други състезатели. Проблемът в никакъв случай не е само с финансирането. Ние сме се справяли винаги, с това което имаме. Проблемът е в цялостното отношението на Българска федерация по бадминтон и особено на г-н Володя Златев към нас през последните години и особено през последната година. Изключителна арогантност, пренебрежение и откровена неприязън. Това отношение е причината за нашето решение и за настоящото обръщение. Крайно несправедливо е бюджетът, който Министерство на Спорта е изплатил на „Българска Федерация Бадминтон“ за нашата подготовка, да изчезва незнайно къде и на нас да се казва, че нямаме предвиден бюджет. Несправедливо е след толкова много резултати, ние да продължаваме да си финансираме сами турнирите в Европа и в Азия при положение, че министерство на спорта е предвидило и изплатило бюджет за нашата подготовка на „Българска Федерация Бадминтон“. Не е честно да отказваш да говориш с родителите ни, защото не си признавал пълномощното, което сме им дали за валидно. И точно заради това неуважение и тази гавра с нас, която продължи достатъчно дълго време, ние взехме трудното решение, че няма да се състезаваме под българския флаг от тук насетне. Ще се откажем от нашите мечти ( Европейските игри , Световно първенство и Олимпиада ), защото не искаме повече да бъдем унижавани. Унижавани са и нашите родители. Бадминтонът е нашата работа, нашия живот и това решение въпреки, че е изключително тежко, може би единственото възможно. Ще има хора, които ще кажат, че сме предатели и изоставяме нашата страна, но това не е така. България винаги ще бъде нашата страна, нашият дом и винаги ще сме благодарни за невероятната подкрепа, която получавахме, но трябва да разберете, че ако не се откажем сега и не бъдем чути, много други спортисти ще бъдат на нашето място. Благодарим на министерство на спорта и на министър Красен Кралев за подкрепата през годините. Искаме да ви информираме, че сме упълномощили адвокат, който е подал сигнал в прокуратурата относно конкретни факти и действия на лица от „Българска Федерация Бадминтон“, които по оценка на нашия адвокат съставляват престъпления. За последното миналата седмица сме уведомили лично министър Красен Кралев и очакваме Министерство на спорта да окаже пълно съдействие на компетентните органи.", "date": "2019.05.21", "title": "Сестри Стоеви се отказаха от България заради престъпления на федерацията"}
{"url": "https://www.faktor.bg/bg/articles/velikite-evropeytsi-pamet-za-obshtata-ni-istoricheska-i-duhovna-rodina-evropa", "text": "Какво знаем ние за Европа? Не питам за ЕС, питам за Европа. Книгата „Великите европейци” идва на бял свят, въпреки че на никого от онези, на които би трябвало да им пука за появата на подобни книги, не им пука.  Искрено благодаря обаче на хората от цялата страна, които наистина искат да знаят повече за общата ни историческа и духовна родина - Европа. Те винаги са ме подкрепяли да продължа радио-поредицата и отдавна ме окуражават да я превърна в книжна поредица.  Е, първият опит през 2015 се оказа красив, но неефективен.  Оттогава с Фондация ПРО ЛИБРИС и БНР - Радио Пловдив опитваме да намерим продължение, но ето, че четири години по-късно май намерихме нещо по-хубаво - ново начало.  Първата книга от поредицата „Великите европейци” тръгва с изцяло нова концепция. Освен новите текстове в нея, художникът Александър Гьошев направи и 47 прелестни портретни скици на всички представени хора.   Тези илюстрации говорят един и същи език със словесните скици, от които се състои текстът на книгата и отварят нови хоризонти за по-лесно сближаване на читателите с живота и духа на гениите.   Премиерата на новата книга \"Великите европейци\" ще бъде на 22 май, от 18.30 часа, в Първо студио на Радио Пловдив. Заповядайте!", "date": "2019.05.21", "title": "Великите европейци: Памет за общата ни историческа и духовна родина - Европа"}
{"url": "https://www.faktor.bg/bg/articles/borisov-otkriva-zavod-v-dobrich", "text": "Чест за нас е да сме тук и да ви видим. Пореден завод, това е индустриализация и повишаване на дохода. Трябва да задържим хората в региона. Това заяви премиерът Бойко Борисов на откриването на завод за преработка на слънчоглед в добруджанско село. Заедно с премиера са министърът на финансите Владислав Горанов и вицепремиерът Томислав Дончев. \"80% от износа тук е за Китай и Европа. Искам да благодаря на инвеститорите, но и на вас, работниците. Ако не бяхте вие, нямаше да има инвестиции. Вие сте златни\", заяви още Борисов. \"Това, което виждате, от нула е построен нов завод. Доволни са тук от заплащането. Италиански машини, български слънчоглед и суровина, най-модерни технологии. Изнасят за целия Европейски съюз, чак и до Китай. Не стига слънчоглед, въпреки че има много в България. За съжаление внасят и работници. Дуалното обучение се оказа много успешно. Преди да се появи ГЕРБ на картата, Карапелит беше унищожен, а ние правим заводи. Създали сме с колегите идеални условия за работа. Виждате, на ден се откриват завод след завод. Не ме интересуват тези госпожи (б.а. Нинова и Йончева, които тази сутрин дадоха съвместно интервю за bTV). Пътувам, няма да им вляза в тона. Нея я отстраниха, като беше зам.-министър, тя да си каже за какво\", посочи премиерът. \"Олигарсите дават много пари, ние казахме, че можем да намалим субсидията. Но като дойдат избори, ще започнат да чукат по вратите и да казват \"Дайте пари\". Законът за субсидиите БСП го направи, не съм го направил аз\", каза още Борисов. Корнелия Нинова няма какво да ме обвинява в корупция. До колкото помня тя беше уволнена като зам.-министър. Нека тя да отговори защо беше освободена, добави премиерът. Докато се снимаше с хората и разговаряше с тях, Борисов коментира: \"Ей, това няма да ми прости Корнелия\". Борисов бе поздравен и от кмет на БСП, който му заяви, че е доволен от него и че проблеми има, но те се решавали.", "date": "2019.05.21", "title": "Борисов: Ето това няма да ми прости Корнелия! (Видео)"}
{"url": "https://www.faktor.bg/bg/articles/sasht-otlozhi-zabranata-za-biznes-s-kitayskata-huawei", "text": "Американското министерство на търговията обяви временно разрешение за бизнес с китайската корпорация Huawei. То ще бъде валидно до 19 август. Забавянето не засяга извънредното положение, наложено от президента на САЩ Доналд Тръмп срещу компанията от КНР, съобщава Комерсант. Облекчението ще даде на Huawei и партньорите им \"да осигурят работата на мрежата и оборудването, включително софтуерни актуализации и пачове, в съответствие с правно- обвързващите договори и споразумения\", съобщава АФП, позовавайки се на информация от министерството. В понеделник стана известно, че сътрудничеството с китайската корпорация са спряли Google, Qualcomm, Intel, Broadcom и други американски производители на микрочипове и софтуер. Но не само Huawei ще пострада от решението на г-н Тръмп: ако се откажат от забраната, то скоро ще бъде възможно да се отложи разпространението на 5G мрежи по целия свят.", "date": "2019.05.21", "title": "САЩ отложиха забраната за бизнес с китайската Huawei"}
{"url": "https://www.faktor.bg/bg/articles/ivelina-vasileva-ne-sme-saglasni-s-elena-yoncheva-da-se-vazobnovi-burgas-aleksandrupolis", "text": "„Няма как да се съглася с г-жа Елена Йончева, която изказва съжаление, че петролопроводът \"Бургас - Александруполис\" е проект, който сме изгубили. Напротив!“. Този статус публикува бургаският кандидат за евродепутат Ивелина Василева от ГЕРБ в профила си в социалната мрежа Фейсбук. Тя допълни, че „Този петролопровод не се случи, защото десетки хиляди жители на Област Бургас казаха \"не\" на риска Черно море да бъде замърсено с петролни продукти. Моите съграждани ясно заявиха, че искат чисто море, искат туризъм и рибарство, искат здраве за семействата си“.  Ивелина Василева, която е и председател на парламентарната Комисия по околната среда и водите в 44-ото НС, припомни чрез публикацията си, че три референдума, свързани с петролопровода, бяха проведени на територията на област Бургас. „Като зам.-кмет на Община Бургас, през 2008 г., бях председател на работната група по организиране на референдума. Петдесет хиляди бургазлии се обявиха срещу петролопровода. В Община Поморие 60,12% от имащите право на глас гласуваха, като 98,97% от тях се противопоставиха на проекта. В Община Созопол също казаха \"не\" на тръбата“, сподели още пред последователи си във Фейсбук Василева.  Тя е категорична, че мнението на местните хора трябва да се чува. „Повдигането на темата \"Бургас - Александруполис\" е грубо незачитане на гласа на жителите на три морски общини. Цинично е това да се случва в центъра на Бургас. Докато битката на БСП е \"Бургас - Александруполис\" да се случи, битката на хората край морето е този проект да не се случи“, написа още бургаският кандидат за евродепутат.  Вчера на предизборен митинг в центъра на Бургас водачът на листата на БСП Елена Йончева публично изказа съжаление, че Бойко Борисов е „загробил най-големите инвестиционни проекти“ и посочи петролопроводът \"Бургас - Александруполис\" сред тях.", "date": "2019.05.21", "title": "Ивелина Василева: Не сме съгласни с Елена Йончева да се възобнови “Бургас - Александруполис\""}
{"url": "https://www.faktor.bg/bg/articles/za-24-may-ban-organizirat-diktovki-na-otkrito", "text": "В София кампанията ще се проведе от 10 до 14 часа на 24 май 2019 г. срещу Софийския университет „Св. Климент Охридски\" пред парка „Княжевска градина\".   В цялата страна подобни диктовки ще се организират на открито и в класните стаи в различни градове от 11 до 31 май.   С кампанията „Написаното остава. Пиши правилно!\" учени, учители и ученици ще изразят почитта си към делото на светите братя Кирил и Методий и желанието си да насърчават и поддържат любовта към българския език и уважението към правилната му употреба, се казва в съобщение на академията.", "date": "2019.05.21", "title": "За 24 май БАН организира диктовки на открито"}
{"url": "https://www.faktor.bg/bg/articles/prokurorite-po-deloto-sreshtu-mityo-ochite-s-tsivilna-ohrana", "text": "Заради отсъствието на един от подсъдимите Специализираният наказателен съд отложи процеса за 14 юни. Юмер Мехмед е сред малкото подсъдими на свобода - срещу парична гаранция от 1000 лева. Въпреки че по време на досъдебното производство е бил разпитван, за съда се оказа неоткриваем. Затова беше обявен за общодържавно издирване. Съдът конфискува в полза на държавата паричната му гаранция и разпореди, ако бъде открит, да бъде откаран в Централния софийския затвор. Ако до 14 юни той остане в неизвестност, адвокатите ще искат делото срещу него да се гледа задочно. Напрежение в залата днес предизвика цивилната охрана, която ползват прокурорите по делото срещу Митьо Очите. Адвокатите поискаха да знаят има ли достоверна информация тази охрана да е заради реални заплахи от членовете на групата, както се пишело в медиите, и се усъмниха в безпристрастността на спецобвинителите. Прокурорите отговориха, че има ли заплахи, както и от кого, е квалифицирана информация, и декларираха пълна безпристрастност. До искане за отводи не се стигна, но се стигна до остри  реплики, които съдът предупреди, че няма да толерира, съобщава БНР.", "date": "2019.05.21", "title": "Прокурорите по делото срещу Митьо Очите се явиха с охрана"}
{"url": "https://www.faktor.bg/bg/articles/vesta-tv-rusiya-e-v-isteriya", "text": "Руските медии активно обсъждат факта, че новият украински президент Володимир Зеленски призова САЩ да увеличат натиска върху Русия.  След встъпването в длъжност вчера, той се срещна с представители на Белия дом, които пристигнаха в Киев за церемонията. \"Ние няма да можем да преодолеем руската агресия в Донбас и Крим сами. Затова се нуждаем от вашата помощ. Искам да ви насърча да продължите да затягате санкциите срещу Русия“, заяви новият украински президент.  Коментаритне на руските политици и официозни медии са  яростни, но истинският гняв в патриотичните и военни кръгове на Русия започна след публикуването на една новина от украинския машиностроителен завод в Краматорск, съобщава Vesta TV.  Украйна произвежда оръжие, с което да се защити.  Каква изненада... Заводът в Краматорск показа танково оръдие собствено производство по време на \"Лига на отбранителните предприятия на Украйна\", проведена в Киев. Съответната информация беше изразена от военния експерт Сергей Згурец, съобщава “Украинския военен портал\". ”Оръдието премина през пълен цикъл на изпитания и отговаря на всички изисквания\", заяви той.", "date": "2019.05.21", "title": "Vesta TV: Русия е в истерия заради украинско оръжие (ВИДЕО)"}
{"url": "https://www.faktor.bg/bg/articles/sebastian-kurts-shte-predlozha-novi-ministri-nay-kasno-do-kraya-na-denya", "text": "Канцлерът на Австрия и председател на Австрийската народна партия (АНП) Себастиан Курц ще предложи нови министри в кабинета си „най-късно до края на деня“, предава ORF, най-голямата обществена медия в страната. Съответното обяви самият Курц на съвместната пресконференция с президента Александер Ван дер Белен. Очаква се новото правителство във Виена да бъде обявено още в сряда. Промените в него станаха наложителни след оставките на министрите от „Партията на свободата на Австрия“. Нови ръководители ще имат Министерството на вътрешните работи, отбраната, инфраструктурата и Министерството на социалните въпроси. Австрия ще има и нов вицеканцлер.  Курц обяви, че ще предложи „квалифицирани лица от администрацията и експерти с висока почтеност и независимост\". Става въпрос само за висши служители, които също имат професионална квалификация.", "date": "2019.05.21", "title": "Себастиан Курц: Ще предложа нови министри най-късно до края на деня"}
{"url": "https://www.faktor.bg/bg/articles/ekspert-politicheska-tsena-na-f-16-ne-sashtestvuva", "text": "„Цената на Ф-16 е такава каквато е, политическа цена не съществува. Единственият начин цената на изтребителите да бъде свалена, е да бъде направена някаква финансова еквилибристика, тоест част от нещата, които са ни нужни, да бъдат поръчани на по-късен етап“. Това заяви пред БНР Красимир Грозев от списание „Аеро“ по повод въпросителните около придобиването от България на Ф-16 блок 70 в рамките на модернизацията на родната армия. „Има две цени, за които трябва да говорим – първата цена е, която американското правителство е дало в отговор на нашето запитване за даване на оферта. Там офертата е била за около 2 млрд. лева без ДДС. Когато нашата страна е поискала обвързваща оферта, е поискала и допълнителни неща. Така че сумата, която ще дойде от САЩ до три-четири седмици, ще бъде още по-висока – заради поисканите допълнителни неща и заради задължителен буфер, който се предвижда“, допълни Грозев в предаването „Нещо повече“. „За да може една сделка да бъде по-лесно преглътната от данъкоплатците, цената ще бъде намалена, а след няколко години ще бъдат похарчени още пари, защото кой помни, нали, всяко чудо за три дни. Това нещо се прави в цял свят, предполагам, че ще бъде направено и при тази сделка. Неизбежно е“. Красимир Грозев категорично отхвърли възможността България да се върне към „грипените“ на Швеция, защото: „Обещано е на политическо ниво на САЩ, че България ще купи военни самолети от тях. САЩ ще си търсят това обещание, независимо кой е на власт“.", "date": "2019.05.21", "title": "Експерт: Политическа цена на Ф-16 не съществува"}
{"url": "https://www.faktor.bg/bg/articles/novini/svyat/nbc-news-kremal-e-imal-plan-za-razpalvane-na-mezhdurasovo-nasilie-v-sasht", "text": "През 2018 година руски граждани, свързани с близкия до Путин милиардер Евгений Пригожин, са предлагали стратегия за създаването на \"Панафриканска държава\" на територията на САК, съобщава телевизия NBC News, като се позовава на документи, с които медията разполага. Руснаците, които пряко са участвали в опитите за манипулиране на президентските избори, са обсъждали амбициозни планове за организирането на расови вълнения и насилие на територията на САЩ. Документите, с които телевизията разполага са копия от кореспонденция между служители и приближенни до свързани с Кремъл и наричан \"готвача на Путин\" Евгений Пригожин. Медията твърди, че в кореспонденцията е изложен \"заговор за манипулирането и радикализацията на афроамериканците в САЩ\". Тези планове показват, че обкръжението на Путин се опитва да експлоатира междурасовото напрежение, коментира NBC News. В един от документите се твърди, че \"избирането на Доналд Тръмп е задълбочило конфликтите ва мериканското общество\". Авторът предлага чрез своя проект \"да се подкопае териториалното единство, военният и икономическият потенциал\". В документа се предлагат няколко насоки на \"работа по изострянето на междурасова омраза в бъдеще\". Предлага се вербовката на афроамериканци, които да бъдат \"транспортирани до тренировъчни лагери в Африка за бойна подготовка и обучение за извършване на диверсии\", съобщава NBC News. След това, според проекта, те трябва да бъдат връщани в САЩ, където да разпалват насилие и да работят за създаването на \"Панафриканска държава в щати от американския юг: Южна Каролина, Джорджия, Алабама, Мисисипи и Луизиана\". Планът също така предлага да бъдат привличани за участие в акции на гражданско неподчинение бедни афроамериканци, които са лежали в затвора и имат опит в организирането на престъпни групи\", както и членове на \"радикални организации на чернокожите\". Целта е постигането на \"дестабилизация на вътрешната обстановка\". Няма никакви доказателства, че планът е бил задействан, но е нов пример за настроенията на Кремъл иопитите на Русия да създаде размирици в САЩ, коментира медията. Бывшият помощник-директор на ФБР отговарящ за контраразузнаването Франк Фиглюци, който се е запознал с документите, смята, че те са \"предупреждение за САЩ\". \"Ние имаме противник, който е готов практически на всичко, а това означава насилие и разкол на Америка по расов признак или подкопаване доверието ни в институциите\", казва той пред NBC News. Смята се, че автор на някои от документите е Джейхун Асланов, служител на \"Агенцията за интернет изследвания\" позната като \"фабриката за тролове на Пригожин\", която игра ключова роля в руската кампания за намеса в президентските избори на САЩ през 2016 година.  Асланов е сред 13-те руски граждани, на които е повдигнато официално обвинение в САЩ.  Превод:", "date": "2019.05.21", "title": "NBC News: Кремъл е имал план за разпалване на междурасово насилие в САЩ"}
{"url": "https://www.faktor.bg/bg/articles/novini/balgariya/e-zaharieva-kam-ninova-kade-byaha-deputatite-ot-bsp-kogato-tryabvashe-da-podkrepyat-kyoveshi", "text": "\"Посещението на германския министър на външните работи Хайко Маас в последната седмица преди евроизборите показва, че България е много важен член на ЕС\", заяви пред БНТ министърът на външните работи Екатерина Захариева. По думите и, ролята на България за интегрирането на Западните Балкани е изключително високо оценявана от партньорите ни в ЕС и НАТО. \"България е остров на стабилността, която освен това много добре разбира спецификата на Балканите\", каза още тя. Според Захариева, има голям шанс и българското правителство е направило всичко възможно за привличането на големи западните инвеститори, но не пожела да конкретизира за каква точно инвестиция става дума. \"Съвсем скоро излезе докладът на Европейската сметна палата за злоупотреби и грешки при усвояването на евросредства. Ние сме под средния процент за ЕС. Важното е, че веднага беше разпоредена проверка и се задейства правосъдието\", коментира министър Захариева. \"Нека припомня, че България беше инициатор за създаването на европейска прокуратура, защото се наслушах на какви ли не глупости. ние сме работили усилено, за да заработи тази прокуратура\", каза Захариева и обясни процедурата, по която се избира бъдещият главен прокурор. Тя беше категорична, че никой в България не се \"страхува от европейския прокурор\", както твърди опозицията. \"Къде бяха депутатите от БСП да подкрепят Лаура Кьовеши, госпожа Нинова сега е голям неин поддръжник\", попита Захариева. Според нея, президентът Радев е компрометирал идеята за дебат по повод избора на нов главен прокурор с това, че го е започнал в предизборна кампания.", "date": "2019.05.21", "title": "Е. Захариева към Нинова: Къде бяха депутатите от БСП, когато трябваше да подкрепят Кьовеши?"}
{"url": "https://www.faktor.bg/bg/articles/novini/balgariya/zelenski-podpisa-ukaz-za-razpuskaneto-na-varhovnata-rada-razporedi-predsrochni-parlamentarni-izbori-na-21-yuli", "text": ". Новият държавен глава на Украйна Володимир Зеленски подписа указ за разпускането на Върховната рада и разпореди провеждането на предсрочни парламентарни избори в страната на 21 юли, съобщава киевското издание „Страна“. „Да се прекратят правомощията на осмия състав на Върховната Рада на Украйна. Да се назначат специални избори за Върховната Рада на Украйна на 21 юли 2019 г.”, се казва в текста на указа. Документът влиза в сила в деня на публикуването му в официалните вестници. Кабинетът на министрите е натоварен да осигурява финансирането за предсрочните избори. Юрий Бойко подкрепи разпускането на Върховната Рада. Лидерът на „Опозиционна платформа - за живот\" съобщи, че водената от него партия е готова за избори. Представители на „Баткивщина“, НФ и БПП също одобриха свикването на предсрочни избори", "date": "2019.05.21", "title": "Зеленски подписа указ за разпускането на Върховната рада, разпореди предсрочни парламентарни избори на 21 юли"}
{"url": "https://www.faktor.bg/bg/articles/novini/svyat/putin-nyama-planove-da-pozdravi-zelenski", "text": "Запитан дали Владимир Путин ще поздрави новия украински президент Володимир Зеленски по случай встъпването му в длъжност, говорителят на Кремъл Дмитрий Песков каза, че руският държавен глава няма подобни планове, предаде Ройтерс. Президентът Путин ще поздрави президента Зеленски за първите успехи при уреждането на вътрешния конфликт в Източна Украйна, както и при първите успехи в нормализирането на руско-украинските отношения, каза Песков, цитиран от ТАСС.", "date": "2019.05.21", "title": "Путин нямал планове да поздрави Зеленски"}
{"url": "https://www.faktor.bg/bg/articles/zelenski-osvobodi-nachalnika-na-generalniya-shtab-na-ukrainskata-armiya", "text": ". Новият президент на Украйна Володимир Зеленски освободи от длъжност началника на Генералния щаб на украинската армия Виктор Муженко, предава информационната агенция УНН, цитирана от \"Фокус\". На негово място Зеленски назначи генерал-лейтенант Руслан Хомчак.  Медията припомня, че по-рано оставки подадоха директорът на Службата за сигурност на Украйна Василий Грицак и министъра на отбраната Степан Полторак.", "date": "2019.05.21", "title": "Володимир  Зеленски освободи началника на Генералния щаб на украинската армия"}
{"url": "https://www.faktor.bg/bg/articles/gerb-daryava-70-hil-dolara-na-semeystvoto-na-zaginaliya-v-himalaite-alpinist-ivan-tomov", "text": "По предложение на председателя на ПП ГЕРБ Бойко Борисов Изпълнителната комисия на партията взе решение да дари 70 хил. щатски долара на семейството на загиналия в Хималаите алпинист Иван Томов, съобщиха от пресцентъра на ПП ГЕРБ. Парите са необходими на семейството на алпиниста за прибирането на тленните му останки в България. Дарените средства са от партийната субсидия на ГЕРБ. В телефонен разговор председателят на ГЕРБ Бойко Борисов поднесе своите съболезнования на семейството на Иван Томов. Родителите на загиналия на 17 май на Лхотце български алпинист започнаха набирането на нужните 70 хиляди долара, за да може да бъде пренесено тялото му от Хималаите до Русе. Това съобщи в профила си във Фейсбук приятелката на починалия алпинист Янислава Радостинова, след като първоначално вчера се появи информация, че той ще бъде погребан под върха, където почина от височинна болест.", "date": "2019.05.21", "title": "ГЕРБ дарява 70 хил. долара на семейството на загиналия в Хималаите алпинист Иван Томов"}
{"url": "https://www.faktor.bg/bg/articles/novini/balgariya/tsid-privikvane-na-kilimche-na-vecheri-pri-prezidenta-ne-e-ot-vchera", "text": "Консултациите при президента преди избора на нов главен прокурор са привидна форма на активност, заяви пред БНР Миряна Илчева от Правната програма на Центъра за изследване на демокрацията (ЦИД). „Много ни приличат на форма на активност, която цели някакъв кратковременен политически дивидент, но без сериозно намерение за промяна. Без сериозно намерение за дискусия“, каза тя в предаването „Преди всички“ на програма „Хоризонт“. „Още повече, че едни от най-силните претенденти за мястото на нов главен прокурор са отдавна-отдавна известни на обществото и техните имена са вече по някакъв начин свързани с подозрения за политическо влияние“, добави Миряна Илчева. Говорейки за избора на главен прокурор, тя посочи, че още 2012-2013 г., когато се е избирал сегашният, чийто мандат приключва, от ЦИД са писали за „този нездрав интерес\" на политиците към прокуратурата. „Това привикване на килимче, на вечери не е от вчера. И с разговори, и подхвърляне на добре известни факти по медиите, уви, проблемите няма да се решат. Напротив, те продължават да се задълбочават“, каза Миряна Илчева. Според нея главният прокурор продължава да е една неконтролируема позиция, която не е била накърнена и с последните промени в Конституцията и Закона за съдебната власт. Разделянето на Висшия съдебен съвет на прокурорска и съдебна колегия дало някакъв механизъм за предсрочно освобождаване на главния прокурор, но това зависело от политически избрани фигури и прокурорската колегия, която е изцяло под негов контрол. „Така че механизъм за контрол върху дейността на главния прокурор няма въпреки все по-настойчивите призиви на европейските ни партньори, на Европейската комисия и международни институции“. „Той може да обвини във всеки момент всеки за всичко – какъв по-недвусмислен механизъм за влияние от това“, каза Илчева, коментирайки твърдения на партийна централа, че главният прокурор „държи политиците“. „Знаем често безпринципните политически договорки при избора на политическа квота на Висшия съдебен съвет, от която в крайна сметка зависи и изборът на главен прокурор. Уви, всички имат полза главният прокурор да се избира именно по този начин и да е именно такава фигура“, посочи тя.", "date": "2019.05.21", "title": "ЦИД: Привикването на килимче при президента не е от вчера"}
{"url": "https://www.faktor.bg/bg/articles/zaginaliyat-pod-olimp-e-edin-ot-nay-dobrite-nashi-igrachi-po-vodna-topka", "text": "Един от най-добрите български играчи по водна топка Мартин Киров почина вчера в болница в Гърция, след като падна при изкачване на планината Олимп в Северна Гърция. Tой е бил част от малка група българи, които се опитвали да изкачат труднодостъпната местност Кофто. Киров се е отделил от групата, подхлъзнал се е и е паднал и въпреки усилията на спасители и лекари, по-късно почина.   „Това, което ни беше дадено от гръцката спасителна служба в района на планината Олимп е, че става въпрос за туристи - планинари, които са се самоорганизирали. Решили са да посетят планината по определен маршрут. В последствие, според тяхна информация, са решили да посетят и други места. Попадат в местността Кофто. Очевидно ги е привлякла с красотата си и трудната достъпност и това ги е подвело в крайна сметка”. заяви генералният ни консул в Солун Румен Лозанов.   „Това, което ни беше казано от спасителната служба и първоначално  е съобщено от единия от групата е, че Мартин Киров се е подхлъзнал по пътека в маршрута”, посочи още Лозанов.   По думите му трасето се намира на 2300 м надморска височина.   „Известно е сред планинарите с това, че е сложно – често е заснежено и влажно. Въпреки това, бързо са се отзовали спасителните екипи в района и веднага е оказана помощ. Това, което е забавило транспортирането на нашия гражданин, е необходимостта от действия на специален, в случая е бил военен хеликоптер, поради голямата надморска височина”, каза още генералният консул.   Мартин беше един от най-добрите български играчи по водна топка от набор 1994 г. Два пъти игра на финали на европейско първенство за юноши – в Щутгарт 2010 и Риека 2011. Носител на Купата на България за мъже с отбора на Славия за 2010 г. В последните няколко години беше помощник треньор на Ангел Бенински в детските отбори на „белите“, като успоредно с това играеше успешно в мъжкия отбор на клуба.   Мартин е внук на Иван Ковачев – Дембо, голяма фигура в българската водна топка. Ковачев, също покойник, изведе през 1991 г. младежкият национален отбор до историческото шесто място на световното първенство в Лонг Бийч, САЩ. Ковачев бе начело на тима на Славия през 2010 година, когато мъжкият отбор спечели засега последния си трофей – Купата на България, а в състава тогава беше и 16-годишният му внук Мартин.", "date": "2019.05.21", "title": "Загиналият под Олимп е един от най-добрите играчи по водна топка"}
{"url": "https://www.faktor.bg/bg/articles/borisov-poseti-novostroyashtiya-se-hram-sv-prokopiy-varnenski", "text": "Телефони, кабели, специални колани, лекарства и още редица забранени предмети са открити при обиск в болницата на Софийския затвор. Това става ясно от съобщение на спецпрокуратурата. В реанимацията, където са настанени Димитър Желязков и Миню Стайков, са намерени и иззети 59 CD, карта за цифрова телевизия и 1 разтегателен колан. При обиск на Желязков е намерен мобилен телефон, който той извадил от колана на кръста си и го ударил в земята. В спалното помещение имало и десетки стекове с безалкохолни напитки, стекове с минерална вода, големи количества пакетирани захарни изделия, колбаси, плодове, олио други малотрайни продукти. Към момента на извършване на претърсването Миню Стайков вече е бил обявил гладна стачка. В помещението са намерени медикаменти и хранителни добавки, за които не са издавани медицински рецепти. В шкаф, ползван от Димитър Желязков, са намерени редица лекарства, в това число и добавка за сън. Само 8 от тях му били изписани. В шкаф на Стайков освен лекарства имало и препарат за инсектициди. В спално помещение, където бил Янко Ваташки, са намерени телефон, машинка за подстригване, 3 вентилатора, кафемелачка и слушалки. За резултатите от извършената проверка в болницата към Софийския затвор са уведомени министърът на правосъдието и главният прокурор.", "date": "2019.05.21", "title": "Oбиск в реанимацията, където са настанени  Митьо Очите и Миню Стайков"}
{"url": "https://www.faktor.bg/bg/articles/obshtestvo/zakon-i-red/arestuvaha-11-nelegalni-migranati-i-kanaldzhiyata-balgarin", "text": "11 чужденци и техният водач, който ги превозвал в автомобил, са арестувани на автомагистрала \"Марица\", край Свиленград. Чужденците са без документи и са преминали в България от Гърция през „зелена“ граница в района на свиленградското село Мезек. Шофьорът, 36-годишен българин, е трябвало да ги превози до вътрешността на страната. Той е задържан за 72 часа с постановление на наблюдаващия прокурор.  Предстои съдът да гледа мярка за неотклонение \"задържане под стража\" спрямо него.", "date": "2019.05.21", "title": "Арестуваха 11 нелегални мигранати и каналджията-българин"}
{"url": "https://www.faktor.bg/bg/articles/sabirat-70-hil-dolara-za-da-varnat-v-ruse-tyaloto-na-alpisnista-ivan-tomov", "text": "Родителите на загиналия на 17 май на Лхотце български алпинист Иван Томов набират 70 хиляди долара, за да може да бъде пренесено тялото му от Хималаите до Русе. Това съобщи в профила си във Фейсбук приятелката на починалия алпинист Янислава Радостинова, след като първоначално вчера се появи информация, че той ще бъде погребан под върха, където почина от височинна болест. От Туристическо дружество \"Приста\"- Русе подкрепят семейството на Иван. Ето какво пишат в групата в социалната мрежа: \"ТД \"Приста\" ще подкрепи набирането на средства за репатриране тялото на Иван Томов от Непал. След кратка дискусия \"за\" и \"против\", смятаме, че решаващият избор за това е на родителите на Иван. Надяваме се на подкрепа от всички приятели и съмишленици!\". \"Обещаха ни да го смъкнат поне до втори лагер (в момента тялото му е в района на Лагер 4 - бел.ред.) и затова в нас се запали една надежда - да съберем някаква част, някаква сума да им предложим, за да може после с вертолет да го закарат в Катманду. Мисля, че всеки един родител би искал детето му да е до него... Да го погребем по нашите си традиции, християнските, да не остане там, в тия скали... хвърлен...\", каза пред БНР Юрий Томов, баща на загиналия алпинист. Той увери, че ако времето не позволи провеждането на акция по сваляне на тялото от Лагер 4, парите ще бъдат дарени за благотворителност. \"Не, защото ми е син, но това беше един много достоен, много добър човек, скромен. Мисля, че той, както и Боян Петров все пак допринесоха с нещо за нашата държава и мисля, че заслужават уважение. Една последна почит. Ако е възможно\", казва бащата.", "date": "2019.05.21", "title": "Събират 70 хил. долара, за да върнат в Русе тялото на алписниста Иван Томов"}
{"url": "https://www.faktor.bg/bg/articles/obshtestvo/ulitsata/arestuvaha-sina-na-anya-pencheva-sled-srednoshten-ekshan-kray-sapareva-banya", "text": "Синът на актрисата Аня Пенчева – Ангел Караньотов, е арестуван за среднощен екшън на летището край Сапарева баня. Свидетели са станали 15-ина мотористи и 10-ина автомобилисти. Компанията се забавлявала с нощно каране на летището, съобщава struma.bg. Най-атрактивната жена дрифт пилот в България - Ива Русинова - приятелка на Ангел, се забърка в екшън на летището край Сапарева баня. Инцидентът е станал в неделя срещу понеделник около 23,00 ч. на среднощен дрифт на летището край Сапарева баня, при който Ива Русинова, която е кандидат-снаха на актрисата Аня Пенчева, влязла в скандал с 38-г. бизнесмен Ахмед Шерифов Ибишев от София.  Ива Русинова, която освен дрифт пилот е и инструктор и срещу близо 400 лв. за 3 часа обучава любители на високите скорости на летището край Сапарева баня, правела дрифтчета с джип БМВ Х5. Не е ясно за какво се е разразил скандалът между нея и Ахмед Ибишев, но малко след това се изсипали десетина биячи с 2 джипа и младият бизнесмен е смлян от бой. Към 23.20 ч. на телефон 112 е подаден сигнал за пребит мъж на летището край Сапарева баня. На място пристигнала линейка на Спешен център от курортния град, открили мъжа да лежи на земята в локва кръв. При първоначалния преглед дежурният лекар установил, че пострадалият има кървяща рана на главата. Веднага е транспортиран в частната болница в Дупница, където след образна диагностика е установено, че Ахмед Ибишев е със счупена горна челюст. По спешност е транспортиран за „Пирогов” и е настанен в отделението по лицево-черепна хирургия. Вчера преди обяд Ива Русинова е забелязана да влиза в РУП – Дупница, най-вероятно да даде показания за нощния екшън. На 14 февруари Ива Русинова и синът на актрисата Аня Пенчева и Ивайло Караньотов – Ангел Караньотов, който е един от най-добрите състезатели по мотокрос, се появиха заедно в TV ефир и официално се афишираха като двойка, въпреки че от две години живеят заедно. Пребитият Ахмед Ибишев е собственик на две фирми и съдружник в трета. По случая работи РУП – Дупница. Уведомена е и Районната прокуратура в Дупница. Издирват се биячите на бизнесмена и се уточнява кой ги е извикал и им е наредил наказателната акция. На летището в Сапарева баня по всяко време на денонощието от години се правят гонки и дрифтове с леки автомобили и мотори.", "date": "2019.05.21", "title": "Арестуваха сина на Аня Пенчева след среднощен екшън край Сапарева баня"}
{"url": "https://www.faktor.bg/bg/articles/daniel-valchev", "text": "Юристите от тази година ще полагат клетва взета от кодекса на византийския император Юстиниян Велики, съобщи в \"Още от деня\" на БНТ  деканът на Юридическия факултет на Софийския университет Даниел Вълчев, бивш министър на образованието.  \"Заедно с мои колеги особено от групата по Римско право оформиха клетвата\", каза Вълчев. Той прочете и част от нея: \"Заклевам се да прилагам с достойнство знанията, да пазя доверието и уважението в правната професия, воден от стремежа да различавам доброто от лошото и правилното от неправилното\".  \"Ако говорим за избора на нов главен прокурор от политическа гледна точка зависи дали той ни е приятел или враг, ако сме подсъдими, още повече. Ако обаче въпросът е принципен, важно е кой е главния прокурор, но това не решава проблемите на съдебната система\", посочи проф. Вълчев. \"Прокурор участва в 3/4 от делата, а в останалите случаи да не би всичко да е наред\", риторично попита юристът. \"Досега сме правили четири първи крачки в съдебната реформа, приемайки промени в Конституцията\", добави Вълчев.  Той опита да отговори на въпроса откъде идва желанието на Румен Радев да прави консултации за личността на новия главен прокурор. \"В правосъдната ни система премахваме личната отговорност, ние не сме наясно кой ще поема отговорността, предлагайки името на новия главен прокурор. Вместо да персонализираме отговорността на съдилище при разпределението на делата и да кажем ти си виновен защо си разпределил на един съдия дела само за една фирма, ние сме го дали на един компютър. Вече няма жив човек, а компютърът носи отговорност\", обясни Вълчев.  Според Закона за съдебната власт предложения за нов главен прокурор се прави от министъра на правосъдието и членове на ВСС. Правосъдният министър вече декларира, че няма да предложи кандидат. \"Фигурите на главен прокурор или председателите на двете съдилища не трябва да са публични, но не трябва и да са случайни хора. Трябва да се направи тънката разлика, че изборът на тези хора винаги е политически, но и в САЩ е такъв, там върховните магистрати се назначават от президента\", припомни Даниел Вълчев  \"Хората, които говорят много за морал не са много тамън\",каза деканът на Юридическия факултет. TАГОВЕ: ДАНИЕЛ ВЪЛЧЕВ ГЛАВЕН ПРОКУРОР МОРАЛ ЮРИСТ ПРАВО FACEBOOK GOOGLE+ LINKEDIN TWITTER PINTEREST ОЩЕ ПО ТЕМАТА Проф. Даниел Вълчев e против да се стреля по всички домашни крадци Даниел Вълчев посочи пробойните в Истанбулската конвенция: А защо не се защитават... Даниел Вълчев: В България се отнасяме несериозно към конвенциите Даниел Вълчев събра съзвездие от интелектуалци и политици (СНИМКИ) OЩЕ ОТ РУБРИКАТА АНАЛИЗИ И КОМЕНТАРИ Даниел Вълчев: Няма лична отговорност при предлагането на името на главния прокурор 21 Май 2019, 19:1210 ИКОНОМИКА Невероятно, но факт: IT спец с 3 570 лв. живее по-добре у нас, отколкото в Германия – €4100 евро 21 Май 2019, 18:302", "date": "2019.05.21", "title": "Даниел Вълчев: Премахваме личната отговорност в правосъдната система"}
{"url": "https://www.faktor.bg/bg/articles/obshtestvo/zakon-i-red/razsledvashti-kategorichni-zaykov-e-planiral-ubiystvoto-na-milena-shishkova", "text": "И днес няма следа от издирвания за убийството в Костенец Стоян Зайков. Той е в неизвестност вече 12-ти ден. Разследващите обаче са категорични, че убийството на 38-годишната Милена Шишкова е планирано, съобщи бТВ Според полицаите Зайков е направил план за действията си още в началото на месеца и се е подготвил. Версията на криминалистите е, че с поведението си жената е провокирала умишлено бившия си партньор. Полицейското присъствие в Костенец е редуцирано, няма и сигнали от граждани, че са забелязали беглеца.", "date": "2019.05.21", "title": "Разследващи категорични: Зайков е планирал убийството на Милена Шишкова"}
{"url": "https://www.faktor.bg/bg/articles/moralat-na-fondatsiite-i-predizbornata-sreda", "text": "Преди няколко седмици, провокиран от мой приятел с остри политически настроения, се насилих да прочета документите, с които пропагандната машина на парламентарна и извънпарламентарна опозиция занимаваше обществото в опитите не да постигне високо ниво на морал, а да повлияе на изборните резултати. Наградата, която получих, беше искрени благодарности, включително от непознати хора, на които предизборната помия им е дошла до гуша. Но също така и стотици (или може би хиляди) критични, коментари, често гарнирани с гнусни обиди. И във всичките тези огромни излияния по мой адрес, не видях дори един-единствен опит да се обори професионалното ми мнение, което дадох като практикуващ юрист. Тази смайваща статистика ми показва, че една не твърде малка част от обществото се вълнува повече от емоциите си (родени от медийна агресия), отколкото от истината. Оставям настрани тази притеснителна констатация, защото искам да се спра на нещо друго. В епохата, когато неправителственият сектор, субсидиран от знайни и незнайни места, става все по-силен, институциите и законът са все по-близко до авторитетен ступор, който е заплаха за цялото общество. Та в тази среда, бях „хванат“ от мой приятел, който признава само и единствено думите на НПО-тата и ми обясни, че морален човек, за какъвто ме вземал, трябвало да потърси истината в думите на тези формации. И конкретно, и настойчиво ми посочи т. нар. Антикорупционен фонд, който бил създаден като Бях чувал тук-там (най-вече от хора, които се изхранват от проекти) това гръмко заглавие, но не знаех какво точно стои зад него, та се поразрових. И какво излезе… Зад заглавието не стои институция, както в любимата ИМ напоследък Румъния (и Румъния не защото там се случва кой знае какво, а защото хората в България масово не знаят румънски, трудно им е да прочетат какво пише в тамошните медии и затова с огромна наслада поглъщат захаросаната история за величието на правосъдието там). Та „Антикорупционният фонд“ е чисто и просто една … ФОНДАЦИЯ. Да, точно така, фондация, каквато всеки може да си създаде. Тази фондация е „частна“, което освен всичко друго останало означава, че законът не ѝ е дал правомощия да прави разследвания, а може да декларира своето „собствено“ мнение. Иначе казано няма механизъм, който да гарантира, че в този „фонд“ нещата ще се случват така (морално). Какво обединява хората в този фонд, мога само да гадая, знам обаче откъде са дошли парите, за да може този фонд да съществува ефективно –  Иначе казано, създателите и/или вдъхновителите на фонда са написали едно прекрасно представяне, с което са убедили някой да им даде около милион. Браво! Очевидно става въпрос за способни хора, ако не в друго, то със сигурност поне в убеждаването. Какво обаче се случва с професионализма на тяхната продукция. Ако говорим за професионализъм от гледна точка на правото, аз лично съм изключително скептичен. И повод за това ми дава изключително ниското ниво на анализ по въпросите със замените и данъчните оценки, които изчетох (с уговорката, че нямам идея каква част от този анализ е продукт на „фонда“). От медийно-пропагандно-политическа гледна точка, обаче фондацията е изключително ефективна. Техните послания бяха изготвени по такъв начин, че грабнаха вниманието на обществото, окупираха „фийдовете“ на социалните мрежи, телевизионните студия и вестникарските колонки. И като резултат се получи пренареждане на електоралните симпатии. Т.е. независимо от коефициента на качеството на анализите си, фондацията се оказа много ефективна по отношение на политическите резултати от него. Отговорът на въпроса #КОЙ има изгода, дава отговор и на много други въпроси. Да видим обаче какво се крие зад моралните декларации на фондацията, като обърнем внимание на личния ѝ състав. Анализите си ще ги правя не на база на анонимни източници или други такива, а въз основа на общодостъпна информация. Според публичната информация, първият председател на въпросния „Фонд“ е Мирослава Петрова. Намерих доста неща във фейса за нея и от всички тях оставам с впечатление, че тя е настойчиво партийно ангажирана. Разбира се, в това няма лошо, но не може да не направи впечатление, че реториката на партията е много близка като философия с фокуса на „разследвания“ на фондацията. Няма да се спирам в дълбочина на тези фондациононни (или пък партийни) анализи, ще посоча, че при търсенето в мрежата, попаднах на информация, че   си заради  Тази „куха“ на пръв поглед фраза вероятно е част от официалните документи на фондацията. Нямам представа какво е накарало нейните членове да напишат нещо толкова стряскащо. Склонен съм обаче да си мисля, че покрай баш шефа на фондацията се е случило нещо, дето от гледна точка на морала може да се дефинира като скандално. Както и че този документ е списан, за да може „фондът“ да се чувства (или да претендира), че е чист пред лицето на спонсора… Ровейки из информацията за фонда, попаднах и на друго интересно име. Става въпрос за Филип Мартинов Гунев (по името ми напомня на главния прокурор от Луканово време –  ). Филип Гунев е бивш заместник-министър на МВР. И като такъв му се е налагало да публикува в сметната палата официална справка на това какво притежава. Та: -През 2013 г. ( ) Филип Гунев има собственост върху три недвижими имота: два апартамента в София и къща в Габровско. Има и Хонда Сивик – Хибрид, която е придобита три години по-рано за 41 000 лева.(не знам какво е работил Филип Гунев, ама човек, който е успял да спастри пари да си купи апартамент в София (другите два имота са му дарени) и кола за 41 000, значи е много способен. И или е работил в частния сектор на бомбастична заплата (защото с чиновническа такива приходи не могат да се генерират), или е спечелил от тото или нещо подобно, или пък има някаква друг източник на приходи, за който не се сещам). Само че … имуществото към 2013 г. на сегашния активист на антикорупционния фонд не свършва дотук. Оказва се, че към онзи момент той има И 96 000 евро. Единственото, което се сещам да кажа е БРАВО на тоя успял млад мъж. Минаваме към следващата му декларация ( ). Банковият му депозит вече е изчезнал, а се е появил един кредит от 51 000 евро. Ама се е появил и един апартамент, който струва 322 623 лева. На пръв поглед нищо ненормално. Човекът е изтеглил кредит, добавил е спестяванията и си е взел апартамент. Аритметиката обаче показва друго: 322 623 лева апартамент минус  99 732 лева кредит, минус  187 753 лева лични (ония, дето ги споменах по-горе) = 35 183 лева, които не е ясно откъде точно са дошли. Няма информация за тях в декларацията му, пък и Хондата още си стои, т.е. не я е продал, за да си дофинансира 149-те квадрата покупка. Минаваме към следващата декларация ( ) – имотите ги няма. Или са продадени, или са подарени, или по някаква друга причина не са включени в декларацията (колко от попълващите декларации се сещат, че има и имотен регистър …). Хондата е „шитната“ за 10 000 лева, има и един потребителски кредит за 14 500 лева.  вече няма нищо: коли, апартаменти, кредити, банкови сметки – нищо. Горе-долу същата е работата и през  Защо се напъвам да ги пиша всичките тези работи ли? Ами защото, докато рових, установих, че преторианецът от антикорупционния фонд, сам бивш заместник-министър се появи  Списъкът с тези депозитари обхваща периода 06.11.2009-06.11.2014 г. За да сме наясно от юни до края на ноември 2014 г. вложителите в КТБ с гарантирани депозити нямаха достъп до парите си. Пък ако се разровите в тегленето на кредити и срокът, за които са погасявани … ще се смаете... Объркахте ли се? Ще резюмирам: лицето, което (както посочих) ми напомня с имената си на Мартин Гунев – главен прокурор от времето на Луканов, има странни еквилибристики в декларациите си. Въртят се едни апартаменти, едни пари, пък кредити, пък заличаване на кредитите за отрицателно време – истински имотно-финансов виртуоз с един малко под 100 000 евро депозит в КТБ. Интересен подход има тая фондация към личния си състав. Едната, дето управлява в името на принципи и антикорупция, изпаднала заради нарушение на финансовата дисциплина и добрите практики (каквото и да значи това). Другият пък не стига, че спестовен, ами и имотен – и всичко това, човек, който първо е на заплата на данъкоплатеца, а после - във фондация, с гръмки названия и още по-гръмки претенции. Да си му мислят тези, дето са дали почти милион на фондацията. А ние … да си мислим на какви хора се доверяваме в предизборно време. И тези същите кои и какви хора плюят в предизборно време. Пък и да се замислим - защо отново същите се сетиха точно в предизборно време да правят „разследвания“, че и да си „партнират“ с медии и „медии“.", "date": "2019.05.21", "title": "Моралът на фондациите и предизборната среда"}
{"url": "https://www.faktor.bg/bg/articles/petima-stolichni-zabolekari-iztochili-nad-120-000-lv-ot-kasata-za-fiktivno-lechenie-na-detsa", "text": "Софийска градска прокуратура привлече към наказателна отговорност петима лекари по дентална медицина – Л.Г., Т.М., Д.Б., А.В. и Х. Б., и един от техните помагачи – Г.М., за извършени от тях документни измами в условия на продължавано престъпление, чрез които неправомерно са получили суми от НЗОК - престъпления по чл. 212 ал.1 вр. чл. 26 ал.1 чл. 20 от НК, съобщиха от прокуратурата.  Разследването е установило, че петимата лекари по дентална медицина работели в гр. София, но не се познавали по между си. Всички те обаче имали сключени договори с НЗОК и ползвали софтуерния продукт, разработен от Здравната каса за отчитане на дейността им - \"Хипократ“. Поради спецификата на програмния продукт зъболекарите ползвали услугите на Г.М., който регистрирал в програмата изготвените от тях амбулаторни листове. През 2015 г. служител при един от лекарите (Т.М) започнал да му предоставя здравните книжки на различни непълнолетни лица от гр. Ямбол. След това лично съдействал на този зъболекар да оформя амбулаторни листове, в които се отчитало извършване на прегледи и дентални манипулации на тези пациенти. Изготвените документи били с невярно съдържание, тъй като непълнолетните пациенти изобщо не били посещавали зъболекарския кабинет. В тях служителят полагал и лично подпис в графата за \"родител“ на лица. След това тези документи били предоставяни на компютърния специалист Г.М, който от своя страна ги регистрирал в системата \"Хипократ“. Тъй като обемът на така регистрираните амбулаторни листове станал значителен и надминал лимитите, определени от Здравната каса, по инициатива на Г.М, останалите четирима зъболекари - Л.Г., Д.Б., А.В. и Х. Б. - негови клиенти, започнали да отчитат неистинските амбулаторни листове, като свои. Всички те били запознати с невярното съдържание на тези документи, тъй като нито един от непълнолетните пациенти не бил посещавал кабинети им, както и с обстоятелството, че документите не са подписани от законния представител на непълнолетните, каквото е изискването на закона. Самите документи били изготвени и подписани от служителя на доктор Т.М. В резултат на така представяните пред Здравната каса амбулаторни листове, петимата зъболекари получавали ежемесечно по банковите си сметки парични преводи от касата за отчетените дейности по дентална медицина. По този начин за период от месец септември 2015 г. до месец юни 2018г. А.В. получил неправомерно сумата в общ размер над 23 390 лв. За периода месец август 2015г. декември 2015. доктор Т.М получил неправомерно общо над 20 420 лв. За времето от месец януари 2015 г. до юни 2018 г. доктор Х.Б получил неправомерно общо над 44 540 лв. За времето от месец септември 2015 г. до месец април 2018 г. доктор Л.Г. получил неправомерно общо над 28 290 лв. За времето от месец май 2017 г. до месец юни 2018 г. доктор Д.Б получил неправомерно общо над 7000 лв. В резултат на престъпните действия на лицата за посочения период била нанесена щета на Здравната каса в обща размер над 120 000 лв. Спрямо шестимата обвиняеми е определена мярка за неотклонение „парична гаранция“ в различни размери, които те в момента обжалват пред съда. Предстои привличане към наказателна отговорност и на втория помагач в извършването на престъплението- лицето, изготвило неистинските амбулаторни листове. Ако бъдат признати за виновни по повдигнатите им обвинения, извършите могат да получат наказания в размер от 2 /две/ до 8 /осем/ години „лишаване от свобода“.", "date": "2019.05.21", "title": "Петима столични зъболекари източили над 120 000 лв. от касата за фиктивно лечение на деца"}
{"url": "https://www.faktor.bg/bg/articles/novini/svyat/lyo-pen-se-gotvi-za-triumf-na-evroizborite", "text": "Преди две години тя бе победена от Еманюел Макрон на втория тур от президентските избори. Днес, в навечерието на европейските избори в неделя, Марин Льо Пен, оглавяваща френската крайна десница, усеща попътен вятър в платната.   \"Сега всичко е различно\", изтъкна тя миналата седмица пред АФП в своя кабинет в Националното събрание, където бе избрана през 2017 г.   \"Останали бяхме твърде самотни на европейската сцена, без ничия помощ, за да променим отвътре този Европейски съюз, без нито един съюзник. За няколко месеца обаче цяла поредица политически сили впечатляващо се развиха с нова мощ\", с радост отбеляза Льо Пен.   И наистина, от година и половина насам партии, споделящи позициите й срещу имиграцията и срещу ЕС, се включиха в правителствата в Италия и Австрия, печелейки същевременно позиции в парламентите от Берлин до Стокхолм, дори в Мадрид.   Във Франция обаче Еманюел Макрон и партията му \"Република, напред\" попречиха на популистите да вземат властта през 2017 г. - Националният фронт (НФ) и кандидатката му още не са забравили горчивото си поражение. След това НФ се реорганизира - прекръсти се на Национален сбор (НС), поразкраси основополагащите си документи, загърби идеята за излизане от ЕС (тоест за \"Фрекзит\") и от еврозоната, издигайки лозунга за промяна на институциите отвътре.   \"Съобразихме се с мнението на французите. Те ни заявиха, че не искат да се откажат от еврото - това обаче не значи, че няма как да го подобрим\", обяснява внезапната смяна на курса Марин Льо Пен.   Но вчерашният противник си остава противник и днес - 50-годишната националистка разчита да превърне европейските избори в референдум срещу Макрон. \"Ако излезе начело, Еманюел Макрон естествено ще почерпи оттук илюзорна легитимност, за да мине, по думите му, към второ действие на петгодишния си мандат. Аз пък казвам на французите: спъвайте го, умолявам ви! И дори - спрете го, като гласувате за единствената листа, способна да победи листата на Еманюел Макрон\", казва Льо Пен.   Според проучванията за Национален сбор се канят да гласуват между 22 и 24 процента от французите - така партията леко изпреварва \"Република, напред\" и нейния центристки съюзник \"Демократично движение\" (МоДем).   По данни от последната анкета на Ипсос, огласени в понеделник, НС и листата на президентската партия, съюзена с МоДем, вървят почти наравно с 23,5 и 23,0 на сто от евентуалните гласове.   На европейско равнище крайнодесните националисти би трябвало да отбележат напредък на изборите от 26 май, при все че може да изгубят точки заради австрийския скандал (крайнодесният вицепремиер на страната бе принуден да подаде оставка, след като видеозапис показа, че е готов да се компрометира чрез контакти с Русия).   Според Марин Льо Пен групата, към която спада НС - \"Европа на нациите и свободите\", се очаква да получи между 80 и 120 от общо 751 места в европарламента. Анкети й предричат четвърта позиция с около 70-80 места, двойно повече от сегашните.   \"Това не се е случвало никога, значи става дума за нещо историческо, но промени ще има не само в Европейския парламент. Едно вече е сигурно - че това налудничаво препускане на Европейския съюз към федерализъм е спряно\", казва със задоволство французойката. \"Естествено ще бъда разочарована\", ако листата на НС с един 23-годишен младеж за водач - Жордан Бардела, не се класира начело, добавя тя.   През 2014 г. Национален фронт взе 25 на сто от гласовете. Дали резултатът на НС ще е по-лош?   Марин Льо Пен срещна впрочем трудности, търсейки съюзници, въпреки мечтите си - подкрепени от Стив Банън, стратега на Доналд Тръмп - да създаде паневропейска \"супергрупа\" от крайни националисти.", "date": "2019.05.21", "title": "Льо Пен се готви за триумф на евроизборите"}
{"url": "https://www.faktor.bg/bg/articles/kremal-sanktsii-na-sasht-nyama-da-poprechat-na-severen-potok-2", "text": "Властите в Кремъл заявиха във вторник, че потенциалните санкции, които могат да бъдат наложени от Съединените щати по отношение на газопровода \"Северен поток 2\", по никакъв начин няма да повлияят на проекта, тъй като той вече е \"до голяма степен завършен\". \"Това е международен проект, в който участват цяла група големи международни компании\", подчерта говорителят на руския президент Дмитрий Песков. \"Проектът вече е осъществен до голяма степен\",  отбеляза той, като заяви, че \"има определена увереност, че проектът ще бъде финализиран и стартиран в полза на европейските потребители на природен газ\". \"Той напредва доста бързо\", подчерта говорителят на Кремъл. Коментарите на Дмитрий Песков са в отговор на изявление от по-рано във вторник на американския енергиен министър Рик Пери, че газопроводът \"Северен поток 2\" ще бъде обект на санкции от страна на Вашингтон в недалечно бъдеще. \"Сенатът на САЩ ще приеме законопроект, Камарата на представителите (Конгреса) ще го одобри и той ще отиде при президентът Тръмп, който ще го подпише, налагайки по този начин санкции на \"Северен поток 2\", заяви Рик Пери, след като снощи той пристигна на официална визита в Украйна, съобщава Франс прес. Седмица по-рано руският  че \"Газпром\" ще може сам да завърши изграждането на газопровода, ако САЩ наложат санкции спрямо компании, които понастоящем работят по него. \"Северен поток 2\" трябва да започне да функционира през следващата година, тръгвайки от руското пристанище \"Уст-Луга\" на Балтийско море и достигайки до германското пристанище \"Грайфсвалд\". Проектът се ръководи от руската държавна компания \"Газпром\", като 50% от финансирането идват от водещи европейски компании като Uniper, BASF, Shell, OMV и Engie. ", "date": "2019.05.21", "title": "Кремъл: Санкции на САЩ няма да попречат на \"Северен поток 2\""}
{"url": "https://www.faktor.bg/bg/articles/gartsiya-izvarshi-parviya-polet-na-svoy-iztrebitel-nad-makedoniya", "text": "Гърция извърши първия полет на свой изтребител над Македония, в мисия, изпълнена от F-16 от Тактическото бойно крило 110 на гръцките военновъздушни сили (ВВС), базирано в Лариса, предава електронното издание на вестник Kathimerini. Целта на мисията да се засече дали има радарите обхващат цялото въздушно пространство на страната и да се провери съвместимостта на системите за разузнаване. Наблюдението на въздушното пространство на Северна Македония е част от споразумението за името между Атина и Скопие миналото лято и е част от политиката на НАТО през последните 12 години. Гърция вече осъществява наблюдение над Черна гора и Албания.", "date": "2019.05.21", "title": "Гърция извърши първия полет на свой изтребител над Македония"}
{"url": "https://www.faktor.bg/bg/articles/v-ukrayna-razsledvat-poroshenko-za-darzhavna-izmyana-21-may-2019-14-56", "text": "Държавното бюро за разследвания (ДБР) на Украйна започна проверка за възможна държавна измяна, извършена от бившия президент на страната Петро Порошенко, съобщи във „Фейсбук“ първият заместник-директор на службата Олга Варченко, предава РИА Новости. Както уточняват от ГБР, става дума за събитията от 25 ноември 2018 година, когато кораби от украинските военноморски сили (ВМС) се опитаха да преминат от Черно в Азовско море през Керченския пролив. Заявлението е подадено от бившия заместник-ръководител на администрацията на бившия президент на Украйна Виктор Янукович Андрей Портнов. По неговите думи, докато е бил на поста държавен глава, Порошенко е извършил държавна измяна, когато се е опитал да въведе военно положение в страната, за което е пожертвал украински моряци и ги е пратил в Керченския пролив.", "date": "2019.05.21", "title": "В Украйна разследват Порошенко за държавна измяна"}
{"url": "https://www.faktor.bg/bg/articles/koshmar-b-cofiya-imalo-myacto-za-oshte-1-milion-dyshi", "text": "Kaĸ щe peaгиpaтe, aĸo Bи ĸaжeм, чe Coфия имa ĸaпaцитeтa дa пoeмe дoпълнитeлнo oщe 1 милиoн дyши нaceлeниe? B мoмeнтa пo oфициaлнaтa cтaтиcтиĸa нa HCИ oт 2017 гoдинa в cтoлицaтa живeят oбщo 1 325 429 дyши. Ho cпopeд apx. Любo Гeopгиeв, изпълнитeлeн диpeĸтop нa \"Coфпpoeĸт\" и pъĸoвoдитeл нa eĸипa \"Bизия зa Coфия\", гpaдът имa мяcтo зa oщe, пише money.bg. Визия, която граничи с филм на ужасите. Toвa изĸaзвaнe тoй нaпpaви днec нa фopyмa зa имoти Rеѕіdеntіаl Fоrum 2019, ĸъдeтo зa пъpви път бeшe пpeдcтaвeн aнaлиз нa жилищния ĸaпaцитeт нa Cтoличнa oбщинa. Дaннитe oт нeгo пoĸaзвaт яcнo: ĸaпaцитeт зa зacтpoявaнe и нaceлявaнe имaт южнитe и изтoчнитe paйoни нa cтoлицaтa. Aнaлизът e нaпpaвeн в тpи вapиaции - пpи 30 ĸв.м. нa житeл, пpи 35 ĸв.м. и пpи 40 ĸв.м., ĸaĸвитo гpaници cпopeд apxитeĸтитe биxa ocигypили ĸoмфopтнa чиcтa пoлeзнa плoщ зa oбитaвaнe oт eдин чoвeĸ. B гpaницитe нa Coфия Haй-гoлям пoeмeн ĸaпaцитeт пpи cъщecтвyвaщитe cгpaди имaт ĸвapтaлитe \"Mлaдocт\" 1 и 3, ĸaĸтo и \"Oвчa Kyпeл\" 2 и \"Cтpeлбищe\":", "date": "2019.05.21", "title": "Кошмар! B Coфия имaло мяcтo зa oщe 1 милиoн дyши"}
{"url": "https://www.faktor.bg/bg/articles/novini/svyat/shte-tryabva-li-tramp-da-razkrie-finansite-si", "text": "Съд в САЩ се произнесе в полза на комисия на Камарата на представителите на Конгреса, настояваща да получи информация за финансите на президента Доналд Тръмп, предадоха световните агенции. Съдът отказа да блокира призовка, отправена от комисията за надзор и реформи към Камарата на представителите с искане за информация за финансите на Тръмп. Адвокатите на президента искаха съдът да обяви призовката за невалидна с аргумента, че Конгресът няма право да разследва за корупция неговите минали финансови дейности. Тръмп определи съдебното решение като \"напълно погрешно\" и каза, че адвокатите му ще го обжалват.  Припомняме, че Тръмп е спечелил над 479 млн. долара миналата година", "date": "2019.05.21", "title": "Ще трябва ли Тръмп да разкрие финансите си?"}
{"url": "https://www.faktor.bg/bg/articles/es-zabrani-plastmasata", "text": "Страните членки на ЕС официално приеха директива, която въвежда нови ограничения за някои продукти от пластмаса за еднократна употреба. Според новите правила до 2021 година ще бъдат забранени пластмасовите чинии, прибори, сламки, дръжките на балони и клечките за уши. Държавите членки се споразумяха да постигнат до 2029 г. целта - от 90 на 100 за разделно събиране на пластмасови бутилки.", "date": "2019.05.21", "title": "Окончателно: ЕС забранява пластмасовите чинийки и клечките за уши"}
{"url": "https://www.faktor.bg/bg/articles/saytat-na-mon-blokira-zaradi-otgovorite-na-maturata", "text": "Сайтът на Министерство на образованието е блокирал, показа проверка на Канал 3. След 16:00 часа на него трябва да бъдат публикувани вариантът и отговорите на матурата по Български език и литература.  По фаталния вариант №13 писаха зрелостниците на днешната матура тази сутрин. Изпитният вариант за 12-и клас беше генериран в 5.15 часа на 21 май в зала 5 на Министерството на образованието и науката.  На въпрос 41 от варианj №13 зрелостниците писаха интерпретативно съчинение или есе върху разказа Косачи от Елин Пелин.", "date": "2019.05.21", "title": "Сайтът на МОН блокира заради отговорите на матурата"}
{"url": "https://www.faktor.bg/bg/articles/protest-1", "text": "\"Спонтанният\" протест на циганите в Бургас всъщност е добре подготвена предизборна акция. Затова намекна до и кметът на морския град Димитър Николов на пресконференция. Ромите от кв. Кумлука излязоха да недоволстват срещу спряната вода заради задължения от 100 000 лева към ВиК. Появиха се с грамотно написани плакати, без нито една правописна грешка, нищо че 99,9 % от тях не могат да четат.   На днешния протест пред Община Бургас правеше впечатление присъствието на няколко ключови фигури. На първо място това е най-изявената в лявото политическо пространство на местно ниво ромски лидер Румен Чолаков, съобщава Флагман. За известено време той бе лидер на партия Евророма в Бургас. Още от 1995 г. досега той е част от предизборните изяви на вляво. Снощи около 17:30 часа Чолаков в официален костюм и вратовръзка бе сред първите посрещачи на площада, където се състоя митинг-концерт на БСП за евровота. Днес Чолаков бе сред водачите на ромския протест. Румен Чолаков, освен с политически изяви, е популярен и като баща на двама синове-престъпници. Васил е осъден за гавра с момчета и в момента излежава 8-годишна присъда. Извратенякът пребивал жертвите си и ги заплашвал, че ако не задоволят гнусните му сексуални желания, ще ги заколи. Другият му син Ивайло бе арестуван за кражби от малолетни.  Йордан Фратев също членува в партия Евророма и другата сродна формация Солидарност. Той е от началото на бунта в Кумлука още отпреди 2 месеца, когато даваше официалните изявления пред телевизиите в защита на своите съграждани от ВиК Бургас и „лошия“ кмет Димитър Николов, който не иска да помогне на социално слабите му събратя.   Братята Йордан и Филип Фратеви и фамилията им е сред най-влиятелните в квартала, живеят там и хората ги слушат. Друго от замесените имена в \"протеста\" е това на Слави Ангелов. Това е човекът, който е внесъл искането в канцеларията на община Бургас за днешния протест. Странно е, че Йордан Фратев не познава Слави Ангелов. Твърди, че имал друго име, но се представял с българското си, бил непознат в квартала, от което следва логичният въпрос за кого работи, ако не познава живущите в Кумлука.  Друга фигура от днешния протест е адвокат Димитър Велчев. Кой го е наел, или как бедните цигани са си позволили адвокат, кой е заплатил хонорара му, или може би той работи от хуманна гледна точка без пари – не става ясно. Пред наш репортер той каза днес, че поел делото по своя инициатива и ще представлява всички жалващи се от „произвола“ на ВиК пред съда. Адв. Димитър Велчев смята, че парите, които ВиК иска да прибере от злощастните роми са по сметки на, чиято 3-годишна давност е изртекла – поне за част от тях. Юридическият защитник казва пред Флагман.бг, че не му е платено и че не членува в никое НПО.  И накрая идва ред за най-новата звезда – нашата сънародничка от Германия Весела Димова, която в коментарите на форума ни е разпозната не само като правозащитничка в Европа на мургавите ни съграждани, но и в друго амплоа, чиято конкретика очакваме да чуем от ОД на МВР-Бургас.", "date": "2019.05.21", "title": "Ромски босове, свързани с БСП и Евророма, дирижират провокациите в Бургас"}
{"url": "https://www.faktor.bg/bg/articles/obshtestvo/zakon-i-red/balgarska-bankerka-prizna-uchastie-v-koruptsionna-shema-za-miliardi-dolari", "text": "Българка пледира виновна пред съд в Ню Йорк по обвинения в пране на пари в рамките на корупционна схема в Мозамбик, съобщава БТА. Детелина Събева, бивша служителка на швейцарската банка \"Креди Сюис\" (Credit Suisse), се призна за виновна пред съдия Уилям Кунц в Бруклин. Тя е един от тримата банкери от \"Креди Сюис\", на които през януари американската прокуратура повдигна обвинения, че са били замесени в корупционната схема, включваща заеми за държавни компании в Мозамбик на стойност над 2 млрд. долара. Най-малко 200 млн. долара са били отклонени. Швейцарската банка увери, че тримата обвиняеми са скрили от нея незаконните си дейности. 37-годишната Събева каза, че през 2013 г. шефът й Андрю Пиърс й доверил, че е взел подкуп от 1 млн. долара във връзка с кредит от 372 млн. долара за държавна компания в Мозамбик. Рушветът бил даден от \"Привинвест\" (Privinvest) - базирана в Абу Даби компания, която имала договори с мозамбикски държавни фирми. Според Събева Пиърс превел около 200 000 долара от подкупа по нейна банкова сметка. \"Съгласих се да приема и държа тези пари, въпреки че знаех, че са придобити от незаконна дейност\", заяви тя. Събева дошла доброволно от Лондон в Ню Йорк, за да отговаря по повдигнатите й обвинения. Тя бе освободена под гаранция. На заседанието не бе споменато да е сключила споразумение с прокуратурата за сътрудничество. Адвокатът на българката отказа коментар. Другите обвиняеми по делото са Андрю Пиърс и Сурджан Сингх, също бивш банкер от \"Креди Сюис\". Двамата оспорват по съдебен път искането на САЩ да бъдат екстрадирани от Великобритания. Във връзка със случая са повдигнати обвинения на общо седем човека. Сред тях са Жан Бустани, бивш директор на \"Привинвест\" за продажбите, който е в ареста в САЩ, както и бившият министър на финансите на Мозамбик Мануел Чан. Той се бори за това да не бъде екстрадиран от Република Южна Африка. Според прокурори, между 2013 и 2016 г., мозамбикски държавни компании са взели кредити за над 2 млрд. долара, гарантирани от правителството и уредени от \"Креди Сюис\" и още една инвестиционна банка, която не бе назована. Руската банка ВТБ също е осигурявала финансиране на държавни компании в Мозамбик, отбелязва Ройтерс. През 2016 г. южноафриканската държава - една от най-задлъжнелите в света, призна, че е гарантирала заеми. Това накара чуждестранни донори да прекратят подкрепата си за Мозамбик. В резултат националната валута се срина и страната изпадна в неплатежоспособност, като спря да обслужва държавния си дълг.", "date": "2019.05.21", "title": "Българска банкерка призна участие в корупционна схема за милиарди долари"}
{"url": "https://www.faktor.bg/bg/articles/tsatsarov-nagradi-prokurora-i-sledovatelya-po-deloto-za-radikalen-islyam-v-pazardzhik", "text": "Главният прокурор Сотир Цацаров награди прокурора по делото за радикален ислям в Пазарджик Нели Попова и следователя Даниела Янева. Отличие за добра работа е получил и екипът на ДАНС, който работи по разследването на 13-те имами, за които се доказа, че с арабско финансиране са налагали салафизма у нас и са проповядвали религиозна омраза.  Става дума за работата по така нареченото \"Имамско дело\", при което се установи, че 13 имами са имали връзки с ислямската организация \"Ал уакф ал ислями\". Сред тях са районният мюфтия на Пазарджик Абдула Салих, мюфтията на Сърница Саид Мутлу и ромският проповедник Ахмед Муса.  Нелегалната организация е действала и на територията на Благоевград, Пазарджик и Смолян. След десетгодишно разследване и съдебни дела преди месец Ахмед Муса получи окончателна присъда от една година затвор, към която се прибавят още три години от предишна присъда и от тогава е в пазарджишкия затвор. С окончателни условни присъди са районният мюфтия на Пазарджик и имамът на Сърница, а останалите духовници получиха административни наказания и глоби. Прокурор Нели Попова е обвинител и по третото дело срещу Ахмед Муса, което все още е в ход и е за връзки с \"Ислямска държава\".", "date": "2019.05.21", "title": "Цацаров награди прокурора и следователя по делото с 13-те имами"}
{"url": "https://www.faktor.bg/bg/articles/taksita-otkazali-da-kachat-naraganoto-momche-shtyalo-da-iztsapa-kupeto", "text": "Три таксита едно след друго са отказали да качат 16-годишното момче, което беше намушкано близо до бившия хотел \"Плиска\" в столицата късно в понеделник. Това са разказали тийнейджъри от компанията на пострадалия, научи TrafficNews.    Сред тях имало и момичета, които помолили шофьорите спешно да закарат прободения два пъти в гърдите ученик до \"Пирогов\". Таксиджиите обаче категорично отказали, защото колите щели да им се изцапат. В този момент всяка секунда била важна за оцеляването на ранения.   Според предварителна информация намушканият и връстниците му се скарали с друга компания по-големи от тях тийнейджъри, като разправията прераснала в сбиване.   Междувременно от \"Пирогов\" съобщиха, че раненото момче е оперирано успешно и в момента състоянието му се е стабилизирало. То е настанено в детската реанимация на спешната болница.", "date": "2019.05.21", "title": "Без милост: Таксита отказали да качат наръганото момче, щяло да им изцапа купетата"}
{"url": "https://www.faktor.bg/bg/articles/petak-13/razsledvane-na-bellingcat-paravoennite-v-balgariya-sa-oradiya-na-kremal-finansirani-ot-gratski-i-britanski-radikali", "text": "Пикът на мигрантската криза в Европа може да е преминал, но това не пречи паравоенни формирования да продължават  да се мобилизират с извинението, че това е в подкрепа на България. Чрез своята мантра за „защита на европейската крепост” от новото „ислямско завоевание” те си осигуряват платформа за открито и скрито международно сътрудничество между водещи фигури на радикалните крайно десни в Европа и местни доброволци, които се стремят да получат специално обучение от руски професионални инструктори. Така започва разследване на международната  платформа bellingcat, посветено на паравоенните формирования като   за разпространяване и насаждане на антиевропейска и антинатовска пропаганда в българското общество. Негови автори са   а във фокуса на вниманието им са двете най-популярни парвоенни организации в България - БНО \"Шипка\" и Военен съюз \"Васил Левски\". \"Две самостоятелни паравоенни формирования - Българско Народно Опълчение “Шипка”, чиято абривиатура е БНО \"Шипка\", и Военният съюз \"Васил Левски\" извършваха т.нар. „ граждански арести “ на мигранти, независимо от българските власти и силите за сигурност. И макар да изглежда, че те са две отделни формирования, обединени от една обща кауза, техните публични изяви и действия на практика категорично внушават, че те са едно образувание, с припокриваща се членска маса, в което доминират лидерите на БНО \"Шипка\". Макар че изявите на тези групи са само спорадично отразявани в медиите, те заслужават по-голямо внимание, защото  функционират не само като паравоенни формирования, някакъв вид милиция, но и като полускрит инструмент за насаждане на антиевропейска и антинатовска пропаганда, достигаща до широката общественост\", отбелязват авторите. Първият и съществен въпрос, който авторите поставят е - кои са причините тези формирования не само да съществуват, но и да привличат нови членове, при все че обществото не подкрепя тяхната крайна националистическа риторика и нерегламентирани действия, граничещи със самоправство.  Отговорът те търсят, от една страна, в тяхната платформа и от друга  - в неоргиналните теории на конспирацията.  По същество тяхната платформа представлява \"хаотична комбинация от идеи, които пряко оспорват конституционния ред на България и са силно повлияни от опростени представи за пряка демокрация\". В този контекст се вписват: \"забрана на политически партии\" и строго наказание за “алчните и безполезни политически елити”; призиви \"за връщане в комунистическата ера”,  „Народна република“ и подхранването на носталгията по комунизма. Втората група идеи са свързани с медийната пропаганда на \"алтернативни новини\",  преекспонирайки заплахите за България и \"европейската цивилизация\", които идват от  \"радикализирани мюсюлмани\", \"престъпни и радикализирани роми\", \"мигрантското сексуално насилие\", \" терора срещу българите в Украйна \", \" украинския терор в Донбас \", \"бича на либералните НПО\" и т.н. Тук се намират и коспиративните теории, от типа на: \"Русия се бори с ционизма и либерализма\"; „Холокостът не се е случил“ и „САЩ налагат по примера на  фашистите Новия световен ред\", които много приличат на проруска пропаганда. Пропагандата се прецизира за местната българска публика, като се използват и силните антитурски настроения, отделно от общата ислямофобия, която се насажда. Освен това лансирането на идеята, че \"НАТО, ЕС и Запада като цяло са хилави, слаби и неспособни да защитят местното българско население от “инвазията на мигрантите” или трайната “турска заплаха”, \"изисква масова мобилизация и милитаризация на цивилни граждани в България\", нещо доста познато за Русия и етническите руски общности в съседни страни, които се стремят да постигнат така наречената \"мобилизирана държава\". Авторите на разследването отбелязват, че до 2015 година БНО \"Шипка\" и ВС \"Васил Левски\" не са имали тази популярност, каквато придобиват след \"отлива\" на бежанската вълна след 2016 година. Заслуга за това имат и западните медии, които създават представата за някаква мистичност около тези паровенни структури, пренебрегвайки техния начин на действие, структура, финансиране, мрежи и чуждестранна подкрепа. Лидерите им - Владимир Русев, Иво Борисов и Красимир Симеонов, имат доста голямо сходство  с членове на проруски групи в окупираната Източна Украйна, в комбинация с ултранационалисти, бивши военни, членове на рокерски клубове, фенове на смесените бойни изкуства и любители на хладно оръжие. Те открито демонстрират своите изключителни симпатии към Москва и явна ненавист към ЕС и НАТО. Хора от специалните служби в България най-често ги считат за странна порода -  „клоуни и лунатици, които не представляват реална опасност“. По техните думи през 2016 г., с повишаването на активността на БНО \"Шипка\", броят на доброволците се увеличава, главно от млади мъже от крайбрежните градове Варна и Бургас, които искат да „патрулират” по българо-турската граница. Мнението на българските служби за сигурност за БНО \"Шипка\" претърпява коренна промяна през  2018 г., когато започват да проучват по-отблизо паравоенната организация. Причината за това е информацията за превоз на оръжия през пристанище Варна, които  чрез посредници достигат до „граничните патрули” и вероятно се използват за обучение и тренировки в района на  хижа \"Свежен\" и   Странджа планина. Няколко събития, проведени на горепосочените места, са посетени и от известни членове на западноевропейския крайнодесни организации. Данните от разсекретени доклади сочат, че хора от различни европейски страни идват в България за срещи с „патрулите” и остават за няколко дни за обучения и упражнения, в които вероятно се използват и оръжия. На една от снимките, заснела предполагаемите упражнения, може да бъде забелязан AR-15 - оръжие, подобно на това, използвано от Брентън Тарант (т. нар. „Стрелецът от Крайстчърч“) при атаката му в църква в Нова Зеландия. Тарант е посетил България през есента на 2018 г., когато е обиколил редица исторически забележителности, свързани с борбата на българите по време на османското робство. Поради специфичния маршрут на Тарант, българските служби за сигурност започнаха разследване на възможни срещи или връзки с местни военизирани паравоенни формирования.  Други източници твърдят, че паравоенните формирования в България са създали мрежа от доброволци, които  събират членски внос и разширяват тази мрежа, влизайки в контакт с хора не само в Русия, но и в Западна Европа. Нарочни дарителски фондове са източник за финансирането им, като \"парите се прехвърлят на ръка и следователно проследяването им е се оказва изключително трудна задача\". Проследявайки  и логистика, авторите стигат до Татяна Фестерлинг, която идва от Германия, е бивша фронтдама на организацията \"Пегида\". Според професионалната й биография тя е мениджър на Black Sea Consulting в България. Съдейки по нейната публична активност и усилията за популяризиране на българските „гранични патрули”, тя изглежда е била посредник при  установяването на по-стабилни връзки между българите и лица, гравитиращи около \"Пегида\" в Германия, Холандия , а вероятно и в други страни. Основният акцент в дейността й е търсенето на допълнителна материална подкрепа за \"граничните патрули\".  Говорейки за материална подкрепа, поддръжник и \"инвеститор\" в двете паровоенни формирования в България е Джим Доусън, добре позната фигура от средите на радикално десните във Великобритания. Лично той през своята любима \"Knights Templar International\" е финансирал посещение в България заедно с бившия лидер на Британската национална партия Ник Грифин.Доусън подкрепя БНО \"Шипка\" с безпилотни самолети, униформи, чанти, дрехи и дори бронирани жилетки. Той лично кани хора да се обучават в паравоенните формирования или да ги финансират.  \" Knights Templar International\" (KTI) обикновено се описва като религиозна организация, която има силна подкрепа извън Великобритания, главно в Източна Европа и САЩ. Тя е агресивно антилиберална, ислямофобска и се стреми да сформира съюзи с участници от десни форуми, като позорния Международен руски консервативен форум, където идеята за съвременна Русия като „Трети Рим” и „Спасител на християнството” се споделя между участниците, инвестирали в идеята за бунт анти-ЕС. KTI набира средства за различни паравоенни формирования на Балканите, забъркана е в серия скандали - като се започне с ескалацията на напрежението от Будапеща до Косово, до посредничеството между Сърбия и близки до Александър Дугин сътрудници.  Дугин е може би един от най-известните представители на руската новоевразийска философия днес, който  някога е бил наричан „ най-опасният философ в света“ по отношение на предишното си влияние върху ключови лица, вземащи решения в Кремъл, особено в контекста на руското анексиране на Крим. Дугин и неговите сътрудници продължават да действат като интелектуални магнити за  организаторите, изповядващи международния крайнодесен национализъм. През 2015 г. членовете на KTI посещават Сирия и се срещат с членове на ССНП (Сирийска социалистическа националистическа партия), политическа партия, подкрепяща Башар Асад. По време на същото посещение те успяват да се срещнат с Асад и видни членове на партията Баас, както и да посетят Латакия и Дамаск в райони с предимно християнско население. Българските съюзници на KTI, изглежда, споделят настроенията и вижданията на Дугин и симпатизират на режима в Сирия.  Трябва да отбележим също, че българските групи очевидно се фокусират и върху създаването на връзки по-близо до дома. Наскоро участници в дейностите на патрулите бяха привлечени от техните съседи в региона - Румъния. В търсенето на легитимност българските паравоенни формирования също се стремят да създадат партньорства с така наречената Киберпол организация и ECIPS (Европейския център за информационна политика и сигурност), оглавявана от Рикардо Баретски. Тяхното партньорство е скрепено с документ, според който да се насърчава борбата срещу корупцията и глобалния незаконен трафик. Основните идеи и антиевропейската пропаганда са израз не само на връзките, които тези паравоенни формирования имат с Русия. Те постоянно рекламират възможността да набират доброволци, които да получават обучение в чужбина. Това, което те не рекламират така широко, са уж случайните посещения и курсове за обучение, предлагани в България от руски военни от специалните сили, като ветеранът от Афганистан Игор Зорин. Според уебсайта на руското министерство на отбраната и неговата активност в социалните мрежи, Зорин изглежда елитен ветеран за специални операции и специалист по огнестрелни оръжия, военни учения и познавач на различни бойни изкуства. Изглежда, че Зорин е бил боец в парашутен полк, свързан с ГРУ (Руското военно разузнаване). Предполага се, че Зорин има бизнес, свързан с провеждането на редовни семинари, посветени на обучения в тактически умения за ръкопашен бой, които се предлагат не само на различни подразделения на военни и силите за сигурност в Русия, но и в чужбина. Посещенията на Зорин включват много страни, включително България, където обучава членове на БНО \"Шипка\". Пътуванията му го отвеждат чак в Северна Корея, а не е изключено той да е посещавал и Украйна. Може да се предположи, че посредник в  контактите между този високопоставен руски ветеран и специалист с българските паравоенни организации или поне с един от членовете на БНО \"Шипка\" е руският гражданин Евгений Щеголихин. Този човек е жител на черноморския град Бургас, заедно с партньорката си Елена Алексеева. Както изглежда те обичат оръжията и често ги изпитват на определено стрелбище в Бургас. Щеголихин е интересен представител на голямата руска диаспора, която е придобила имоти в България, най-вече по Черноморското крайбрежие. Завършил военния факултет на Томския държавен университет, Шеголихин съвсем не е безизвестен в България. През лятото на 2016 г., като част от така наречения „Славянски марш”, руската рокеркска банд „Нощни вълци” трябваше да посети България и да обиколи много градове, което съвпадна с посещението на украинския президент Петро Порошенко. Тъй като вълците трябваше да преминат през Бургас, местните украински жители решиха да проведат протест, който на свой ред беше атакуван и осуетен от членовете на БНО \"Шипка\". Един от нападателите е бил Шеголихин. Въпреки негативния отзвук, който има инцидентът сред местната общественост, той не се отказва да бъде част от паравоенната структура в България и редовно да посещава политически протести и военни учения.  Друга възможна връзка със Зорин е руският емигрантка и жител на черноморския град Свети Влас Тимур Сейфетдинов. Този човек, който се представя в дрехи, които носи и самият Шеголихин, също често се среща в компанията на лидерите на БНО \"Шипка\" и участва в техните редовни мероприятия. Тези руски емигранти изглежда са във връзка с руски специалисти и военни ветерани с  конкретни бойни умения, от които се интересуват местните паравоенни. Ръководствителите на паравоенните формирования подчертават необходимостта от придобиването на такива умения, за да може човек да оцелее след катастрофалните събития, за които се казва, че ще последват след „настъпващата огромна финансова криза” и „плановете за ликвидиране на националните държави”. Докато пропагандата на паравоенните е смесица от често противоречиви изявления и манипулации, са очевидни тяхната   Това се отразява не само в действията им по линия на т.н. \"Балкански миграционен маршрут\", които привличат по-голямо внимание от страна на медиите, но и техните по-незначителни, но пък силно символични жестове по време на българските национални празници и чествания, по време на които членовете им развяват руски знамена и издиган антизападни лозунги. Членовете на тези организации най-често са свързани с протести срещу проучването на шистов газ в Североизточна България, както и останалите протестни инициативи, които представляват инструмент за възпрепятстване на западния и особено на американските бизнес или неутрализиране на определени политически интереси в България. И не на последно място, тези паравоенни формирования са свързани с български „патриотични рокери” от различни градове по Черноморското крайбрежие и извън страната, които открито подпомагат ”руските вълци\" при реализирането на техните пропагандни пътувания из Европа. И макар че не са много хората в България, които биха провели възпоменателни служби в памет на загиналите  „герои на Новоросия” в окупираната Източна Украйна, поддръжниците на БНО \"Шипка\" в Русе, например, са присъствали на панихида за Арсен Павлов (Моторола) и Михаил Толстих (Гиви). Същото важи и за организирането на хуманитарна помощ за конкретни лица в самопровъзгласилите се „Народни републики” в Донецк и Луганск и други техни жестове, с които признават и защитават руските интереси в други близки райони на България. Събраната информация показва, че тези групи в много отношения са били моделирани като техните далечни „братовчеди” в Източна Украйна и други страни на Балканите и Източна Европа. Те също така са се маскирали като „оцеляващи” организации, подхранвани от идеи, които противоречат на конституционната форма на управление, както и от сценарии за  \"Страшния съд\", който ще дойде както за „глобалния банков елит”, „глобалното ционистко лоби”, така и за „банкрутиралите САЩ, които искат да започнат нова световна война.\" Оцеляването служи като удобно прикритие за истинските идеологически идеи и ценности, и прокремълските пристрастия на тези паравоенни групи, като в същото време им помага за поддържането на активни връзки със западноевропейските радикални общности и личности. Трябва да има постоянен мониторинг на тази група, с цел да се хвърля светлина върху начина, по който се развива, предупреждават разследващите журналисти от bellingcat.", "date": "2019.05.21", "title": "Разследване на bellingcat: Паравоенните в България са оръдия на Кремъл, финансирани от гръцки и британски радикали"}
{"url": "https://www.faktor.bg/bg/articles/nakazaha-evgeniya-baneva-v-aresta", "text": "Три месеца бизнесдамата Евгения Банева няма да има право да получава хранителни пратки в ареста. Наказанието й е наложено наскоро, защото е отказала да изпълни разпореждане на съдия. Това съобщи пред \"24 часа\" адвокатът й Татяна Дончева.   “Срещу Банева има заведено дело за клевета от основна свидетелка на прокуратурата. По това дело моята клиентка е упълномощила адвокат, съдът обаче е поискал принудителното ѝ довеждане, защото държи да я попита: “Упълномощили ли сте адвокат?”. При положение, че по делото се явява адвокат с пълномощно от Банева”, обясни ситуацията Дончева. Наложило се съдебни полицаи да отведат принудително Банева в Софийския районен съд. Адвокат Дончева заяви, че Евгения Банева има здравословни проблеми в ареста. Тя трябва да консумира само сурови ядки заради щитовидната жлеза, но към момента има достъп само до печени.  В понеделник Банева се изправи пред специализирания съд с нова молба да бъде освободена,която бе отхвърлена.  \"Има доказателства за част от престъпленията, в които е обвинена\", каза съдията. Евгения Банева е обвинена като член на престъпна група за данъчни престъпления, присвояване и пране на пари, в която участва и свекърва ѝ Мария и която е ръководена от съпруга ѝ Николай. Едно от обвиненията срещу Банева и мъжа ѝ е, че са присвоили 84 млн. лв. от предприятията “Полимери”, Химически завод “Панайот Волов”, “Елма” и “Топлофикация Казанлък”. В друго обвинение, прокуратурата твърди, че Банева и близките й са открили данъци над 2 милиона и половина лева.  За 12 г. Баневи придобили имущество за 589 млн. лв. от данъчни престъпления и пране на пари, гласи обвинението.", "date": "2019.05.21", "title": "Наказаха Евгения Банева в ареста"}
{"url": "https://www.faktor.bg/bg/articles/tramvay-se-zapali-na-grafa", "text": "Трамвай, движещ се по линия 10, се запали тази сутрин на столичната улица \"Граф Игнатиев\", близо до кръстовището с бул. \"Васил Левски\", предава БНР. Няма пострадали хора.", "date": "2019.05.21", "title": "Трамвай се запали на \"Графа\""}
{"url": "https://www.faktor.bg/bg/articles/hilyadi-romi-okupiraha-obshtinata-v-burgas-prizovavat-kam-nasilie", "text": "Огромно напрежение пред общината в град Бургас. Хиляди роми са се събрали на протест. Причината е спряното водоподаване в ромската махала в града, след като стана ясно, че 10 абоната имат над 100 000 лева задължения към ВиК, предава Нова телевизия. Ромите настояват водоподаването да им бъде възстановено. Те крещят и издигат плакати, напечатани без правописни грешки, което показва предварителна организация на протеста. Те скандират \"Оставка на ръководството на Общината\" и настояват незабавно да им бъде пусната спряната вода. Сред протестиращите излезе и кметът на града Димитър Николов, който обяви, че законите в страната трябва да се спазват и няма да прави компромиси с ромския етнос. \"Призовавам хората да се успокоят. Няма да допусна размирици и ескалация в центъра на града. Тези крайни призиви за насилие не ги възприемам. Правилата и законите в България важат за всички граждани. Като кмет съм длъжен да съблюдавам дали се спазват тези закони. Мога да им съдействам да си проверят партидите и кой каквото не е платил, да си го изплати. След като това се случи, ще им съдействам да бъде възстановено водоподаването”, заяви кметът на Бургас Димитър Николов. На мястото на протеста има и много полиция.", "date": "2019.05.21", "title": "Хиляди роми окупираха общината в Бургас, призовават към насилие"}
{"url": "https://www.faktor.bg/bg/articles/razpitvat-bivshiya-zemedelski-ministar-miroslav-naydenov-po-deloto-sreshtu-prokopiev-traykov-i-dyankov", "text": "Продължава разпитът на свидетели по делото срещу бившите министри Симеон Дянков, Трайчо Трайков и издателя Иво Прокопиев. Тримата са обвинени за продажбата на държавния дял от 33% процента на EVN на занижени цени, като в резултат на тази сделка държавата е била ощетена с 28 милиона лева. Бившият земеделски министър Мирослав Найденов е сред свидетелите на днешното заседание срещу Прокопиев, Дянков и Трайков. От призованите осем свидетели, шест се явиха за разпит, предаде репортер на Канал 3.  Прокопиев се яви без своя адвокат Доковска, но даде съгласие да се даде ход на заседанието.", "date": "2019.05.21", "title": "Бившият земеделски министър Мирослав Найденов на разпит по делото срещу Прокопиев, Трайков и Дянков"}
{"url": "https://www.faktor.bg/bg/articles/sluchpiha-stakloto-na-luksozna-kola-na-sozopolskiya-kmet", "text": "Неизвестни лица са счупили предното дясно стъкло на луксозен автомобил, който се ползва от кмета на Созопол Панайот Рейзи. Преди месец той беше отстранен от длъжност заради разследване срещу него за злоупотреби с общински средства. Колата е била паркирана по пътя от къмпинг „Златна рибка“ близо до входа на Созопол.  Самият Панайот Рейзи твърди, че няма нищо откраднато от автомобила. Предстои да се видят записите от камерите за видеонаблюдение, които се намират близо до мястото на инцидента. От полицията отказват коментар на този етап.", "date": "2019.05.21", "title": "Счупиха стъклото на луксозна кола на созополския кмет"}
{"url": "https://www.faktor.bg/bg/articles/vas-otmeni-ekootsenka-na-neno-dimov-za-obshtiya-ustroystven-plan-na-primorsko", "text": "Тричленен състав на Върховния административен съд отмени Становище по екологична оценка на министъра на околната среда и водите, с което е съгласуван Проект на Изменение на Общия устройствен план на община Приморско. Делото беше образувано по жалби на Фондация \"Българска Фондация Биоразнообразие\" и на \"Перла Г\" АД. Магистратите връщат преписката на министъра за ново произнасяне при спазване на дадените указания по тълкуване и прилагане на закона. Според тях са допуснати пропуски и непълноти в Становището, Доклада за екологична оценка и Доклада за оценка на съвместимостта при изследване на характеристиките на околната среда за територии, които ще бъдат засегнати от измененията в Общия устройствен план. Според съда не са взети предвид всички съществуващи екологични проблеми, свързани с проекта, включително тези, които се отнасят до се райони с особено екологично значение. По отношение на някои местообитания не са преценени вероятните значителни въздействия върху биологичното разнообразие, фауната и флората, посочват съдиите. По тази причина те не могат да приемат, че смекчаващите мерки, които са предвидени за предотвратяване на неблагоприятните последствия от осъществяването на плана, ще компенсират негативните въздействия за опазване на околната среда. Решението на ВАС може да се обжалва в 14-дневен срок.", "date": "2019.05.21", "title": "ВАС отмени екооценка на Нено Димов за общия устройствен план на Приморско"}
{"url": "https://www.faktor.bg/bg/articles/hashim-tachi-byah-shokiran-ot-lipsata-na-koordinatsiya-mezhdu-evropeyskite-lideri-i-sasht", "text": "Президентът на Косово Хашим Тачи заяви, че е бил шокиран от липсата на координация между европейските лидери и САЩ на срещата на върха за Западните Балкани в Берлин относно плана за диалога Белград-Прищина, предава държавната „Радио и телевизия Косово“ (RTK). По неговите думи, кризите на Балканите и конкретно косовският въпрос, не могат да бъдат разрешени без участието на Вашингтон. Помолен да коментира забележките на бившия главен преговарящ с Белград от страна на Косово Едита Тахири, че идеята за корекция на границите е погребана в Берлин, държавният глава заяви, че „всички, които коментират срещата на върха в Берлин, нямат абсолютно никаква информация за това, какво бе обсъждано там“.", "date": "2019.05.21", "title": "Хашим Тачи: Бях шокиран от липсата на координация между европейските лидери и САЩ"}
{"url": "https://www.faktor.bg/bg/articles/premierat-na-iznenadvashta-vizita-vav-varna", "text": "Министър-председателят Бойко Борисов е на посещение в новостроящия се  храм „Св. Прокопий Варненски“ в във Варна. Визитата на премиера е изненадваща. Той пристигна заедно с кмета Портних. Двамата пътуваха в една кола, а Бойко Борисов отново седна зад волана. Църквата е първата във Варна, която се изгражда за последните 100 години. Градежът й продължава повече от 10 години, като се очаква да бъде завършена до края на тази година. Новата църква  се строи с помощта на дарения и помощ от общината и държавата.", "date": "2019.05.21", "title": "Премиерът на изненадваща визита във Варна"}
{"url": "https://www.faktor.bg/bg/articles/balgarsko-natsionalno-obedinenie-baneva-ni-izpolzva-neka-lezhi-v-zatvora", "text": "\"Баневи ни използваха. Семейство Баневи май наистина се оказаха комбинатори и измамници. От \"Българско национално обединени \" издигнахме кандидатура на Евгения Банева, като си мислехме, че наистина е неоправдана, набедена и показва натиска на държавните институции. Сваляме доверието си от Банева.\" Това заяви за Izbori.bg председателят на партия БНО, Георги Георгиев-Готи. \"Оказа се обаче, че просто са си свършили работата и мястото на тези хора е там, където са в момента\", каза още той.  \"Издигнахме Банева за евродепутат, като водач на нашата листа, което отчитаме като най - голямата грешка, направена от нас. Още от самото начало ме предупреждават, че тези хора са мошеници, които разпарчетосват предприятия и разплакват цели семейства, като не плащат на работниците си. Явно не исках да повярвам! За това отчитам грешката като моя! Имах голямо желание БНО да има огромна и мащабна кампания за тези избори, с водач на листа, който е смятан за неоправдан, но сега разбирам, че прокуратурата си е свършила работата. Усетиха моята неопитност и младост и с прословутия маниер на семейство Баневи, ни врътнаха и провалиха евровота за БНО\", гласи още съобщението на Георгиев, изпратено до Izbori.bg. \"Нито съм виждал Евгения Банева през целия период на кампанията, нито е имало инициатива от нейна страна за някаква работа по случая. Предполагам, че схемата е била издигането й като евродепутат да бъде повод за бързото й освобождаване от следствения арест. Предполагам и че за тях е жизнено важно Банева да е навън, за да може да подписва документи и да оперира с банкови сметки, незнайно от къде. С единодушие всички решиха, че Евгения Банева използва партията за собствени нечисти цели, може би под зорката диктовка на мъжа си Николай Банев, който командва фамилията, обявена за ОПГ. Не знам кой й е адвокат и кой е пуснал мярката, но явно е некадърен! Или въобще не са имали намерение да се провежда истинска кампания, след като мярката за домашен арест е внесена чак на 3 май\", пише председателят на партията. \"Или може би Николай Банев е видял в нас възможност да използва партията за собствените си цели, както във всяко от своите източени предприятия?! Не знам. Факт е, че това се случи. Банева не е допринесла с нищо за БНО. Ще предотвратим всякакъв опит БНО да се ползва като инструмент пред съд и прокуратура. В Брюксел трябва да знаят, че е възможно нейното кандидатиране за евродепут да бъде ползвано срещу държавата за дискредитиране на следствие, съд и спецпрокуратура\", заяви председателя на БНО Георги Георгиев - Готи.", "date": "2019.05.21", "title": "БНО се усети \"навреме\": Банева ни използва с нечисти цели, сваляме доверието си от нея!"}
{"url": "https://www.faktor.bg/bg/articles/temida-poryaza-gartsite-otmyanata-na-13-ta-i-14-ta-zaplata-e-zakonna", "text": "Гръцкият Върховен административен съд е обявил за съобразена с конституцията отмяната на 13-ата и 14-ата заплата в бюджетния сектор на страната, съобщава \"Катимерини\" и БТА. Това слага край на очакванията за възстановяване на великденските и коледните надбавки на бюджетните служители, както и на претенциите им за изплащането им със задна дата от премахването им през 2012 г. Решението отменя по-старо решение на Върховния административен съд, което беше в обратен смисъл. Поради голямата важност на темата въпросът беше отнесен до пълния състав на съда, който окончателно слага край на надеждата за плащания със задна дата в бюджетния сектор, въпреки обратното мнение на докладчика по делото. Вестникът пише още, че премиерът Алексис Ципрас е оставил вчера отворена възможността за допълнителни социални плащания, извън одобрените този месец, като изплати на пенсионерите сума, подобна на приетата миналата седмица, и за Коледа. \"Катимерини\" цитира и доклад на Международния валутен фонд, в който се признава, че закъснението в преструктурирането на гръцкия дълг е подкопало перспективите за възстановяване на гръцката икономика. МВФ признава още, че в годините на кризата е била дадена непропорционално голяма тежест на реформите в публичните финанси. Икономическият ежедневник \"Нафтемборики\" съобщава данни от бюджетната служба на гръцкия парламент, според които първичният бюджетен излишък през първото тримесечие на 2019 г. е по-нисък в сравнение със същия период миналата година. По-конкретно консолидираният първичен резултат на общото управление показва намаление със 79 милиона евро. За същия период държавният бюджет регистрира намаляване на първичния резултат на касова основа с 436 милиона евро. Отбелязва се намаляване на данъчните приходи с 518 милиона евро и на приходите от програмата за публични инвестиции със 178 милиона. \"Без промяна остава ножицата между Нова демокрация и СИРИЗА\" - под това заглавие \"Елефтерос типос\" публикува проучване на социологическата агенция Alco преди предстоящите в неделя европейски и местни избори. Изданието коментира още, че избирателите не са били убедени от социалните плащания на Ципрас. По-конкретно проучването предвижда на евроизборите за опозиционната дясноцентристка Нова демокрация да гласуват 29,9 процента от избирателите, а за управляващата лява СИРИЗА - 23,6 процента. На трето място са лявоцентристкото Движение за промяна и крайнодясната Златна зора с 5,7 процента. Гръцката комунистическа партия е подкрепяна от 5 процента от избирателите.", "date": "2019.05.21", "title": "Темида поряза гърците: Отмяната на 13-та и 14-та заплата в бюджетния сектор е законна"}
{"url": "https://www.faktor.bg/bg/articles/forbs-podredi-v-spisak-nay-obeshtavashtite-mladi-rusnatsi", "text": "Списание Forbes публикува рейтинг на най-обещаващите руснаци под 30 години ( \"30 на 30\" ), съобщава Комерсант. При съставянето на списъка са взети под внимание признанието им в професионалната общност и тяхната лична конкурентоспособност. Сред най-рейтинговите личности се оказаха полузащитникът на руския национален отбор по футбол Александър Головин, певецът Монеточка, водещата на шоуто \"Глави и опашки\" Анастасия Ивлеева.  Общият списък на обещаващите млади руснаци включва представители в десет категории: Предприемачи - основателят на стартап \"Девар\" Анна Белова, съоснователят на \"SkyEng\" Георги Соловьов, основателят и директор по развитието на \"Промобот\" Олег Кивокурцев); Финанси и инвестиции - предприемачът и инвеститор Едуард Гуринович, старши мениджърът по инвестициите на фонд „Руна капитал” Константин Виноградов и ръководителят на инвестиционното подразделение на \"Газпром-медиа холдинг\" Галина Дегтярева; Управление -  Даниел Шулейко - Yandex.Taxi COO, Алексей Милевски - инвестиционен директор на Mail.ru , Петър Новиков - ръководител на екипа за развитие на Airbnb Samara; Спорт и киберспорт  - олимпийския шампион в националния отбор по хокей на Русия Кирил Капризов, халфът на руския национален отбор по футбол Александър Головин, киберспортистът Роман Кушнарев); Наука и технологии - техническият директор на Dbrain Алексей Хахунов, автор на разработките в областта на физиката Елизавета Мелик-Гайказян, научният сътрудник на Руския квантов център Алексей Федоров); Изкуство - пианистът Даниел Трифонов, художникът Аслан Гайсумов, режисьорът Александър Молочников; Музика и кино -клипмейкър Алина Пазьок, режисьорът Кантемир Балагов, певец Монеточка; Социални практики - ръководителят на благотворителната фондация за възрастните хора Елизавета Олескина, основателят на услугата Blizky.ru Александър Коровин, директорът на благотворителен магазин Дарния Алексеева; Мода и дизайн - дизайнерът Женя Ким, моделът Кристина Грикайте, съоснователят на уличната марка Outlaw Moscow Дайлара Минрахманова; Нови медии - спортната журналистка и ТВ водеца Мария Командная, водещата на „Орел и опашки“ Анастасия Ивлеева, редакторът на Vud Татяна Мингалимова. За да оцени номинираните личности, Forbes е използвало данни от Yandex, Facebook Русия и Scan-Interfax.", "date": "2019.05.21", "title": "Forbes направи списък с най-обещаващите млади руснаци"}
{"url": "https://www.faktor.bg/bg/articles/gerb-falshiva-novina-e-tvardenieto-na-predsedatelya-na-bsp-korneliya-ninova-che-predstavitel-na-balgarskoto-pravitelstvo-e-glasuval-sreshtu-laura-kyoveshi", "text": "Днес в национален ефир председателят на БСП Корнелия Нинова си позволи отново да прави неверни твърдения, че представителят на българското правителство бил гласувал срещу Лаура Кьовеши. Това се посочва в позиция на ПП ГЕРБ по повод телевизионно участие на лидера на БСП Корнелия Нинова. \"В тази връзка сме длъжни да припомни следните факти: 1. В Съвета на ЕС никога не е имало гласуване „за“ или „против“ Кьовеши. Твърдението, че България е гласувала „против“ Кьовеши, е фалшива новина. Държавите-членки трябваше да класират кандидатите по точки в тайно гласуване. Кьовеши и германският кандидат получиха всеки по 29 точки. Френският кандидат получи 50 точки. Очевидно е, че тази почти двойна разлика в полза на френския кандидат спрямо останалите двама взети заедно, не е резултат от гласуването само на една или две страни. 2. Гласуването е тайно и нито една държава не обявява и няма да обяви как е гласувала. От всички държави-членки обаче, само в България опозицията с фалшиви новини за гласуването се опитва да създаде скандал там, където такъв няма.  3. Нека г-жа Нинова, ако наистина подкрепя Кьовеши, да каже защо евродепутатите от БСП, които са членове на комисиите на Европарламента, в които имаше гласуване за кандидатите за европейски прокурор, избягаха от заседанията и не я подкрепиха. Призоваваме Корнелия Нинова и кандидатите на БСП да не си служат в предизборната кампания с фалшиви новини и да оставим гражданите на Република България сами да направят своя избор на базата на фактите и свършената работа от всички нас.", "date": "2019.05.21", "title": "ГЕРБ: Нинова пусна фалшива новина срещу правителството, никой не е гласувал срещу Кьовеши"}
{"url": "https://www.faktor.bg/bg/articles/novini/balgariya/elementarno-uotsan-bsp-zakri-kampaniyata-si-v-burgas-vchera-a-dnes-ima-protesti-na-romi", "text": "Депутатът от ГЕРБ Десислава Атанасова е категорична, че зад провокациите на ромите в Бургас стоят социалистите. \"БСП закриват кампанията си снощи в Бургас, а днес роми със задължения от над 100 000 лв. за вода на протест пред община Бургас! Елементарно Уотсън!\". Това написа във Фейсбука си Атанасова по повод ромите, които днес атакуваха центъра на Бургас и протестираха срещу спиране на водата им. Кметът Дикмитър Николов обясни, че вода нямат само тези, които не са си я платили.  По повод това, че протестът на ромите не е спонтанен, а най-вероятно организиран, сочи и фактът, че плакатите, които развяват са изрядно написани, без правописни и пунктуационни грешки. Очевидно е, че лузунгите, които развяваха \"пуснете ни водата, тук живеят 1000 деца\" не бяха писани от протестиращите, а от организаторите на провокацията. Припомняме, че Бойко Борисов предупреди в неделя за подготовката на \"Костинброд\" - 2. Премиерът заяви в зала \"Арена Армеец\", че очаква активните мероприятия да бъдат организирани от опозицията в четвъртък или в петък. \"Протестите\" на ромите в Бургас вероятно са само началото на по-сериозни номера, които са подготвили кукловодите на опозицията.", "date": "2019.05.21", "title": "Елементарно, Уотсън: БСП закри кампанията си в Бургас вчера, а днес има протести на роми"}
{"url": "https://www.faktor.bg/bg/articles/agentsiyata-po-gorite-s-nov-shef", "text": "Инж. Мирослав Маринов е новият изпълнителен директор на Изпълнителна агенция по горите (ИАГ). Това съобщиха от пресцентъра на ИАГ. Инж. Мирослав Маринов е завършил Лесотехнически университет в гр. София с придобита образователно-квалификационна степен магистър по „Горско стопанство“ и специализация по „Ловно и рибно стопанство“ през 2008 г. Магистър е и по международни икономически отношения и международен бизнес.  Започва работа през 2005 г. в Община Сливен – в отдел „Екология, земеделие и гори”. Преминава през йерархията на горското стопанство като началник участък, заместник директор, директор. Ръководил е Държавно горско стопанство (ДГС) - Стара река, ДГС - Твърдица, ДГС – Тича, както и Регионална дирекция по горите – Сливен. Инж. Мирослав Маринов заменя на поста досегашния изпълнителен директор, инж. Мирослав Джупаров.", "date": "2019.05.21", "title": "Агенцията по горите с нов шеф"}
{"url": "https://www.faktor.bg/bg/articles/novini/svyat/kakvo-pravi-evropa-za-men", "text": "Европейският парламент създаде първия по рода си уебсайт, който показва положителното влияние на Европейския съюз върху живота на отделните граждани и общности. Интерактивният многоезичен сайт „Какво прави Европа за мен“ съдържа стотици лесни за четене бележки, които представят примери от положителното въздействие на ЕС в живота на хората от всички страни-членки. Зад идеята стои проучване сред европейците, което установява, че хората не познават в детайли ползите за себе си, региона и собствената си държава, изтъква Биляна Църноречка от Бюрото на Европейския парламент в България. „Наистина виждаме смисъл, че нашата държава е в ЕС. Но като се запита конкретно какво е направил ЕС, е факт, че хората не могат да се сетят“. Трудно могат да посочат ползите за себе си и държавата и българските граждани „Специално за мен нищо не е направил, но не е направил и за децата. Говорим за демографския срив. ЕС не помага на държавите, в които няма прираст“, каза мъж, пожелала анонимност. „Специално за мен нищо. (Инфраструктурните проекти) не достигат до нас. Не съм черноглед, но като пенсионер трябва да живееш в лишения. Но сега има и хубави неща“, сподели жена, също пожелала да остане анонимна. „Има някаква промяна в градовете, но в големите. Но в провинцията и малките градове няма голямо развитие“, отбеляза мъж. „Аз съм млад човек и това, което съм видял… има развитие. В България започнаха да се строят много неща – магистралите, метрото в София, надявам се скоро и в други градове“, би друг отговор, по-оптимистичен. Службата на ЕП за парламентарни изследвания създава  интерактивния многоезичен уебсайт, за да  насочи вниманието на гражданите върху постигнати резултати от еврофинансиране, от въвеждане на правилата на Европейския съюз във всички области на нашия живот и до реалната им реализация. „Какво прави Европа за мен“, съдържа стотици лесни за четене и не по-дълги от страница бележки, които представят примери от положителното въздействие на Европейския съюз в живота на хората. Потребителите могат лесно да намерят специфична информация за това какво прави Европа за техния регион. В него са отразени 1400 населени места в целия Европейски съюз, посочва Биляна Църноречка „Описват се най-различни проекти, като примерно за инфраструктура, саниране и подкрепа на болници, почистване на плажове, различни неща, с които ЕС се докосва всеки ден до нашия живот“ Интерактивният уебсайт дава информация за всяка държава - членка. Когато се избере България от картата на Европа се отваря интерактивна информация със снимки, разделена първо по региони – Северен централен, Югозападен, Северозападен, Североизточен. Югоизточен и Южен централен. Следват раздели за всички областни градове в страната. Кликвайки върху някой от тях, се отваря страница с кратка информация за географското положение, население, водещи отрасли в икономиката и природни дадености и фокус върху избрани дейности на Европейския съюз. В раздела „В моя живот“ може да се открие всичко - от семейтво, хоби, професия, свободно време - до пътуване, образование, бъдеще и сигурност. Интерактивният многоезичен уебсайт има и мобилно приложение, което може да се използва за намиране и споделяне на информация, може да се персонализира и е достъпно на 24 езика, разказва още Биляна Църноречка.", "date": "2019.05.21", "title": "Какво прави Европа за мен"}
{"url": "https://www.faktor.bg/bg/articles/reshiha-izborite-v-ukrayna-da-sa-prez-yuli", "text": "Президентът на Украйна Владимир Зеленски се договори с лидерите на фракциите във Върховната Рада за разпускане на парламента и провеждане на предсрочни избори, предава агенция УНИАН. Това заяви на брифинг председателят на Радикалната партия Олег Ляшко, като отбеляза, че указът за разпускане на парламента трябва да бъде обнародван в сряда или до края на седмицата. Той посочи ориентировъчно, че предсрочния парламентарен вот ще се състои на 21 юли. По думите на първия заместник-председател на Върховната Рада Ирина Геращенко, изборите ще се проведат или на 21, или на 28 юли. Тя отбеляза, че държавният глава се е обърнал към парламента с молба да се проведе извънредно заседание на парламента, за да бъдат приети изменения в избирателното законодателство.", "date": "2019.05.21", "title": "Решиха изборите в Украйна да са през юли"}
{"url": "https://www.faktor.bg/bg/articles/ot-politsiyata-ochakva-se-vremenno-zatrudnenie-na-dvizhenieto-v-tsentara-na-stolitsata", "text": "От полицията предупреждават, че в следобедните часове е възможно да се стигне до временно затруднение на движението в центъра на града. Футболната среща започва в 18 часа на Националния стадион \"Васил Левски\". През целия ден е забранен престоят и паркирането около стадиона и моста пред него. По преценка на полицията ще се спира и движението на автомобили по улиците около спортното съоръжение. Публиката ще бъде допускана на стадиона два часа по-рано през специални контролно-пропускателни пунктове, а полицаи ще проверяват щателно всички посетители. Няма да се допускат зрители във видимо нетрезво състояние, такива с наложена съдебна забрана, както и фенове, носещи забранени предмети.", "date": "2019.05.21", "title": "От полицията: Очаква се затруднение на движението в центъра на столицата заради вечното дерби"}
{"url": "https://www.faktor.bg/bg/articles/vremeto-dnes-shte-e-s-maysko-nastroenie", "text": "Днес ще преобладава слънчево време, след обяд главно над източните и планинските райони ще се развива купеста и купесто-дъждовна облачност и на отделни места ще превали краткотраен дъжд с гръмотевици. Ще има условия за градушки. Ще духа слаб до умерен вятър от запад-югозапад. Максимални температури между 22° и 27°, съобщи „Фокус”. По Черноморието ще преобладава слънчево време. Около и след обяд ще се развива купеста и купесто-дъждовна облачност и на отделни места, ще има краткотрайни валежи от дъжд. Ще духа слаб до умерен вятър от запад-югозапад. Максимални температури на въздуха: 22°-27°. Температурата на морската вода е 16°-18°. Вълнението на морето ще е около 2 бала. Над планините ще преобладава слънчево време, след обяд с развитие на купеста облачност, но на отделни места ще превали краткотраен дъжд с гръмотевици. Ще духа до умерен, по билата и временно силен вятър от запад-югозапад. Максимална температура на височина 1200 метра – около 14°, на 2000 метра – около 7°. Атмосферното налягане ще се задържи по-ниско от средното за месеца.", "date": "2019.05.21", "title": "Времето днес ще е типично за май"}
{"url": "https://www.faktor.bg/bg/articles/16-godishen-e-v-tezhko-sastoyanie-sled-kato-e-bil-namushkan-v-stolitsata", "text": "16-годишно момче е било намушкано около 21:00 часа в понеделник вечерта в района на бившия хотел „Плиска”. Момчето е откарано в болница в тежко състояние с две прободни рани в областта на гръдния кош. Прието е в шокова зала в „Пирогов”, предаде Нова ТВ. Засега не са ясни причините за случилото се. Това, което са разказали очевидци, е спречкване между двамата младежи. Свадата е била заради футболен мач или за момиче, но все още това се изяснява Извършителят, който е пълнолетен, е бил задържан.  „В 21.37 мин получихме този сигнал през системата на 112. Веднага е насочена линейка, на 4-тата минута екипът е бил там. Установява се 16-годишно момче с две прободни рани в областта на гръдния кош, бил е в тежко състояние. Веднага е транспортиран в детска противошокова зала на „Пирогов”, заяви Катя Сунгарска, говорител на Спешна помощ. \"Това се е случило в локалното на „Плиска”, на ъгъла с улица „Коперник”. Не мога да потвърдя, че е бил намушкан с нож, може да е и някакъв друг предмет\", посочи още тя. Инцидентът е станал на място, където постоянно се събират млади хора, които пият, пушат, организират се рождени дни и доста често нарушават тишината в късните часове в района.  Очаквайте повече информация.", "date": "2019.05.21", "title": "16-годишен е в тежко състояние, след като е бил намушкан в столицата"}
{"url": "https://www.faktor.bg/bg/articles/zrelostnitsite-se-yavyavat-na-matura-po-balgarski-ezik-i-literatura", "text": "Близо 63 000 зрелостници са подали заявления за явяване на матура по български език и литература, която се провежда днес. Те трябва да носят личната си карта и служебната бележка за допускане до изпита. Изисква се да пишат с черен химикал. Матурата започва в 08:00 ч. и продължава 4 астрономически часа, а за учениците със специални образователни потребности са предвидени 2 часа допълнително. Матурата по български език и литература се състои от 3 модула. Времето за работа по първия от тях е 60 минути. Толкова е отредено и за втория, а третият, в който зрелостниците пишат интерпретативен текст или есе продължава 120 минути. Учениците със специални образователни потребности работят в отделни зали и имат два допълнителни часа. Зрелостниците нямат право да си тръгват до 60 минути след началото на първия модул, а веднъж напуснали, няма да могат да се връщат. 10 500 квестори ще следят за реда в изпитните зали. Те ще осигуряват и пропускателния режим на входа на училищата. За нормалното протичане на изпитния ден, във всички зали, в които ще се провеждат изпити е осигурено и видеонаблюдение, съобщиха от Министерството на образованието. Резултатите от матурите ще бъдат обявени до 13 юни. След 16:00 ч. днес на сайта на просветното ведомство ще бъдат публикувани изпитните варианти и ключ с верните отговори.", "date": "2019.05.21", "title": "Зрелостниците се явяват на матура по български език и литература"}
{"url": "https://www.faktor.bg/bg/articles/deloto-sudzhukgeyt-vliza-otnovo-v-sada", "text": "Специализираният съд ще заседава по делото срещу бившия депутат от ГЕРБ Живко Мартинов, около когото избухна скандалът „Суджукгейт”. Мартинов е обвинен за изнудване на добрички бизнесмен, с цел да набави за себе си облага от 4 тона суров суджук, 30 кг филе „Елена“ и 30 кг телешка пастърма. Процесът тръгна в края на месец февруари. Разпитваха четири часа бившия депутат от ГЕРБ Живко Мартинов за \"Суджукгейт\" През 2012-2013 г. Мартинов бил Общински представител на политическа партия ГЕРБ за Добрич и се ползвал с голямо влияние в града. Според прокуратурата през януари 2012 г. той се срещнал с местния бизнесмен Антон Проданов, който развивал частна търговска дейност, т.ч. в сферата на производството и търговията с месо и месни продукти. Двамата се познавали добре и Мартинов директно поискал да му приготви и достави един тон суров суджук от различни видове месо, в т.ч. еленско. Изрично заявил и намерението си да не го заплаща, изтъквайки общественото си положение и влияние, но и отправяйки му заплахи, припомня БГНЕС. Обяснил, че количеството е голямо, защото ще го носи на министър председателя Борисов и на други „високи хора“ от ГЕРБ. Заявил, че ако поръчката за суровия суджук не се изпълни, ще съсипе Проданов, защото вече бил вкаран в списъка на лицата с фирми, които трябва да дават. Мартинов уверил, че нямало нищо по-лесно от това да изпрати данъчните да му разбият бизнеса, и че когато реши, може да го вкара и в ареста, припомнят от прокуратурата. Проданов знаел, че Мартинов са ползва с голямо влияние в града и не подложил на съмнение възможностите му да изпълни заканите си, още повече, че били отправени в присъствието на други две лица. По това време срещу бизнесмена се водели две досъдебни производства, едното от които за данъчни престъпления. Затова решил да купи с лични средства необходимите продукти за приготвянето на суджука в поисканото от Мартинов съотношение - 60 % телешки шол, 20 % свински бут, 10 % еленско месо, 9% адитиви и 1% подправки. Готовият суджук Проданов доставил лично в офиса на Мартинов в центъра на Добрич с личния микробус на свой познат. Двадесет дни след този случай, в началото февруари 2012 г., искането за тон суров суджук – безплатен и приготвен по същия начин, се повторило. Опитът на Проданов да се противопостави бил париран с думите: „Акъли не искам, действай по-бързо, че съм ти вдигнал мерника и гледай суджука да е пак хубав като предишния“. Отправил и поредната заплаха - „Ако не ми доставиш суджука, ще те съсипя. Айде давай, мятам те, няма да те чакам много, че си на ръба“. Проданов отново бил принуден да склони да достави на Мартинов още един тон суджук, суровините за чието производство осигурил пак с лични средства. Същото искане Мартинов направил още два пъти. През март 2012 г. към „поръчката“ на тон суров суджук били добавени 30 кг филе „Елена“ и 30 кг телешка пастърма. За да мотивира Проданов, Мартинов отново напомнил: „Нали знаеш, че ми струваш един телефон да те вкарам в ареста. Ще трябва да даваш, докато реша аз. Иначе си пътник“. В резултат на упражнената принуда бизнесменът отново финансирал купуването, производството и доставката на поисканото количество. През януари на 2013 г., след поредната „поръчка“ на тон суджук „за премиера Борисов“, Проданов се възпротивил рязко. Но пак бил принуден да приеме: „Нали си знаеш урока. Иначе мачът е свирен за тебе. Гледай да не стане грешка със суджука, защото ако не му хареса, си свършил“. Според заключението на назначената оценителна експертиза на Проданов са нанесени „значителни имуществени вреди” на обща стойност 36 168,20 лв. (за суровините, производството и доставката на 4 тона суров суджук и по 30 кг филе „Елена“ и телешка пастърма).", "date": "2019.05.21", "title": "Делото \"Суджукгейт\" влиза отново в съда"}
{"url": "https://www.faktor.bg/bg/articles/pochina-25-godishniyat-balgarski-katerach-postradal-v-planinata-olimp", "text": "Гръцката спасителна служба проведе мащабна операция за спасяване на 25-годишен българин в планината Олимп. Към момента е известно, че той е бил откаран в болница в Солун със сериозни травми, но въпреки усилията на лекарите е починал, съобщава консулът ни в Гърция Румен Лозанов, предаде БТВ. Минути след подаване на сигнала в 17:40 ч. към мястото е насочен спасителен и лекарски екип. Изпратена е и група от пожарникари от района на Литохоро. Все още няма информация дали пострадалият българин е изкачвал връх на Олимп сам или с друг турист. Българинът е открит от спасителните екипи в местността Кофто, която е скалиста и доста рискована за изкачване. Младият мъж първоначално е бил без признаци на живот, но при извършените реанимационни дейности е показал, че има шанс да оцелее. След пристигането в болницата обаче е починал.", "date": "2019.05.21", "title": "Почина младият български катерач, пострадал при изкачването на Олимп"}
{"url": "https://www.faktor.bg/bg/articles/ministarat-na-energetikata-na-sasht-planira-sanktsii-za-severen-potok-2", "text": "Министърът на енергетиката на САЩ Рик Пери коментира, че газопровода \"Северен поток 2\", който ще транспортира природен газ от Русия до Европейския съюз, ще бъде подложен на санкции от Вашингтон. Пери е на официално посещение в Украйна, съобщава ТАСС, цитирайки \"Блумбърг\". Миналата седмица руският заместник-министър на енергетиката Анатолий Яновски заяви, че \"Газпром\" ще може сам да завърши изграждането на газопровода, ако САЩ наложат санкции на компании, които понастоящем работят по него. \"Северен поток 2\" ще започне да функционира през следващата година, от руското пристанище Уст-Луга в Балтийско море до германското пристанище Грайфсвалд. Проектът се ръководи от \"Газпром\", като 50% от средствата идват от Uniper, BASF, Shell, OMV и Engie. САЩ силно се противопоставят на новия газопровод от Русия към Европа. Вашингтон многократно заплашва да наложи санкции на проекта и неговите европейски участници. САЩ заявиха, че самите те ще доставят втечнен газ в Европа. По-рано, двама американски сенатори предложиха законопроект, с който предлагат да се наложат санкции на редица европейски физически лица и компании, свързани с изграждането на газопровода.", "date": "2019.05.21", "title": "Енергийният министър на САЩ готви санкции за \"Северен поток 2\""}
{"url": "https://www.faktor.bg/bg/articles/vatreshniyat-ministar-s-goreshta-informatsiya-za-naraganiya-uchenik", "text": "Вътрешният министър Младен Маринов даде подробности за тежкия инцидент в София, при който 16-годишно момче беше наръгано след спор. \"Инцидентът е станал след дискотека за младежи. Извън помещението е възникнал скандал. Сега се изяснява причината за този скандал. Има предположение, че става дума за спор за момиче. Има версия и за футболен спор\", обясни вътрешният министър. По думите му след спора 16-годишното момче е било наръгано. \"Приет е с порезни рани в \"Пирогов\" с опасност за живота. Направена му е операция. Лекарите казват, че е стабилизиран, но състоянието му е тежко\", добави той. \"Към момента имаме предполагаем извършител, който е задържан. Работата с него продължава с колегите от детска педагогическа стая\", каза още Младен Маринов. \"За пореден път виждаме сериозна агресия от страна на подрастващите\", заключи той. Свидетели коментират, че и преди са виждали размахване на ножове пред нощния клуб.", "date": "2019.05.21", "title": "Вътрешният министър с подробности за наръгания ученик"}
{"url": "https://www.faktor.bg/bg/articles/ohrid-nastrahna-vdigat-nezakonno-minare-v-grada", "text": "Незаконният строеж на 32-метровото минаре трябва да спре. Политиците трябва да излязат и да кажат ясно как мислят да решат проблема с джамията на Али паша. Това заявиха гражданите на Охрид и членовете на сдружение „Съвест“ на протест в понеделник вечерта, предават скопското електронно издание „МКД“ и \"Фокус\". От „Съвест“ поискаха от премиера на Македония Зоран Заев да изпълни обещанието си, дадено преди изборите. Според организацията, става все по-ясно, че строежът на минарето е резултат от политическа договорка и че не се спазват законите. Те твърдят, че ще продължат да алармират обществеността, докато не се сложи край на своеволията и съответните органи не се справят с незаконните дейности. „Ние не сме против реставрацията и консервацията на религиозния обект, но с височината на минарето от 32 метра изцяло се нарушава визията на града и стария градски център. Тук става въпрос за нарушаване на редица закони. Тук имаме агресивен и нелегален строеж и излъгани и изманипулирани граждани от властите“, обясняват от „Съвест“. Преди изборите за президент и кмет на Охрид премиерът Зоран Заев обеща този проблем да бъде решен след изборите. „В централната градска част на Охрид има атака срещу достойнството и чувствата на гражданите на Охрид чрез агресивното и незаконно реализиране на строеж на сграда защитена със закон, джамията Али паша, който има за цел да промени физиономията и характера на града, зад които стоят цели и стратегии, които не са добронамерени и в които участват институциите на държавата. Службата за защита на културното наследство, Републиканската градска и строителна инспекция и съдът не са на нивото на своите компетенции и не проявяват решимост да поставят мораториум върху сградата, която вече е обявена за незаконна“, каза Сашо Михайловски от „Съвест“, който добави, че протестите няма да спрат, докато исканията не бъдат изпълнени.", "date": "2019.05.21", "title": "Охрид настръхна - вдигат незаконно минаре в града"}
{"url": "https://www.faktor.bg/bg/articles/malki-partii-mnogo-agenti-na-ds", "text": "Комисията по досиетата обяви проверките за принадлежност към тоталитарните комунистически служби в ръководствата на още девет политически извънпарламентарни формации, съобщава  . В партия „Обединена социалдемокрация” са проверени общо 99 души (решение №2-1622 от 14 май 2019 г.). От тях 7 души са с принадлежност към тоталитарните служби. Това са: Георги Делчев Бакалов, член на ръководен орган на партия (член на Национален съвет) от 03.01.2013 г.; Дечко Иванов Петков, член на Национален съвет от 03.01.2013 г.; Кольо Петков Парамов, член на ръководен орган на партия (председател) от 03.01.2013 г. до 21.03.2014 г., член на Национален съвет от 28.10.2014 г.; Милчо Николов Илчев, член на Национален съвет от 03.01.2013 г.; Петър Стоянов Попов, член на Национален съвет от 03.01.2013 г. и от 28.10.2014 г., заместник-председател от 21.03.2014 г., член на Изпълнителен съвет от 28.10.2014 г.; Румен Иванов Мандов, член на Национален съвет от 03.01.2013 г., член на Изпълнителен съвет от 21.03.2014 г.; Чавдар Георгиев Младенов, член на Изпълнителен съвет от 25.03.2009 г. В партия „Движение за социален хуманизъм” проверката е засегнала 123 лица на ръководни позиции (решение №2-1623 от 14 май 2019 г.). От тях с досиета са общо 12 лица: Валентин Кирилов Пешев, член на ръководен орган на партия (член на Национален изпълнителен съвет и на Оперативно бюро) от 04.07.2012 г., член на Национален изпълнителен съвет от 07.07.2016 г.; Велин Язов Желев, член на Национален изпълнителен съвет и на Оперативно бюро) от 04.07.2012 г.; Георги Тодоров Георгиев, член на Национална контролна комисия от 11.06.2003 г.; Георги Тръндев Георгиев, член на Национална контролна комисия от 04.07.2012 г.; Димитър Кирилов Зидаров, заместник-председател на Национална контролна комисия от 18.07.2006 г.; Ивайло Илиев Зартов, заместник-председател от 10.07.2008 г. до 28.12.2009 г.; Иван Петков Велев, член на Национален изпълнителен съвет и на Оперативно бюро от 04.07.2012 г.; Огнян Гатев Дечев, член на Национална контролна комисия от 04.07.2012 г., член на Национален изпълнителен съвет и на Оперативно бюро от 07.07.2016 г.; Райчо Кирилов Иванов, член на Национална контролна комисия) от 10.07.2008 г.; Сиво Петров Сивов, член на Национален изпълнителен съвет и на Оперативно бюро от 04.07.2012 г., заместник-председател и член на Национален изпълнителен съвет и на Оперативно бюро от 07.07.2016 г. Тома Любенов Томов, заместник-председател от 11.06.2003 г. до 06.07.2007 г.; Чавдар Асенов Сутински, член на Национален изпълнителен съвет и на Оперативно бюро от 04.07.2012 г., изпълнителен секретар) от 22.07.2015 г. В партия „Българска социалдемокрация – Евролевица” са проверени общо 133 лица (решение №2-1627 от 20 май 2019 г.). От тях с агентурно минало са 9 души. Комисията е обявила данните за 6-ма от тях, тъй като 3-ма са починали и по закон информацията в такива случаи не е публична. Разкритите сътрудници са: Димо Василев Димов, заместник-председател от 07.07.1998 г.; Емил Ангелов Димитров, член на Национален партиен съвет и на Изпълнителен съвет от 14.04.2010 г.; Ивайло Илиев Зартов, член на Национален партиен съвет и на Изпълнителен съвет от 14.04.2010 г.; Лъчезар Росенов Георгиев, член на Изпълнителен съвет от 26.07.2007 г.; Радка Андонова Кирова, член на Национален партиен съвет от 01.08.2016 г.; Чавдар Георгиев Младенов, член на Изпълнителен съвет от 05.02.2001 г. и от 21.08.2003 г. В НДСВ проверката е обхванала 188 души (решение №2-1628 от 20 май 2019 г.). Комисията е установила двама сътрудници, но е обявила данните за единия от тях, тъй като другият е починал. Разкритият агент е Владимир Асенов Каролев, член на Политически съвет от 13.11.2008 г. и член на Национален съвет от 20.01.2010 г. В Българската комунистическа партия на България проверката е засегнала 59 души на ръководни позиции (решение №2-1629 от 20 май 2019 г.). От тях 7 са с досиета. Комисията е обявила данните за 6 от тях, тъй като един е починал. Разкритите са: Васил Бориславов Костадинов, член на Централен комитет от 12.08.2016 г.; Георги Янчев Георгиев, член на Централен комитет от 12.08.2016 г. член на Политическо бюро от 04.10.2016 г.; Димитър Тодев Димитров, член на |Централен комитет от 12.08.2016 г.; Иван Димитров Пиралков, член на Централен комитет от 12.08.2016 г.; Тодор Петров Стоянов, член на Централен комитет от 12.08.2016 г. В пария „Християн-социален съюз” проверката е засегнала 44 лица (решение №2-1630 от 20 май 2019 г.). От тях с досиета са двама души: Димитър Георгиев Стефанов, член на Централен управителен съвет от 10.01.2002 г., заместник-председател от 27.10.2004 г.; Петко Иванов Халачев, член на Централен управителен съвет от 10.01.2002 г. В партия „Нова зора” са проверени общо 65 души (решение №2-1631 от 20 май 2019 г.). Установени са 14 сътрудници, като Комисията е обявила данните за 13, тъй като един е починал. Разкритите сътрудници са: Атанас Стефанов Атанасов, член на Централен политически съвет от 08.08.2018 г.; Васил Тодоров Гюзелев, член на Централно изпълнително бюро от 14.07.2006 г.; Гаврил Трифонов Гаврилов, член на Централен политически съвет от 27.10.2008 г.; Добромир Мартинов Задгорски, член на Управителен съвет от 22.09.1993 г.; Евгений Пенков Еков, член на Централен политически съвет от 04.07.2014 г. до 29.12.2014 г.; Евгения Иванова Иванова, член на Централен политически съвет и на Централно изпълнително бюро от 04.07.2014 г. до 29.12.2014 г., секретар от 08.08.2018 г.; Лилия Николова Кръстева, член на Централна контролна комисия от 04.07.2014 г. до 03.04.2015 г.; Любен Цветанов Виденов, член на Централен политически съвет и на Централно изпълнително бюро от 04.07.2014 г. секретар от 15.07.2015 г., заместник-председател от 08.08.2018 г.; Минчо Мънчев Минчев, председател от 22.09.1993 г.; Огнян Стефанов Сапарев, член на Централно изпълнително бюро от 14.07.2006 г., заместник-председател от 21.04.2009 г., член на Централен политически съвет от 04.07.2014 г., член на Централно изпълнително бюро от 12.05.2010 г.; Радич Стоянов Радичев, член на Управителен съвет от 22.09.1993 г.; Румен Йорданов Йорданов, член на Централен политически съвет от 04.07.2014 г.; Станислав Тодоров Станилов, председател на Контролен съвет от 22.09.1993 г., заместник-председател от 14.07.2006 г. до 27.10.2008 г. В партия „Политически клуб Екогласност” са проверени 42 лица (решение №2-1632 от 20 май 2019 г.). От тях 4-ма са с агентурно минало. Комисията е обявила данните за 3-ма от тях, тъй като едно лице е починало. Разкритите сътрудници са: Георги Петрушев Христов, член на Изпълнителен съвет от 08.09.1995 г.; Димитър Стефанов Наумов, член на Изпълнителен съвет от 08.09.1995 г.; Емил Ценов Георгиев, член на Изпълнителен съвет от 08.09.1995 г., заместник-председател от 04.02.1998 г., председател от 14.07.2006 г. В партия „Политически клуб Тракия” са проверени 36 лица (решение №2-1632 от 20 май 2019 г.). От тях с принадлежност са 8 лица, като едно от тях е починало. Разкритите сътрудници са: Георги Василев Мисайлов, съпредседател от 22.03.2011 г., член на Централен съвет от 19.06.2014 г.; Димитър Иванов Пантелеев, организационен секретар от 19.04.2001 г. съпредседател от 31.01.2007 г. Ефтим Василев Вълчев, член на Централен съвет от 31.01.2007 г., председател на Централен контролен съвет) от 19.06.2014 г.; Никола Хърсев Хърсев, член на Централен съвет от 19.04.2001 г.; Петър Христов Петров, член на Централна контролна комисия от 22.03.2011 г., член на Централен контролен съвет от 19.06.2014 г.; Руси Гочев Шопов, съпредседател от 22.03.2011 г.; Тодор Костов Бояджиев, председател от 19.04.2001 г., член на Централен съвет от 22.03.2011 г., почетен председател от 19.06.2014 г.", "date": "2019.05.21", "title": "Малките партии – бъкани с агенти на ДС"}
{"url": "https://www.faktor.bg/bg/articles/germaniya-poharchila-23-mlrd-evro-za-migrantite-prez-2018-g", "text": "Германия е изхарчила рекордните 23 милиарда евро през 2018 година за интеграция на милионите бежанци в страната и за борба с причините, причиняващи миграция в чужбина, показва документ, видян от Reuters. Това бележи ръст от близо 11% на 20,8 милиарда евро, изразходвани от Германия през предходната година, показва документът, изготвен от финансовото министерство. Канцлерът Ангела Меркел и нейните министри ще обсъдят годишния доклад на правителството за разходите за бежанци и интеграцията по време на редовната им среща в кабинета в сряда. Меркел многократно е защитавала решението си от 2015 г. да остави германските граници отворени за стотици хиляди бежанци, главно от мюсюлмански страни, като хуманитарна необходимост, но оттогава обеща да предотврати повторение на такава масова миграция чрез справяне с причините за нея. Правителството изразходва общо 7,9 милиарда евро през 2018 г. за мерки, насочени към запазване на мигрантите извън Европейския съюз и подобряване на условията на живот в родните им страни - 16% увеличение в сравнение с 2017 година. 16-те провинции на Германия, които главно отговарят за жилищното настаняване и интегрирането на пристигащите от страни като Сирия, Ирак и Афганистан, са получили 7,5 милиарда евро от федералното правителство миналата година, според доклада. Това бележи ръст от 14% за годината. Алис Вайдел, парламентарен лидер на дясната „Алтернатива за Германия“ (АзГ) разкритикува германското правителство за изхарчените милиарди за бежанците, като заяви: „Това е скъпоструващ комитет по посрещането за сметка на гражданите“. Анет Видман-Мауз, министър на миграцията, бежанците и интеграцията, заяви, че коментарите на Вайдел са „глупави“ и лош вкус.", "date": "2019.05.21", "title": "Германия похарчила 23 млрд. евро за мигрантите само през 2018 г."}
{"url": "https://www.faktor.bg/bg/articles/nato-s-parvi-ucheniya-nad-severna-makedoniya", "text": "НАТО извърши първи учебен полет във въздушното пространство на Северна Македония, съобщи Македония Titmes. Полетите се провеждат между 7:30 и 9:30 сутринта. Мисията се изпълнява от въздухоплавателните средства на Гърция. Основната идея е да се проверят комуникациите и радарното покритие на македонското въздушно пространство. Полетите са част от подготовката и изпълнението на задачите на страната в сферата на авиацията, като бъдещ член на съюза. Тестват се възможностите Северна Македония да бъде част от системата за колективна сигурност. Мисията „Air policing” е мирна в рамките на НАТО. В нея се включват система за наблюдение на въздушното пространство и система за командване и контрол. Македонското правителство очаква да бъде прието в НАТО до края на годината. Това може да стане на срещата на върха в Лондон.", "date": "2019.05.21", "title": "НАТО с първи учения над Северна Македония"}
{"url": "https://www.faktor.bg/bg/articles/evropeyski-kompanii-otkazvat-da-platyat-na-rusiya-za-nekachestven-petrol", "text": "Водещи европейски компании отказват да платят за некачествения руски петрол, съобщи „Новие известия“. Скандалът със замърсения петрол започна през миналия месец. Първоначално от такъв се оплака Беларус, а след това и Полша. Това наложи временното прекратяване на доставки на руски петрол за някои държави. Самият руски президент Владимир Путин призна, че това е нанесло петно върху търговския имидж на страната му. Сега компаниите Total и Eni отказват да платят за получения петрол. От там искат и компенсации за нанесените щети. Европейски представители заявиха, че европейски компании няма да плащат за некачествени доставки. От Русия обявиха, че първо трябва да се изчистят задълженията на вносителите, преди да започнат разговори за компенсации. Смята се, че петролът може да е бил замърсен умишлено. Експерти вече водят разследване по темата.", "date": "2019.05.21", "title": "Европа отказва да плати на Русия за некачествен петрол"}
{"url": "https://www.faktor.bg/bg/articles/vazhishtenieto-kam-putin", "text": "Десните популисти в Европа хранят големи симпатии към авторитарния режим на Путин. Тези среди явно са готови и на съмнителни гешефти, като този в Австрия. Дали тези връзки не прикриват нещо далеч по-сериозно? Десните популисти в Европа имат по-специални отношения с Русия на Владимир Путин. Те искат отмяна на западните санкции, които бяха наложени заради анексирането на Крим и войната в Източна Украйна, и поддържат близки контакти с Москва. От техните редици произлизат и повечето западни политици, които през последните години участваха в руски пропагандни мероприятия на полуостров Крим. Австрийската Партия на свободата и Лигата на Матео Салвини, който вече се снима с тениски с лика на Владимир Путин, сключиха споразумения за партньорство с държавната партия Единна Русия, а преди последните президентски избори във Франция Марин Льо Пен и нейният Национален фронт получиха кредит за милиони от една руска банка. И в партията „Алтернатива за Германия” симпатиите към авторитарното управление на Русия са широко разпространени. Тъкмо в този контекст трябва да се тълкува готовността на ръководството на Австрийската партия на свободата да върти съмнителни гешефти точно с руски пари. През последните години Владимир Путин неуморно представя себе си и своя режим за защитници на „традиционните ценности\", които се борят срещу някакъв либерален интернационал на хомосексуалните и безродниците. С това Кремъл преследва ясна цел: той подклажда размирици и се опитва да забие клин в западните общества и в ЕС, за да ги отслаби. А десните популисти в Европа, сред които се шири ненавист към ЕС и антиамериканизъм, се оказват естествените съюзници на Кремъл. Но тяхното нарастващо влияние не е заслуга на Москва – то е реакция на процесите вътре в европейските общества. И сега трябва да се търси отговор именно на тези предизвикателства. Една необходима част от този отговор можем да намерим, ако огледаме под лупа връзките между десните популисти и Кремъл. Дали, отвъд известните факти, не съществува някакво по-широко финансово и организационно сътрудничество? Защото очевидно поне Австрийската партия на свободата е била готова за такова сътрудничество. В крайна сметка става дума за сблъсък между демокрацията и авторитаризма. Десните популисти е възхищават на Путин и този факт съвсем ясно дава да се разбере каква политическа система те биха искали да изградят. Тази система определено не е царство на демокрацията и свободата.", "date": "2019.05.21", "title": "\"Възхищението\" към Путин"}
{"url": "https://www.faktor.bg/bg/articles/alitaliya-otmeni-polovinata-si-poleti-za-dnes", "text": "Общо два полета на авиокомпания \"Алиталия\"  - от и за Рим са отменени днес на летище София, съобщиха за БНР от летището.  Причината е 24-часовата стачка на работещите в италианската авиокомпания. Италианският национален авиопревозвач \"Алиталия\" отмени половината си полети за днес заради стачка на наземния персонал, пилотите и бордовия персонал, предаде РИА Новости.  От авиокомпанията съобщиха, че става дума за над 300 основно вътрешни полети и такива от големи италиански градове към градове в Европа.  Стачката беше обявена от най-големите профсъюзи в отрасъла заради несъгласие със заплащането и условията на труд.", "date": "2019.05.21", "title": "\"Алиталия\" отмени днес два полета от и за София"}
{"url": "https://www.faktor.bg/bg/articles/novini/balgariya/dimitar-nikolov-minal-sam-prez-teroristichni-aktove-protestite-nyama-da-me-uplashat", "text": "„Правилата и законите в България важат за всички граждани. Като кмет съм длъжен да ги спазвам. Една част от тях са започнали да плащат, други категорично са отказали и заради това е спряно водоподаването на някои от тези улици в „Победа”. Напрежението няма да ме уплаши. Познавате ме. Не съм кмет от два дни. Всичко е минало през мен - и терористични актове, и пожари, и напрежение, и на  протести в ромската махала. Всеки гражданин на този град е длъжен да спазва правилата. За да ви се решат проблемите,  трябва и вие да приемете, че трябва да спазвате правилата и законите”. Това заяви кметът на Бургас Димитър Николов пред протестиращите роми, които днес излязоха пред сградата на Общината с искане водата да им бъде пусната. „С протести пред моя кабинет, със скандирания, с викове  „Оставка”, за мен нищо  няма да се случи конкретно, защото, искайки моята оставка, нищо няма да се промени. Всеки, който е в тази сграда, е длъжен да спазва закона”, заяви Николов. Той каза, че може да съдейства да се направят проверки за задълженията на всеки и след това те да си ги погасяват.", "date": "2019.05.21", "title": "Димитър Николов: Минал съм през терористични актове, протестите няма да ме уплашат"}
{"url": "https://www.faktor.bg/bg/articles/tsik-razyasni-kak-mogat-da-glasuvat-balgarite-v-chuzhbina", "text": "Българите, които няма да пребивават у нас в деня на европейските избори, трябва да проверят в страната, в която се намират, дали има разкрити секции за гласуване и ако има - да установят техния адрес. Когато отидат в съответната секция, те трябва да предоставят личните си данни и да попълнят една декларация, че не са гласували. Това обясни пред БНТ говорителят на ЦИК Александър Андреев. ,,ЦИК е активен участник в подготовката за машинното гласуване, поддържаме контакт с фирмата-изпълнител, за да може всичко да бъде изпълнено и машините да бъдат доставени във всички секционни избирателни комисии. Разбира се, където е необходимо съдействие, ние се обръщаме към останалите институции'', посочи Андреев и допълни, че договорът с фирмата-изпълнител приключва на 10-и юни, след което машините ще й бъдат върнати. Андреев поясни още, че гласоподавателите, които ще използват машина, за да гласуват, ще получат специална карта, чрез която машината ще стартира и чрез която няма да се позволи един избирател да гласува повече от един път. В заключение говорителят на ЦИК разкри, че до момента към Комисията са подадени 46 сигнала и 19 жалби във връзка с организацията по изборния процес, които ще бъдат разгледани.", "date": "2019.05.21", "title": "ЦИК разясни как могат да гласуват българите в чужбина"}
{"url": "https://www.faktor.bg/bg/articles/us-sad-otkaza-da-spre-proverkata-na-finansite-na-tramp", "text": "Американският съд в САЩ се произнесе в полза на Конгреса, съобщава БТА. Комисията за надзор и реформи настоява да получи информация за финансите на президента Доналд Тръмп. Президентът отвърна на удара със съдебен иска и поиска призовката да бъде блокирана с аргумент, че Конгресът няма право да разследва за корупция негови минали финансови действия.  Решението на съда в полза на Конгреса идва броени часове след като Доналд Тръмп обяви официалния старт на предизборната си кампания - 16-и юни.  Тръмп определи съдебното решение като \"напълно погрешно\". Адвокатите му ще обжалват, за да се попречи излизането наяве на информация за финансовото състояние на президента.  Ресорната комисия, която иска проверката, е оглавявана от демократа Илайджа Къмингс. Той настоява компанията Mazars - счетоводна фирма, която е водила финансовата отчетност на Тръмп да извади данъчните декларации на президента на бял свят. На фона на поредицата от опити на Тръмп да възпрепятства разследвания, при които може да бъде уличен в нарушения и дори престъпления, това е първият случай, при който той се опитва да използва съда за подобна цел. CNN прогнозира, че този иск може да е първият знак за предстояща война между президента и демократите в Конгреса. В средата на април, в рамките на ново разследване, Конгресът поиска от няколко компании да предоставят свързаните с Тръмп финансови данни от последните 10 години, с които разполагат. Искания за такава информация бяха отправени към различни финансови институции от председателите на няколко комисии в Конгреса. Председателят на бюджетната комисия в американския конгрес Ричард Нийл отправи повторно искане към данъчната служба на САЩ (IRS) да бъдат предоставени данъчните декларации на президента Доналд Тръмп за последните 6 години, съобщи изданието The Hill. Второто писмо е изпратено, след като IRS не предостави документите в установения срок след първото запитване. В новия документ Нийл посочва, че очаква отговор до 17:00 на 23 април. \"Моля да имате предвид, че ако не изпълните искането, това ще се тълкува като отказ\", подчертава конгресменът Нийл.", "date": "2019.05.21", "title": "US съд отказа да спре проверката на финансите на Тръмп"}
{"url": "https://www.faktor.bg/bg/articles/ninova-se-oplete-ochakvam-opravdatelna-prisada-za-elena-yoncheva", "text": "\"Предизборното студио\" на бТВ се превърна в трибуна за атака срещу премиера и място за изливане на помия от фалшиви новини. Вместо дебат за предстоящите европейски избори и ролята на България в европарламента Корнелия Нинова и Елена Йончева избълваха лъжи и \"скандални разкрития\". Двете гостуваха в комплект при Антон Хекимян в пълна предизборна немощ. Нинова и Йончева не казаха нищо ново. Най-важното, което разбрахме още в началото, бе, че Елена има имен ден и майка й я е кръстила на Хелиос - тоест, слънчев лъч. После разбрахме, че Нинова я е поканила за водач на листата заради \"великите\" разследванията, които \"Ели\" е правила срещу корупцията. Водачката на листата на БСП пък започна да говори за мафията у нас, а на въпрос: \"Кой е мафията\", Йончева каза, че това трябвало да го установи прокуратурата. Двете се опитаха да се измъкнат и от въпроса дали готвят нова афера \"Костинброд\". После водещият удобно им подаде опорни точки и остави Йончева да афишира скандални фалшиви новини срещу премиера Бойко Борисов за къща в Барселона, за която още преди време стана ясно, че е на българския бизнесмен Александър Чаушев. Още преди месеци той публично обяви, че къщата е негова, а вчера Борисов обяви, че случаят е проверяван и от прокуратурата. Въпреки това Йончева бе оставена да манипулира, ровейки цялото родословно дърво на премиера. На въпрос към Нинова \"Вярвате ли на българската прокуратура\", лидерката на БСП се оплете и докато се чудеше какво да отговори, Йончева я измъкна от неудобния отговор, като отново насочи вниманието към нейни \"разследвания\". Все пак Хекимян отново се върна към въпроса и Нинова най-после отговори: \"Вярвам.\" На следващия въпрос как приема разследването на прокуратурата за участието на Елена Йончева в офшорка и връзката й с КТБ и Цветан Василев, Нинова съвсем се оплете. \"Очаквам оправдателна присъда за Йончева!\" По време на \"дебата\" Нинова успя и да сподели искрено и с усмивка: Не чета учебници на КГБ, не чета такива книги.", "date": "2019.05.21", "title": "Нинова се оплете пред Хекимян: Очаквам оправдателна \"присъда\" за Елена Йончева"}
