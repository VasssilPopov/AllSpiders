{"url": "https://www.faktor.bg/bg/articles/belinkgat-agent-na-gru-podgotvyal-prevrat-v-cherna-gora-e-idval-v-balgariya-v-perioda-2013-2016-g", "text": "Агент на Главното управление на Генщаба на руската армия (по-известно като ГРУ, името на военното разузнаване до 2010 г.), който е издирван от Черна гора за подготовка на опит за преврат, често е пътувал до България в периода 2013-2016 г. Днес той е с чин подполковник или полковник. Не е ясно какво точно е вършил той в България, но според черногорската полиция по това време заподозрените за заговора са купили телефони с кодирана връзка. Освен това едно от пътуванията му през 2015 г. съвпада с момента, в който поне двама сърби от паравоенни отряди, сражавали се в Донбас и обучавани в лагери на ГРУ в Ростов на Дон, се установили своя база в България. Един от тях - Братислав Живкович, е бил изгонен през 2017 г. от Румъния по обвинения в шпионаж \"за чуждестранно военно разузнаване\". Това се казва в публикувано днес разследване на международната група \"Белингкат\" и руското издание The Insider, пише \"Дневник\". Основната цел е да се разкрие, че издирваният от властите в Подгорица с \"червена бюлетина\" на Интерпол 38-годишен руски гражданин Владимир Попов всъщност се казва Владимир Николаевич Моисеев, служител на военното разузнаване. Преди време разследващата група разпозна друг агент на ГРУ сред заподозрените за организирането на опита за пуч в страната, която малко след това стана член на НАТО. Според \"Белингкат\" Мойсеев е роден на 29 май 1980 г. в село Пивкино (около 500 жители) в Курганска област, учил е в селско училище, изкарал е казарма и е завършил като лейтенант Висшето военноинженерно командно училище в Тюмен. Част от обучението включва криптиране на радиокомуникации и дистанционно взривяване на експлозиви. Някъде през 2006-2009 година той е бил прехвърлен в Москва, където е обучаван във воинска част №48427. Това според журналистите е основната дислокация на 45-и отделен гвардейски разузнавателен полк със специално предназначение. Именно спецназ части от този полк са участвали през 2008 г. във войната в Грузия. Година по-късно се появява и името му \"Попов\". До 2015 г. Моисеев е живял в общежитието на воинската си част в Москва, след което се мести в престижния столичен район Черьомушки близо до Александър Мишкин - един от двамата заподозрени като агенти на ГРУ, извършили нападението с нервнопаралитично вещество в Солсбъри през март. Под фамилията Попов руснакът редовно е пътувал със самолет до Полша, България, Украйна, Молдова и Сърбия, като понякога си е купувал билети с истинското си име. Схема с известните на разследващата група пътувания показва, че той по-скоро е минавал набързо през София (от Атина към Истанбул) или през Варна/Бургас (от Тбилиси или Сочи към Москва). В Полша е бил по времето, когато в руското посолство е работил друг заподозрян за черногорския метеж - руснакът Едуард Широков (разпознат по-късно от журналистите като агента на ГРУ Едуард Шишмаков). Следствието в Подгорица смята, че в Сърбия Моисеев е подготвял опита за преврат от 6 октомври 2016 г., а в Молдова властите го подозират в участие в опит да предизвика безредици в Гагаузия - автономен район с етнически малцинства, сред които и българи. Освен срещу Шишмаков и \"Попов\" делото в Черна гора е и срещу Андрия Мандим и Милан Кнежевич (лидерите на проруски черногорски опозиционни партии), както и срещу няколко граждани на Сърбия, заподозрени в подготовка на действия за дестабилизация и завземане със сила на властта в страната. От \"Белингкат\" твърдят още, че \"Попов\"/Моисеев е пътувал през 2012-2016 г. като \"фотокореспондент\" и \"журналист\" за списание \"Морско застраховане\" и дори под негово име излизат няколко статии. Издател на вече несъществуващото списание е Никита Минин, който потвърждава, че \"Владимир Попов\" е работил там и че пътуването му до Белград било \"за събиране на информация за участието на сръбската речна флотилия в Първата световна война\", но до статия не се стигнало. Депозирани в съда от черногорската прокуратура документи по делото за метежа съдържат разписка от хотел в сръбската столица, на която са личният телефон на Минин и името на полк. Едуард Шишмаков. Минин казва, че никога не е познавал такова лице, включително и под псевдонима му Широков. \"Белингкат\" установява в публично достъпни източници, че през 2000-2001 година той е служил в същото поделение на десантчици в Москва, където години по-късно служи и Моисеев.", "date": "2018.11.22", "title": "\"Белингкат\": Агент на ГРУ, подготвял преврат в Черна гора, е идвал в България в периода 2013-2016 г."}
{"url": "https://www.faktor.bg/bg/articles/temenuzhka-petkova-uchudvam-se-zashto-kolegite-sega-sa-pitali-ek-za-aets-belene", "text": "Очакваме официална информация от Газпром. Това заявиха за БТА от Министерството на енергетиката по повод информация в руския в.\"Комерсант\", че втората тръба на \"Турски поток\" ще мине през България, Сърбия, Унгария и Словакия. Министър Петкова коментира днес пред журналисти, че това е напълно възможно да се случи и страната ни е готова за реализацията на подобен проект. Петкова припомни, че са водени такива разговори, включително и на най-високо равнище - по време на посещението на министър-председателя Бойко Борисов с руския президент Владимир Путин. По думите й, за България е изключително важно да гарантира сигурността на доставките и да запази стратегическото си място на газовата карта на Европа. \"Не случайно и вчера Министерският съвет одобри актуализация на енергийната стратегия - става въпрос за важни проекти, предстои да я внесем в Народното събрание\", добави Петкова. Енергийният министър изтъкна, че България работи изключително активно с Европейската комисия /ЕК/ за реализацията на концепцията за газоразпределителен център - той се състои от инфраструктура и платформа за търговия с природен газ. Министър Петкова посочи, че се работи по изграждането на интерконекторите, както и по проекта за разширяване на газопреносната инфраструктура на страната. По повод коментарите на българския евродепутат Светослав Малинов, че ако България иска да възобнови проекта АЕЦ \"Белене\", страната ни трябва да поиска от ЕК наново всички разрешителни според действащите в ЕС правила за нови ядрени мощности, Теменужка Петкова изтъкна, че проектът е нотифициран от ЕК през 2007 г. и при промяна в инвестиционния проект държавата е длъжна да информира ЕК за настъпилите промени. \"Учудвам се защо колегите сега са питали ЕК. Ние сме проучили темата още при излизане на арбитражното решение. Първо трябва да минем през процедурата за избор на стратегически инвеститор, когато се създаде новото дружеството, ще се направи ново уведомление до ЕК\", уточни енергийният министър.", "date": "2018.11.22", "title": "Теменужка Петкова: Учудвам се защо колегите сега са питали ЕК за АЕЦ \"Белене\""}
{"url": "https://www.faktor.bg/bg/articles/novini/balgariya/kmetat-na-stamboliyski-oshte-prez-avgust-podadoh-signal-che-ohranata-na-desislava-radeva-se-darzhi-agresivno-s-grazhdani", "text": "Кметът на Стамболийски Георги Мараджиев е изпратил Отворено писмо до началника на НСО. С него той алармира, че още през август е сигнализирал службата за сигурност, че служителката от НСО Елисавата Толева, която охранява жената на президента Радев се е държала агресивно и недопустимо, за поста, който заема. Тогава пристигнала проверка от НСО по подадения от него сrhkd., но всички било заметено.  Мараджиев останал силно разочарован – отговорът бил: „НСО ще предприеме всички необходими мерки”. Кметът на Стамболийски останал силно възмутен, след като вчера на разпространения клип за пътния инцидент в София с мерцедеса на Десислава Радев, разпознал, че същата служителка на НСО Елисавета Толева се разправя с пътния полицай и превишава правомощията си. Мислех, че са я уволнили, тази жена е загубила чувство за реалност, опасна е за президентското семейство, казва Мараджиев. Според него, ако през август НСО е походило сериозно и отговорно към сигнала, който е подал, вчерашният инцидент е нямало да се случи. Ето и пълния текст от писмото на кмета на Стамболийски:", "date": "2018.11.22", "title": "Кметът на Стамболийски: Още през август подадох сигнал, че охраната на Десислава Радева се държи агресивно с граждани"}
{"url": "https://www.faktor.bg/bg/articles/valentin-nikolov-oshte-pri-obyavyavaneto-na-proekta-za-gazoviya-hab-balkan-beshe-yasno-che-negov-iztochnik-shte-bade-ruska-gaz", "text": "При обявяването на проекта за газовия хъб „Балкан“ е било ясно, че негов източник ще бъде руска газ, като един от вариантите е бил това да става чрез „Турски поток“. Това заяви в студиото на „Още от деня“ на БНТ  депутатът от ГЕРБ Валентин Николов. Проектът е витален и шансовете да са осъществи са много големи, а печалбите за България биха били значителни, допълни депутатът от БСП Атанас Костадинов.  Двамата депутати коментираха и развитието на проекта за изграждането на АЕЦ „Белене“.Още при обявяването на газовия хъб „Балкан“, ставаше дума за руска газ и от тогава насам се водят преговори. Възможностите бяха два - газта да влиза през Варна или чрез „Турски поток“. Това заяви депутатът от ГЕРБ Валентин Николов. Той допълни, че проектът е бил представен в Брюксел във връзка с газовия хъб „Балкан“. Николов изтъкна, че въпреки евентуалното развитие на проекта, България продължава да се стреми към диверсификация на енергийните източници.", "date": "2018.11.22", "title": "Валентин Николов: Още при обявяването на проекта за газовия хъб „Балкан“ беше ясно , че негов източник ще бъде руска газ"}
{"url": "https://www.faktor.bg/bg/articles/novini/svyat/tereza-mey-v-momenta-pregovorite-za-brekzit-sa-v-kritichen-moment", "text": ". Премиерът на Великобритания Тереза Мей заяви пред парламента на страната, че преговорите за Брекзит са в „критичен момент“ преди срещата на върха на Европейския съюз, предава AFP. „В момента преговорите са в критичен момент“, заяви тя, като добави, че британският суверенитет над Гибралтар - един от ключовите въпроси преди форума на Съюза – ще бъде „защитен“.", "date": "2018.11.22", "title": "Тереза Мей: В момента преговорите за Брекзит са в критичен момент"}
{"url": "https://www.faktor.bg/bg/articles/novini/svyat/poroshenko-deputatite-podkrepiha-na-parvo-chetene-zakonoproekta-mi-koyto-zakrepya-strategicheskiya-kurs-na-ukrayna-kam-chlenstvo-v-nato-i-es-v-konstitutsiyata", "text": "Върховната рада на Украйна прие на първо четене законопроект за внасяне на изменения в Конституцията на страната относно необратимостта на курса на Украйна към европейска и евроатлантическа интеграция, пише онлайн изданието на киевския ежедневник „День“, цитирано от \"Фокус\". Това съобщи на своята страница в „Туитър“ президентът на Украйна Петро Порошенко. „Депутатите подкрепиха на първо четене законопроекта ми, който закрепя стратегическия курс на Украйна към членство в НАТО и ЕС в Конституцията“, се казва в съобщението. 311 народни представители са гласували за приемането на документа, отбелязва още държавният глава. Конкретно, законопроекта предвижда в пети абзац от преамбюла, след думите „гражданско съгласие на украинската земя“ да се допълнят словата „и потвърждава европейската идентичност на украинския народ и необратимостта на европейския и евроатлантическия курс на Украйна“. Проектът планира да придаде към правомощията на парламента определямето на основите на вътрешната и външната политика и изпълнението на стратегическия курс на държавата за придобиване на пълноправно членство на Украйна в ЕС и НАТО. Също така с него се предлага президентът на Украйна да е гарант за изпълнението на стратегическия курс на държавата за придобиване на пълноправното членство на Украйна в ЕС и НАТО, а кабинетът на министрите да осигурява изпълнението на този стратегически курс.", "date": "2018.11.22", "title": "Порошенко: Депутатите подкрепиха на първо четене законопроекта ми, който закрепя стратегическия курс на Украйна към членство в НАТО и ЕС в Конституцията"}
{"url": "https://www.faktor.bg/bg/articles/tsvetanov-pred-stareyshini-gerb-bsp-s-lider-korneliya-ninova-e-slab-oponent", "text": "За ГЕРБ представлява интерес лидер на БСП да бъде Корнелия Нинова, защото с нея те са слаб опонент. Това заяви председателят на ПГ на ГЕРБ и зам.-председател на партията Цветан Цветанов по време на среща с представители на Старейшини ГЕРБ-София, която се проведе тази вечер в Централата на ГЕРБ в София. „Напоследък БСП паднаха много ниско в опитите си да клатят властта. Днес популизмът им взе нов връх. Корнелия Нинова твърди, че е била следена от органите на реда по време на партийните й мероприятия. Тя явно не си дава сметка, че такава е практиката и всичко се прави с цел нейната сигурност да бъде гарантирана“, коментира Цветанов. По думите му е абсурдно да се твърди, че годишно се крадат по 10 млрд. лв. от обществени поръчки при положение, че за година в България за обществени поръчки се разпределят 4.5 млрд. лв. Зам.-председателят на ГЕРБ призова актива на СГЕРБ-София редовно да правят срещи с хората, за да им казват истината за състоянието на България и за политиките на правителството. По темата с отхвърленото днес президентско вето върху текстове от Закона за корпоративното подоходно облагане, Цветан Цветанов призна, че проведената разяснителна кампания по този закон може би не е била достатъчно добра. „В големите градове преобладават автомобили на 14 или по-малко години. За тях няма да има увеличение, напротив – ще има намаление на данъка. Това обаче политическите ни опоненти не го казват.“, обясни председателят на ПГ на ГЕРБ. На свой ред старейшините от ГЕРБ-София поздравиха Цветанов за избирането му за постоянен представител на Съвместната група за парламентарен контрол на Европол в УС на Агенцията и му благодариха за активната партийна дейност.", "date": "2018.11.22", "title": "Цветанов пред Старейшини ГЕРБ: БСП с лидер Корнелия Нинова е слаб опонент"}
{"url": "https://www.faktor.bg/bg/articles/novini/svyat/sasht-ustanovyava-nablyudatelni-postove-po-granitsata-mezhdu-turtsiya-i-siriya", "text": "САЩ установява наблюдателни постове по границата между Турция и Сирия, заяви американският министър на Отбраната Джеймс Матис, цитиран от онлайн изданието на турския вестник Hurryiet. Турция има „легитимни“ опасения относно терористичнте заплахи в Сирия и САЩ не отхвърля нито едно от тях, заяви Матис пред журналистите в Пентагона. „Установяваме наблюдателни постове в Северна Сирия, това е сериозна промяна. Установяваме наблюдателни постове на няколко места по сирийската граница“, обясни той. „Искаме да сме хората, които се обаждат на турците и ги предупреждават, ако нещо идва от този район, в който оперираме“, добави военният министър на САЩ, като обясни ,че Вашингтон е в „тесни консултации“ с турските военни и Държавния департамент. „Ще засечем всяка заплаха, която видим, че отива към Турция. Това означава, че ще говорим с турските военни от другата страна на границата“, поясни Матис и посочи, че наблюдателните постове няма да изискат изпращането на допълнителни американски военни части в Сирия, за които Пентагонът твърди, че наброяват две хиляди души.", "date": "2018.11.22", "title": "САЩ установява наблюдателни постове по границата между Турция и Сирия"}
{"url": "https://www.faktor.bg/bg/articles/novini/svyat/nikola-gruevski-e-izteglil-230-hilyadi-evro-predi-da-izbyaga", "text": "Никола Груевски е успял да изтегли около 230 хиляди евро, без да срещне пречки от правозащитните органи. Преди да избяга от Македония той е изпразнил 35-те банкови сметки, които е имал в страната. От финансовата полиция заявиха пред скопския телевизионен канал „ТВ 21“, че те не отговарят за следенето на банковите транзакции на обвиняемите, както и че разследването трябва да бъде поето от Специализираната прокуратура. Че Груевски няма пари в банковите сметки, или имоти на свое име в Македония, потвърдиха и от Специализираната прокуратура, отбелязва медията, като посочва, че, „докато бившият премиер Груевски е приготвял куфарите си и сега се радва на статута си на политическо убежище в Унгария, днес (22 ноември) специалният прокурор Лиле Стефанова поиска затвор за него и всички други, обвинени по случая „Траектория“. Защитата поиска отделна процедура за Груевски, а Съдебният съвет прие предложението на обвинителя - Груевски да бъде съден задочно. На заседанието присъства и бившият министър на транспорта и съобщенията Миле Янакиевски, който с белезници на ръце бе доставен от затвора \"Шутка\" (Шуто Оризари), където излежава 30-дневен арест, като превантивна мярка да не избяга като бившият си началник Груевски. Иначе, бившият вицепремиер Владимир Пешевски, който също е обвиняем по делото \"Траектория\" не пожела да коментира - дали той ще бъде следващият, на когото ще му бъде определена мярка за задържане. Той каза в телевизионното предаване миналата седмица, че Груевски трябва да се върне в Македония. В случая \"Траектория\" обвинени Никола Груевски, Владимир Пешевски Миле Янакиевски и бившият директор на предприятие \"Държавни пътища\", Любчо Георгиевски. Според обвинителния акт на Специализираната прокуратура, те, през втората половина на 2012 г. и през 2013 г., са предприели няколко действия, с които в процедурата за избор на фирма за изграждане на магистрали Миладиновци - Щип и Кичево - Охрид, са използвали и превишили правомощията си. Според прокуратурата, обвиняемите са ощетили бюджета с 155 милиона евро.", "date": "2018.11.22", "title": "Никола Груевски е изтеглил 230 хиляди евро преди да избяга"}
{"url": "https://www.faktor.bg/bg/articles/angliyski-deputat-initsiira-razsledvane-na-tereza-mey", "text": "В качеството си на председател на комисията, която контролира връзките на правителството на Нейно Величество Елизабет II с Европейския съюз, инициирам разследване за това как нашият премиер Тереза Мей е водила преговорите с Брюксел за излизането Великобритания от ЕС (Брекзит), каза депутатът в Камарата на общините (долната камара на парламента в Лондон) Уилям Кеш. Законодателят, който е сред ветераните на идеята за Обединеното кралство да напусне блока, привърженик на твърдия Брекзит (прекратяването на свободното движение на хора и капитали между Острова и 27-те) и член на управляващата Консервативна партия обвини Мей, че е водила диалога с Брюксел непрозрачно и изложила на риск националната сигурност на страната. Подобни нападки бяха отправени и от бившия външен министър на Мей Борис Джонсън. Той заяви, че сделката с Брюксел не е в интерес на Брекзит и Британия. Мей в отговор на двамата заяви, че проектоспоразумението защитава националните интереси на Обединеното кралство.", "date": "2018.11.22", "title": "Британски депутат инициира разследване на Тереза Мей"}
{"url": "https://www.faktor.bg/bg/articles/sadat-varna-v-aresta-bivshiya-kmet-na-mladost-petko-dyulgerov", "text": "Апелативният спецсъд върна в ареста бившия кмет на столичния район „Младост“ Петко Дюлгеров. Той е подсъдим заедно с отстранения кмет на района Десислава Иванчева и заместничката й Биляна Петрова за взимане на подкуп в особено големи размери.   Дюлгеров бе пуснат под домашен арест преди близо месец от първоинстанционния съд. За разлика от другите две подсъдими, които също получиха подобна мярка, Дюлгеров излезе от ареста веднага. Прокуратурата пък протестира решението часове преди изтичането на крайния срок.   Втората инстанция се произнесе едва днес и върна Дюлгеров в ареста след почти месец на свобода, съобщиха от Дарик.    За разлика от него, на прокуратурата отне само 3 часа, за да протестира пускането на Иванчева и Петрова. Въззивният съд тогава заседава още същия ден и спря изпълнението на домашния им арест.   От мотивите на съда става ясно, че МВР дори не контролирало домашния арест на Дюлгеров. Първоначално той посочил един адрес, на който ще го изтърпява, а впоследствие го сменил, като съдът не уведомил МВР за промяната.", "date": "2018.11.22", "title": "Апелативният съд върна в ареста бившия кмет на „Младост“ Петко Дюлгеров"}
{"url": "https://www.faktor.bg/bg/articles/spetssadat-zadarzha-dvama-organizatori-na-trafik-na-migranti", "text": "Специализираният съд задържа за постоянно двамата организатори на 5-членна престъпна група за трафик на мигранти през страната, заловена на 19 ноември 2018 г. при операция в София и Бургас, съобщиха от прокуратурата.  Един от участниците в групата е задържан в ареста по друго дело (което вече е присъединено към производството на Специализираната прокуратура), другите двама са с наложени от наблюдаващия прокурор мерки за неотклонение „парична гаранция“ и „подписка“. Събраните до доказателства засега сочат, че групата била сформирана през февруари 2018 г. и е действала най-активно в областите Бургас и София. Двамата организатори лично подбирали участниците и разпределяли техните функции в престъпното сдружение – намиране на помещения за престой, осигуряване на храна и на транспорт за нелегално преминаващите чужденци.  При претърсвания в жилища, помещения и автомобили били иззети голям брой доказателства за престъпната дейност на участниците. Те се подкрепят и допълват от показанията на свидетели, дадени пред съдия. В дома на единия от организаторите е намерен незаконен боен пистолет. Другият е осъждан отново за трафик на чужденци през България, като изпитателният срок на отложеното му условно наказание не е изтекъл. Разследването установява дали има и други лица, действали по поръчение на престъпната група, както и евентуални връзки на участниците с трафиканти от съседни държави.", "date": "2018.11.22", "title": "Спецсъдът задържа двама организатори на група за трафик на мигранти"}
{"url": "https://www.faktor.bg/bg/articles/gazprom-shte-prekara-vtorata-traba-ot-turski-potok-prez-balgariya", "text": "\"Газпром\" е определил окончателно трасето на втората тръба на газопровода \"Турски поток\" и то ще минава през България, Сърбия, Унгария и Словакия, съобщава руският вестник \"Комерсант\", като се позовава на свои източници. Другият вариант за продължаване на маршрута беше през Гърция. От публикуваните в периода октомври-ноември материали на газопреносните оператори на четирите държави в рамките на процедурата за резервиране на бъдещи мощности следва, че трасето на \"Турски поток\" ще преминава през техните територии. Процедурата е предвидена в европейското законодателство и се прилага при строителството на нови газопроводи, пише \"Комерсант\". Така например \"Булгартрансгаз\" планира да обяви на търг определени количества газ на входа от Турция и на изхода към Сърбия, твърди вестникът, цитиран от БНР. На влизане от Турция компанията предлага от 1 януари 2020 г. за срок от 20 години 15 млрд. и 800 млн. кубични метра газ годишно, което съвпада с капацитета на едната тръба на \"Турски поток\". На излизане към Сърбия – 4 млрд. кубични метра с възможност за увеличаване до 11 млрд. през 2021 г. Маршрутът на \"Турски поток\" през България повтаря сухопътното трасе на неосъществения проект за газопровод \"Южен поток\", отбелязва \"Комерсант\".", "date": "2018.11.22", "title": "\"Газпром\" ще прекара втората тръба от \"Турски поток\" през България"}
{"url": "https://www.faktor.bg/bg/articles/ishtar-v-balgariya-me-pleni-ruskata-i-turskata-muzika-po-radiata-vi", "text": "Певицата Ищар направи съкровено признание. тя разказа на Антон Хекимян, че е била пленена от руската и турската музика, която звучи от радиата в колите у нас. Антон Хекимян деликатно се опита да замаже положението и каза, че харесва много български песни, които би препоръчал на израелската певица.  На 24-ти ноември от 19,00 часа в комплекс \"Сила\" етнодивата Ищар ще направи юбилеен концерт, с който ще отбележи 20 години на сцена. В края на предаването тя заяви, че \"Я кажи ми, облаче ле бяло\" е любимата ѝ песен и дори запя акапелно куплет в ефир.  По думите ѝ българите имат голяма чувствителност към мелодията. Тя допълни, че има много обича баладите и има нещо много дълбочинно в емблематичната ѝ песен „Евкалиптова гора“, която пее от осемгодишна. „За мен тя значи много. Хората просто  усещат чрез мелодията моите чувства и моята интерпретация“, каза още изпълнителката. „Когато за първи път чух „Облаче ле бяло“, текстът нищо не ми говореше, просто усетих чувството на изпълнителя, който пееше“, сподели Ищар. Според нея музиката събира хората от различните етноси и религии. „В началото, когато започнах да се занимавам с музика, не си давах сметка за това, понеже бях много малка и се занимавах с други неща. Но фактът, че аз излизам на сцена в целия свят, беше едно пробуждане, доказа ми, че е възможно всички да изпитват еднакви чувства. Навсякъде публиката е различна по света – на различна възраст, с различни религии, а като говориш за любов, щедрост, радост, това е универсално чувство, това са универсални теми“, категорична е изпълнителката. Ищар разкри, че 20 години на сцената не са я уморили. „Всеки път е като първи път, но намирам друг тип енергия, друг тип усещане, защото вече съм на друга възраст, натрупала съм друг опит”, коментира тя.", "date": "2018.11.22", "title": "Ищар: България ме плени с руската и турската музика, която се слуша в колите"}
{"url": "https://www.faktor.bg/bg/articles/avtorat-na-videoto-desislava-radeva-napisa-che-ne-e-bila-v-avtomobila-na-nso-da-beshe-otskochila-do-magazin-za-drehi", "text": "Националната служба за охрана започна вътрешна проверка по скандалния случай с техен автомобил, за който се твърди, че е нарушил  правилата за движение. Видеото, в което се вижда как охранители на НСО спорят с полицаи от КАТ, предизвика полемика в социалните мрежи, предава  Канал 3. Авторът на клипа, който е известен като бившият интимен приятел на Азис, твърди, че автомобилът се е движил в насрещното в центъра на София, а в него била съпругата на президента. Десислава Радева обаче отрече информацията. Случката се разиграва вчера около обяд. Авторът на видеото Богдан Асенов твърди, че видял как автомобилът на НСО влиза в насрещното и спира. Радева била в колата, като отскочила до магазин за дрехи. След нея вървяла и охраната. Асенов започнал да снима докато първата дама била в магазина, а служебната кола вече била обърнала посоката на движение. Тогава започнала разправията между служител на КАТ, шофьора от НСО и охраната.   В  отговор в профила си във фейсбук Десислава Радева написа, че в този момент не е била в автомобила. „В публичното пространство се завъртя клип, показващ пререкания между служители на НСО и МВР. Покрай него отново беше намесено моето име. За да няма съмнения, заявявам, че в този момент изобщо не съм била в този автомобил. Внушението е ясно – арогантна, неспасяемо нагла и повярвала си колко велика жена съм. Което индиректно дискредитира държавния глава. В началото на мандата на моя съпруг писах, че се съгласих с присъствието на служители на НСО около мен, защото ме убедиха, че е необходимост, не лукс. Сега, след повече от година и половина съм сигурна, че е така”, заяви вече Радева. „Тя има много добър пиар - като го е написала така деликатно, не е била в автомобила, защото в този момент беше в магазина”, коментира авторът на видеото. Самият Богдан Асенов, заяви пред Канал 3, че е реагирал като гражданин и няма политически мотив да пусне видеото. Той коментира, че не познава лично Десислава Радева. В същото време самият той е познат във светските среди. В личния си профил в социалната мрежа той е публикувал снимка от корица на списание, в която се твърди, че е интимен партньор на фолк звездата Азис. В различни издания го свързват и с други известни личности, като се появява и информация за негови криминални деяния.", "date": "2018.11.22", "title": "Авторът на видеото: Десислава Радева написа, че не е била в автомобила на НСО, да, беше отскочила до магазин за дрехи"}
{"url": "https://www.faktor.bg/bg/articles/layf-stayl/moda/victorias-secret-ne-shte-da-chue-za-transseksualnite-modeli", "text": "Маркетинговият директор на компанията за бельо Victoria's secret Ед Разек каза, че не смята за редно транссексуалните и plus-size моделите да участват в предаваното по телевизията шоу. Което е повече от естествено, \"ангелите\" са символ на женствеността. Надигна се страшен вой.  Джослин Ратцър тъкмо е приключила втория си ден във Victoria's Secret, когато научава новината, която я кара да напусне. На тръгване от сутрешната си смяна в търговски център в Орландо в събота 24-годишната търговска представителка попада на интервю с Ед Разек, маркетингов директор на компанията-майка на Victoria's Secret, от което направо й се повдига. В интервю за Vogue, мениджърът на компанията отхвърля идеята за включване в състава на годишното модно шоу на компанията на транссексуални или plus-size модели като заявява, че предизвикващото дискусии дефиле на оскъдно облечени модели има за цел да бъде \"фантазия.\" Според мениджъра Разек това е 42-минутно специално развлекателно шоу и трябва да си остане такова. Той допълва, че то е единствено по рода си в света. Ратцър, която е хомосексуална и plus-size, споделя, че коментарите му са предизвикали у нея отвращение. Тя се чувства невероятно неудобно и се намира в компрометиращата позиция да работи на място, което не иска някой като нея да представя бранда нито да се представя за съюзник на LGBTQ хората. Голяма драма. И тя не е единствената. Стотици жени публично изказаха разочарованието и гнева си от компанията през уикенда, като използваха хаштаг \"бойкот на Victoria's Secret.\" Транс-модели писаха в Twitter и Instagram за своето огорчение, а един моден редактор дори призова за уволнение на Разек.", "date": "2018.11.22", "title": "Victoria's secret не ще да чуе за транссексуални модели"}
{"url": "https://www.faktor.bg/bg/articles/kultura/ivo-indzhev-be-udostoen-s-nagradata-georgi-markov-za-humanizam", "text": "Журналистът и изследовател на митовете в българската история Иво Инджев бе удостоен с наградата „Георги Марков за хуманизъм”. Тя е инициирана от Международния институт по антропология, Солт Лейк Сити, Юта, САЩ. Неин първи носител е известния български нумизматик и археолог проф. д-р Евгений Паунов. Носители на наградата са и журналистът Алекс Нюмън (САЩ), генеаложката доц. д-р Антоанета Запрянова (България), изследователят д-р Георги Боздуганов и др.  Иво Инджев е удостоен с отличието за последната си книга „Измамата Сан Стефано”, която разкрива убийствената руска политика към България, обясни историкът д-р Лолита Николова, която от години живее и работи в САЩ.  На церемонията присъстваха д-р Галя Маринова, художникът Даниел Хитков, д-р Георги Боздуганов, кинорежисьорът Евгений Михайлов, проф. д-р Лолита Николова, Галя Маринова и  журналистът Софка Топалова.", "date": "2018.11.22", "title": "Иво Инджев бе удостоен с наградата „Георги Марков за хуманизъм”"}
{"url": "https://www.faktor.bg/bg/articles/me-gazprom-ne-e-uvedomil-balgariya-che-ot-tuk-shte-minava-turski-potok", "text": "България не е уведомена официално от руска страна, че “Турски поток“ ще минава през наша територия. Това съобщиха от пресцентъра на енергийното министерство в коментар на съобщението на руския вестник \"Комерсант\", че  „Газпром“ е определил окончателно трасето на втората тръба на газопровода „Турски поток“ и то ще минава през България, Сърбия, Унгария и Словакия. Другият вариант за продължаване на маршрута бе през Гърция. “Турски поток\" се състои от две тръби, с капацитет по 15 милиарда кубически метра газ. Едната тръба е за Република Турция. Дилемата беше другата тръба - дали ще мине през България или ще мине през Гърция. Колегите от \"Газпром\" са съобщили в руските медии, че са взели своето решение - тръбата ще минава през България. Очакваме в най-скоро време официално да получим в Министерство на енергетиката и писмото от \"Газпром\" за тяхното решение“, каза Красимир Първанов, зам.-министър по енергетика, посочи БНР.  Разговори по темата се водят периодично, като въпросът бе разглеждан и по време на посещението на премиера Бойко Борисов в Москва през пролетта, припомнят от българското министерство на енергетиката.  От публикуваните в периода октомври-ноември материали на газопреносните оператори на четирите държави в рамките на процедурата за резервиране на бъдещи мощности следва, че трасето на „Турски поток“ ще преминава през техните територии. Процедурата е предвидена в европейското законодателство и се прилага при строителството на нови газопроводи, пише „Комерсант“. Така например „Булгартрансгаз“ планира да обяви на търг определени количества газ на входа от Турция и на изхода към Сърбия, твърди вестникът. На влизане от Турция компанията предлага от 1 януари 2020 г. за срок от 20 години 15 млрд. и 800 млн. кубични метра газ годишно, което съвпада с капацитета на едната тръба на „Турски поток“. На излизане към Сърбия – 4 млрд. кубични метра с възможност за увеличаване до 11 млрд. през 2021 г. Маршрутът на „Турски поток“ през България повтаря сухопътното трасе на неосъществения проект за газопровод „Южен поток“, отбелязва „Комерсант“. Пред вестник \"Ромъния либера\" генералният директор на руския национален институт по енергетика Сергей Правосудов обяснява, че първата тръба ще достигне директно до Турция и ще бъде свързана с газопроводите, които съществуват в страната  и ще започне полагането на втората линия. \"Единственият проблем е липсата на връзка между България и Сърбия, но такава ще бъде построена. След като бъде направено това, газът ще бъде транспортиран от Сърбия в Унгария и после в Австрия\", обяснява Правосудов.", "date": "2018.11.22", "title": "Опровергаха руска пропаганда: \"Турски поток\" няма да минава през България"}
{"url": "https://www.faktor.bg/bg/articles/ek-otpusna-pari-za-izgrazhdane-na-mini-mandri", "text": "Европейската комисия одобри схема за държавна помощ „Помощ за инвестиции за изграждане на мини мандри“. Целта е да бъдат подпомогнати собственици или наематели на животновъдни ферми, които са регистрирани земеделски стопани. Кандидатите трябва да произвеждат качествени хранителни животински продукти, отговарящи на изискванията на Наредба № 26 от 14.10.2010 г. за специфичните изисквания за директни доставки на малки количества суровини и храни от животински произход. Схемата ще стартира в началото на 2019 г. и ще продължи до края на 2020 г., или до изчерпване на финансовия ресурс. Заявленията за кандидатстване ще се приемат до един месец преди изтичане на срока за прилагане на схемата. Бюджетът на помощта е в размер 1,5 млн. лева. Той се определя ежегодно с решение на Управителния съвет на ДФ „Земеделие“ и се разпределя до изчерпването му за съответната година по реда на кандидатстване. Максималният интензитет на помощта е до 50% от приемливите разходи за един инвестиционен проект на един бенефициент, но не повече от 60 000 лева. Този интензитет е допустим на основание на член 17(9)(в) от Регламент (ЕС) 702/2014. Допустимите инвестиции по схемата ще бъдат за изграждане на обект за преработка и/или обработка на сурово мляко с необходимото оборудване (мини мандри) или закупуването на временен обект за търговия на дребно на млечни продукти, (включително закупуване на необходимото оборудване), в който се обработва и/или преработва сурово мляко, съгласно Наредба № 26 от 14.10.2010 г. за специфичните изисквания за директни доставки на малки количества суровини и храни от животински произход.", "date": "2018.11.22", "title": "ЕК отпуска помощ за изграждане на мини мандри"}
{"url": "https://www.faktor.bg/bg/articles/sadat-opredeli-maksimalna-prisada-za-georgi-ubil-zhena-si-na-ulitsa-v-pazadzhik", "text": "Пазарджишкият окръжен съд определи максималните 30 години затвор за бившия охранител Георги Генов, който по особен жесток начин уби съпругата си от ревност, съобщи БНР. Делото е прецедент, тъй като това е втора присъда на първа инстанция, дадена в рамките на пет месеца. Предишната, от 25 години лишаване от свобода, не успя да влезе в сила, тъй като съдията бе забравил да подпише присъдата. Предишният път делото се гледа по съкратената процедура, а пълните самопризнания на Георги Генов и разказа на свидетелите се оказаха основна теза на обвинението. Поради липсата на съдийски подпис обаче, апелативните магистрати приеха присъдата за невалидна. Това наложи нов съдебен процес с нов съдийски състав и обвинител. И ако предишният прокурор пледира 25 години затвор, то прокурор Ангел Панков поиска максималната присъда, която позволява съкратения съдебен процес. Така Георги Генов получи 30 години лишаване от свобода при първоначален строг режим и 200 хиляди лева обезщетение за дъщерите си. Жестокото убийство бе извършено на 1 септември 2017 г. Тогава женски писъци огласиха една от централните улици в Пещера. 41-годишната Катя Генова издъхна в локва кръв, намушкана над 10 пъти с нож от съпруга си, когото напуснала заради жестоките побоища. Според обвинението никой от свидетелите не е направил опит да й помогне. Жената издъхна в линейката на път за болницата в Пещера, а мъжът й бе обявен за общодържавно издирване. Три дни по-късно Георги Генов бе открит и задържан във вилата на родителите си край язовир Тополница.  Присъдата на Генов не е окончателна и подлежи на обжалване.", "date": "2018.11.22", "title": "Съдът определи максимална присъда за Георги, убил жена си на улица в Пазаджик"}
{"url": "https://www.faktor.bg/bg/articles/mashinistat-ot-kresna-e-sashtiyat-koyto-spasi-100-patnika-pri-udar-na-vlak-v-goryasht-tir", "text": "Машинистът на пътническия влак, който в понеделник вечер се удари в огромна 50-тонна скала в Кресненското дефиле, е 45-годишният Димитър Христов. Преди 4 години - на 11 декември 2014 г., той спаси близо 100 пътници, след като управляваният от него влак се удари в горящ ТИР край Мурсалево и също пламна. Тогава с бързата си реакция Христов успя да намали скоростта на мотрисата \"Сименс\" и с помощта на останалите членове на превозната бригада да изведе пътниците от горящия влак. \"Не се чувствам герой, просто направих това, което трябва. Нямаше време за страх. За да си машинист, трябва да можеш да запазваш самообладание, защото такива инциденти се случват в нашата професия. Някой беше казал, че машинистът е първият в системата, която няма право на грешка и последният, който може да поправи грешката на другите\", каза след инцидента преди 4 години в интервю за Dir.bg Димитър Христов. След катастрофата машинистът бе сред отличените от инициативата \"Достойните българи\" и награден от тогавашния министър на транспорта Ивайло Московски.  В понеделник вечерта 45-годишният Димитър отново управлява пътническата композиция от Петрич към Благоевград. Малко преди 19 часа, когато влакът излиза от последния тунел в Кресненското дефиле преди жп гара Черниче, машинистът вижда огромна скала на линията. Христов извиква на помощник-машиниста да излиза от кабината, докато задържа спирачката, за да намали скоростта преди неизбежния удар.  Девет души бяха ранени при сблъсъка, сред които самият Димитър, помощникът му и началничката на влака. Днес помощник-машинистът и началничката на влака бяха изписани от благоевградската болница.  Снощи пък локомотивът бе изтеглен до гарата в Черниче, а служителите на Национална компания \"Железопътна инфраструктура\" продължават работата по възстановяването на трасето. След като нормалното движение на влаковете бъде възстановено, ще бъдат предприети мерки и за укрепване на опасния терен.", "date": "2018.11.22", "title": "Машинистът от Кресна е същият, спасил 100 пътници при катастрофа с горящ ТИР през 2014"}
{"url": "https://www.faktor.bg/bg/articles/publichnite-sredstva-se-harchat-neefektivno-sochi-prouchvane-na-trend", "text": "Мнозинството от българите подкрепят основните параметри на бюджета, но смятат, че публичните средства се харчат неефективно. Това сочи проучване на изследователски център „Тренд“.  Една трета от българите са следили дебатите около бюджета. Най-младите остават най-незапознати. Повишаването на минималната работна заплата, увеличението учителските доходи и пенсиите са достигнали до най-много хора, съответно 82, 75 и 74%.  Най-силна подкрепа сред хората среща увеличението със 150 милиона лева на парите за хора с увреждания (95 на сто), както и увеличаването на пенсиите (93%). Най-ниска подкрепа събират параметрите, свързани с повишаването на заплатите в бюджетния сектор (50%) и увеличаването на максималния осигурителен праг (52%).  Там, където българинът вижда най-големи проблеми, са и сферите, в които според него трябва да се отделят повече средства, а именно - здравеопазване, социалната сфера и образованието.  Проучването на „Тренд“ е реализирано в периода 6-12 ноември и е по поръчка на вестник „24 часа“.", "date": "2018.11.22", "title": "Мнозинството българи подкрепят основните параметри на бюджета, сочи проучване на „Тренд“"}
{"url": "https://www.faktor.bg/bg/articles/gerb-turski-potok-da-mine-prez-balgariya-tova-e-top-prioritet", "text": "ГЕРБ се радват на новината за решението на \"Газпром\" \"Турски поток\" да мине през България. \"Това за България е топ приоритет. Точно това е желанието на министъра на енергетиката и на колегите от „Булгартрансгаз“ - да се промени енергийната стратегия и това да залегне като приоритет\", коментира в кулоарите депутатът от управляващата партия Александър Ненков. Според него България е направила огромни усилия и дипломатически совалки, благодарение на които европейските държави са подкрепили създаването на газов хъб \"Балкан\", предава Канал 3. \"Такъв проект, като газов хъб, без да имаш реални доставки и количества газ, поне от два-три източника, няма как да говорим за хъб изобщо\", смята Ненков. Той припомни, че България има договор до 2030 година с руската страна за доставка и транзит, което според него запазва нашата транзитна роля. Ненков подчерта още, че страната ни има добра инфраструктура, но предстоят още инвестиции. \"Правителството работи точно в тази посока – да запазим, а и да надградим своята транзитна роля\", допълни Ненков.", "date": "2018.11.22", "title": "ГЕРБ: \"Турски поток\" да мине през България е топ приоритет"}
{"url": "https://www.faktor.bg/bg/articles/novini/svyat/putin-masha-s-furazhka-na-nkvd-i-mechokat", "text": "Вече няколко дни руски потребители продължават да се надсмиват в социалните мрежи над статия в британския вестник \"Таймс\", в която популярната руска анимация „Маша и мечока“ е наричана \"пропаганда на Путин\" и пример за \"мека сила\", използвана от Кремъл, за да популяризира позитивния образ на Русия в чужбина, информира „Радио Свобода“.  Ето какво казва професор Антъни Глиз от Университета в Бъкингам, експерт по разузнаване, по повод анимацията: „Маша е страховита и дори противна, но и смела. Тя скача високо над главата си. Няма да е преувеличено, ако кажем, че тя се държи по путински“, визирайки един от епизодите, в който девойка, нахлупила фуражка на съветски граничар, охранява градината с моркови от „агресори“. Не за първи път един от най-популярните руски медийни продукти в света е обект на критики от световни медии. Преди една година подобна статия се появи във финландския вестник Helsingin Sanomat, в която учителят на Балтийската школа за кино и медии в университета в Талин, Прийт Кихемяги, нарича \"Маша и мечока\"   Той твърди, че мечокът е символ на Русия и неговата роля е да изчисти негативния имидж на страната в детските очи. По думите му тези сцени са „красиво представление“, което е част от кампания за влияние, твърде опасно за националната сигурност на Естония. Подобни опасения се появяват и в Литва. Там също се коментира този епизод, в който Маша с фуражка на граничар охранява мечешката градина, преследвайки зайци, които се опитват да откраднат моркови от нея. Критиците виждат в тези сцени заявка на Русия да брани неотлъчно своите граници. Държавните медии в Русия също иронизират загрижеността на балтийските страни, изразена по повод анимацията, наричайки я   „Анимаккорд“, московско студио, което притежава авторските права над „Маша и мечока“, обясни, че това е независим проект, който никога не е получавал държавно финансиране. \"Тези, които наричат руския анимационен сериал „Маша и мечока“ \" „Кремълската пропаганда \", имат богато въображение, подобни изявления приемаме с чувство за хумор\", коментира Дмитрий Ловейко, директор на студио \"Анимаккорд\" пред ТАСС .  Заместник-председателят на Държавната Дума Александър Курдюмов на свой ред нарече статията в „Таймс“ \"пълни небивалици\" – един от много редките случаи, в които мнението на представител на руския парламент да съвпада с мненията на потребителите в интернет и руските либерални медии.  Не такава обаче е позицията на руския журналист Аркадий Бабченко, който от няколко години живее и работи в Украйна.  „Когато показах анимацията „Маша и мечока“ на дъщеря си, само след няколко минути я изключих, и пратих в ада,  захвърлих я на боклука и повече не си спомних за нея. И  умните хора от университетите в Бъкингам и Талин са стигнали до същото заключение. Анимацията е абсолютно недоносче. Едно момиче с някаква полу-енкаведешка фуражка, борещо се с враговете в поредицата \"Крепостта на феодала\" (отново се говори за враговете, които се опитват да пресушат нашата нефтена матушка) и мечка с ушанка – трябва да си много перверзен, за да пълниш главите на децата с такива глупости. И фактът, че „Aнимаккорт“ не прави това с парите на Кремъл, а по свое инициатива, показва само колко всички там са   но не го проумяват. Но въпросът всъщност не е дори във фуражката, нито в милитаризирането на детското съзнание. Същността е какъв вид поведението пропагандира  тази анимация.  Пуснете си „Маша и мечока“. Гледайте всяка серия. А след това превключете на любимото ток-шоу на Скабеева. Няма да откриете никакви разлики в моделите на поведение. Не. Истерия и викове, викове и истерия. Откъслечни реплики на висок тон се разнасят в пространството - op, op, op. Абсолютно невъзможно е да чувате събеседника, към него се проявява пълно неуважение, викът е единственият модел на комуникация, абсолютно непокиска е увереността в своята правота, абсолютно невъзможно е да чуете аргументите. Не мога да гледам тази анимация чисто физически. Защото не откривам абсолютно никакво различие между лудналите глупаци в протестите на Путин и Маша. Дори не точно това. Гледам тази анимация и разбирам, че и Маша ще стане същата глупачка като порасне.  Това не е модел на детско поведение. Децата не се държат по този начин. Това е модел на поведение на Лидия Аркадиевна в състояние на психоза, което се натрапва на подрастващите.  А, и още нещо за фуражката на НКВД. Times, вие съвсем правилно разбрахте посланията. И вие, колеги от Финландия, Естония и Литва също – че става дума за пропаганда.  Идиотска пропаганда,  проява на истерично и агресивно поведение.  И фактът, че се чуха насмешки и подигравки, омаловажавайки смисъла на изречените оскърбления и ирония, провеждайки една дискусия в плоскостта на „ха-ха, виждате ли какви идиоти са те“ – всичко това е едно замъгляване на същото това истерично поведение. Не показвайте на децата тези истерична помия. Показвайте на децата истински анимации, които показват положителни модели на човешко поведение, изразено във взаимно уважение и желание за диалог.  Гледайте първо \"Маша и мечока\", а след това любимия анимационен филм на Mиядзяки - и ще видите колко голяма е разликата в поведението на техните герои.“ Превод: Faktor.bg", "date": "2018.11.22", "title": "Путин, Маша с фуражка на НКВД и мечокът"}
{"url": "https://www.faktor.bg/bg/articles/rumen-petkov-se-sreshtna-s-shef-v-partiyata-na-putin", "text": "Председателя на АБВ Румен Петков се срещна с ръководителя на Международния отдел на Единна Русия, който е и зам.-председател на комитета за международни отношения на Съвета на федерацията Андрей Климов, съобщиха от пресцентъра на партията. Двамата обсъдиха взаимоотношения между двете партии и договориха съвместен план за действие, който включва отбелязване на съвместни годишни, културни мероприятия, съвместно издаване на българска и руска литература. Климов подари на лидера на АБВ книга с Великите руски градове, като отбеляза, че тя е написана с азбуката, която тръгва от България. Петков покани Климов да посети Пловдив - Европейска столица на културата 2019 г. и да вземе участие в конференция посветена на 140 години от Константинополския мирен договор, научаваме от това интересно текстче. Културата явно е основен приоритет на путинистите и на нашенските им последователи.", "date": "2018.11.22", "title": "Румен Петков договори \"съвместен план за действие\" с шеф в партията на Путин"}
{"url": "https://www.faktor.bg/bg/articles/novini/balgariya/eksperti-nalozhitelna-e-proverka-ot-evropeyskata-komisiya-sreshtu-monopolnoto-polozhenie-na-lukoyl-u-nas", "text": "Акцизът върху горивата у нас е най-ниският в целия Европейски съюз и дори в съпоставим страни като Румъния и Гърция той е по-скъп. Това обяви енергийният експерт Васко Начев на Дискусия организирана днес от Атлантическия съвет на България. Тя е посветена на енергийната сигурност и рисковете, които произлизат от прекомерната зависимост от Русия в енергийната сфера.  Начев посочи, че в България акцизът е 0,65 ст. За литър, в Гърция 1,40, Турция – 1,80, Германия – 1,20 лв. На 6 ноември цената на горивата у нас беше изключително висока и съвпадна с началото на негодованието на хората. Причината за това е или изкуствено надуване на цените или недоглеждане на тези, които ги определят. Отговорът можете да си дадете сами, каза експертът. На 12 ноември, цената пада, а на 13 същия месец, след среща на вицепремиера Томислав Дончев с Невфтогазовата асоциация цената пада още повече и става най-ниската в Европа, посочи Начев. Илиян Василев, бивш посланик на България в Москва, анализира търговските и финансови практики на Лукойл като заяви, че между 30-40 млн. лв. могат да бъдат спестени още на входа на рафинерията при добре свършена работа от страна на НАП и Митниците. Василев съобщи, че през 2014 година по заповед на руския премиер Димитрий Медведев на всички руски рафинерии, включително и на Лукойл е забранено да използват друг нефт освен така наречения сорт „Урал”, който е некачествен, тежък и съдържа много примеси. В случая става дума за пълна липса на пазарни принципи и наложено политическо решение. Василев обърна внимание и върху продължаващата десетилетие практика чрез „креативно” счетоводство да се укриват печалби. За последните 10 години Лукойл е декларирал 66 млрд. лв. приходи и нито една стотинка печалба. 54% от производството на Лукойл у нас се изнася чрез офшорки в чужбина. Може да се каже, че това е най-голямото данъчно престъпление у нас, като загубата за бюджета е около един млрд. лв., а санкцията, която би могла да наложи държавата заради тези нелоялни практики е по-голяма от цялата стойност на рафинерията и нейната инфраструктура - 1,63 млрд. Всичко това би могло да бъде спряно чрез контрол от страна на НАП и Митниците, подчерта експертът. Според него би трябвало да бъде инициирана проверка от страна на ЕК за злоупотреба с монополно положение от страна на рафинерията. Целта на дискусията  да се направи анализ на ценовите политики към горивата и на какво се дължат проблемите в България.", "date": "2018.11.22", "title": "Експерти: Наложителна е проверка от Европейската комисия срещу монополното положение на Лукойл у нас"}
{"url": "https://www.faktor.bg/bg/articles/borisov-tryabva-da-prodalzhim-s-rabotata-v-imeto-na-vsichki-balgarski-grazhdani-koito-iskat-silna-darzhava", "text": "През 2014 г. средната работна заплата в страната е била 822 лева, а през третото тримесечие на настоящата година достига до 1106 лева. Това написа премиерът Бойко Борисов в  социалната мрежа „Фейсбук“. \"Коефициентът на безработица преди 5 години е бил 11,4,%, но непрекъснато намалява и в момента е 5,4%. През 2014 година минималната работа заплата в България е 340 лева, на този етап е 510 лева, а в новия бюджет сме заложили тя да достигне до 560 лева\", написа още министър-председателят. „Затова трябва да продължим с работата. В името на всичките ни избиратели и всички български граждани, които искат силна държава“, заявява министър-председателят. „Това са основните показатели на страната след мандата на БСП, които снощи представих в студиото на „Шоуто на Слави“. Цифрите говорят сами за себе си“, пише още Бойко Борисов.", "date": "2018.11.22", "title": "Борисов: Трябва да продължим в името на всички български граждани, които искат силна държава"}
{"url": "https://www.faktor.bg/bg/articles/karayancheva-ochakvame-podkrepa-ot-finlandiya-za-skoroshno-priemane-na-balgariya-v-shengen", "text": "Държавният секретар по външните работи на Финландия Самули Виртанен поздрави България за успешното провеждане на нейното първо председателство на Съвета на ЕС. Българската парламентарна делегация, водена от председателя на Народното събрание Цвета Караянчева, разговаря със Самули Виртанен в рамките на двудневната си визита във Финландия. Председателят на Народното събрание подчерта, че усилията на българските институции са били насочени към постигане на широк консенсус по всички въпроси от дневния ред на ЕС. Освен по приоритетите, заявени от България, съществен напредък имаше и по редица други теми и бяха затворени много законодателни досиета, уточни Цвета Караянчева. Като един от големите успехи на първото за България председателство на Съвета на ЕС тя посочи приемането на процедурните правила за работа на Съвместната група за парламентарен контрол на Европол от страна на националните парламенти и Европейския парламент. Избирането на председателя на Комисията по вътрешна сигурност и обществен ред на Народното събрание Цветан Цветанов за представител на тази група в Управителния съвет на Европол е висока оценка за работата и усилията на България по тази тема, добави Цвета Караянчева, съобщиха от пресцентъра на Народното събрание.  Другият основен приоритет на нашето председателство беше темата за европейската перспектива на страните от Западните Балкани, отбеляза председателят на българския парламент. Ако не интегрираме тези държави в ЕС, някой друг ще ги привлече, защото в политиката, както и в природата, няма вакуум, коментира Цвета Караянчева. България и Финландия споделят общо мнение, че разширяването на ЕС трябва да става на база на изпълнените ангажименти от всяка страна, кандидатстваща за членство, беше подчертано по време на разговора. Очакваме подкрепа от Финландия за скорошно приемане на България в Шенген и за отпадане на Механизма за сътрудничество и оценка на Европейската комисия, подчерта председателят на Народното събрание. Това би била правилна стъпка, защото България отдавна изпълни всички критерии за присъединяване към Шенгенското споразумение, добави Цвета Караянчева. До края на мандата на настоящата Европейска комисия България очаква да отпадне и механизмът за сътрудничество и оценка. Председателят на Народното събрание и държавният секретар по външните работи на Финландия се обединиха около мнението, че политиците трябва да информират повече гражданите за ползите от членството на страните в ЕС. Това ще стимулира тяхната ангажираност с изборите за Европейски парламент през 2019 г. Гражданите трябва да усетят реалните ползи за живота на всеки един от тях и така ще направим темата по-близка до всеки европеец, подчертаха Цвета Караянчева и Самули Виртанен. Те бяха единодушни, че не бива да се допуска евроскептицизмът да вземе връх сред гражданите на България и Финландия.", "date": "2018.11.22", "title": "Караянчева: Очакваме подкрепа от Финландия за скорошното приемане на България в Шенген"}
{"url": "https://www.faktor.bg/bg/articles/kanal-5-makedoniya-kosovarite-palyat-srabski-stoki", "text": "Жители на косовското село Качаник в сряда вечерта са запалили сръбски стоки и са заснели акцията си, след което са я качили в социалните мрежи, съобщава „КоССев“, предава скопският телевизионен „Канал 5“. На снимките може да се види как горят кутии с различни сръбски продукти, сред които шоколади и почистващи препарати. Според думите на самите инициатори на акцията, това се е случило заради апела за бойкот на сръбските стоки. „След апела да бойкотираме сръбските стоки, някои жители на Качаник решиха да ги запалят. Акцията започна и в момента е в ход“, се обяснява под публикуваните клипчета на албанския сайт „Albeu.com”. След като пропадна опитът на Косово да стане член на Интерпол, официална Прищина вдигна митата върху стоките от Сърбия и Босна и Херцеговина до 100%. Това предизвика остра реакция от Белград, а заради действията на косоварите бе проведено и заседание на Съвета за национална сигурност на Сърбия. След нея президентът Александър Вучич заяви, че всички служби в Сърбия ще бъдат поставени в повишена бойна готовност. Вучич посочи още, че са видени косовски министри, които се снимат в магазините и се хвалят, че няма нито една сръбска стока.", "date": "2018.11.22", "title": "„Канал 5“, Македония: Косоварите палят сръбски стоки"}
{"url": "https://www.faktor.bg/bg/articles/priznaha-za-nov-intsident-s-avtomobil-na-nso", "text": "Инцидент с автомобил на Националната служба за охрана в столицата – колата се е сблъскала с друг автомобил. Случаят е от преди няколко дни, но МВР потвърди за него днес. Автомобилът на НСО е бил с включена светлинна сигнализация, когато се сблъсква с другата кола, съобщава БТВ. При инцидента няма пострадали хора. От „Пътна полиция” са съставили актове за нарушения и на двамата водачи. От МВР не съобщават кой е бил охраняван в колата на службата. Припомняме, от вчера в социалните мрежи циркулира видеоклип как служители на НСО се карат с пътен полицай. Авторът на клипа твърди, че автомобилът на службата е навлязъл в насрещното движение на ул. \"Фритьоф Нансен\" В столицата и в него се е возила Десислава Радева. Съпругата на президента категорично отрича тази информация, а от НСО извършват проверка.", "date": "2018.11.22", "title": "Признаха за нов инцидент с автомобил на НСО"}
{"url": "https://www.faktor.bg/bg/articles/ekspert-proektat-aets-belene-ne-sashtestvuva-za-evropeyskata-komisiya", "text": "Нашите управляващи не четат европейските проекти. Там ясно пише какво ще се случи с АЕЦ \"Белене\". Проектът не съществува за Европейската комисия/ЕК/. Сега тепърва трябва да кандидатстваме наново. Това заяви председателят на „Българския енергиен и минен форум” Иван Хиновски в предаването \"Лице в лице\" по БТВ. \"В нотификация към ЕК трябва да представим проектната кампания на \"Белене\", а нотификация е нужна само при нулев старт на проект\", каза още той.   \"Трябва да доказваме пред Европейската комисия дали ние имаме нужда от тази мощ, дали ще се въведат нови системи, ние трябва да имаме завършен проект. Ще доказваме пред ЕК технико-икономическа обосновка\", разкри Хиновски.   \"Турски поток\" носи геополитически ползи на България. Няма губещ газопроводен проект в историята на човечеството. Дано дойде газ и от Черно море\", завърши Иван Хиновски.", "date": "2018.11.22", "title": "Експерт: Проектът АЕЦ \"Белене\" не съществува за Европейската комисия"}
{"url": "https://www.faktor.bg/bg/articles/robart-singer-lukovmarsh-tryabva-da-bade-spryan", "text": "Вицепрезидентът на Световния еврейски конгрес Робърт Сингер учатва в предаването \"Лице в лице\" по бТВ и отговори на въпрос актуален ли е антисемитизмът и днес, 73 години след края на Втората световна война. \"За съжаление виждаме неща, които са недопустими и не трябва да се случват в Европа. Евреите ги е страх да излизат по улиците във Франция, в Германия. Разбирам, че тук, в България, ви е трудно да разберете за какво говоря, защото нямате такива проблеми, посочи Сингер, който бе награден днес с орден \"Мадарски конник\", първа степен. \"България е единствената страна, която спасява своите евреи. Това е една от най-хубавите части от вашата ситория. Спасени са 48 000 евреи. Ние знаем и помним историята. Искам да ви благодаря за всичко. В днешни дни също евреите в България нямат абсолютно никакви проблеми. България е място на толерантност. Тук живеят хора от всякакви религии и етноси. Все пак има някои неща, за които трябва да се погрижите. Говоря за Луковмарш. Днес проведох срещи с Бойко Борисов, с Цветан Цветанов, с президента Радев, с кмета на София, с политици от всички формации и обсъдихме този проблем. Луковмарш не е марш срещу евреите, а е марш срещу демокрацията, срещу България. Той създава усещане за България такова, каквото тя не заслужава. Това е маргинален марш, повечето от участниците не са и българи, но става по улиците на България и затова трябва да бъде спрян\", категоричен беше Сингер. \"В световен мащан антисемитизмът идва от няколко посоки - крайно десни движения, крайни и радикални мюсюлмански движения. Не всички мюсюлмани по света изповядват антисемитизма. Тук, в България, мюсюлмани и евреи живеят заедно. Антисемитизмът се превръща в политическа платформа. Появяват се неонацистки партии, които са изградени на основата на антисемитизма. Всичко това е част от един популизъм, който е завладял не само Европа, но и други страни по света. Всеки ден слушаме и четем глуспоти за евреите. Всички тези теории на конспирацията са безпочвени\", категоричен е Робърт Сингер.", "date": "2018.11.22", "title": "Робърт Сингер: \"Луковмарш\" трябва да бъде спрян"}
{"url": "https://www.faktor.bg/bg/articles/seizmolog-slivenskiyat-seizmichen-rayon-krie-opasnost-ot-silen-trus", "text": "Информация за земетресенията в България започва да се събира през последните 150-200 години. Това са процеси, които се развиват бавно. Проучването на повтаряемостта на трусовете отнема до над 1000 години за катастрофалните трусове. Ние нямаме представа за някои от потенциално опасните зони, като например тази в Сливен. Сливенският Балкан се издига вертикално над повърхността и е един потенциален, но неизвестен исторически сеизмичен район. Може в най-близко време да сработи такъв механизъм, заяви пред Novini.bg ръководителят на департамент „Сеизмология” в Националния институт по геофизика, геодезия и география проф. Емил Ботев. Експертът отбеляза, че ние нямаме достатъчно активни зони, както е при гърците. \"Те имат достатъчно земетресения във всяка зона и могат да направят вероятностна оценка за бъдещи трусове\". „На територията на нашата страна съществено влияние имат само земетресенията във Вранча, които са с магнитуд по-голям от 7, и то със специфична насоченост на излъчването при разкъсване на сеизмичните зони“, уточни той. И даде пример, че при подобно насочване на 4 март 1977 година е било нещастно ориентирано към проблемите с неустойчивото строителство в град Свищов. „За съжаление двете сгради, които паднаха, бяха с охлабени основи и с допълнителни изменения и се получиха срутвания. В съседство други къщи бяха останали цели със значително по-слаби нарушения. Ефектът от много силните земетресения твърде често се определя и от сеизмичната устойчивост на сградите“, коментира сеизмологът. „Връзката между две съседни сеизмични зони е сложна и все още неизяснена. Когато стане по-силно земетресение, за да се натрупа напрежение в съседни сеизмични зони, са необходими години - десетина най-малко. Да говорим, че при нас, които се намираме във вътрешноконтинентална плоча, където движението на блоковете е много по-бавно, има предаване на напрежение, е изключено. При нас земетресенията са до 15 км дълбочина, освен това Централна България е разположена на около 350 км от Вранча, не може да има пряка връзка“, подчерта проф. Емил Ботев. „Дори колегите в Румъния не очакват развитие на този процес“, увери топ сеизмологът ни. „За територията на нашата страна едно катастрофално земетресение има вероятност да е в порядъка на 250-300 години. За отделни огнища и зони като Струмската сеизмична зона или Маришката, Пловдивската, например е 1000-2000 години. Трусове с възможности за магнитуд до 7 се случват на 200-300 години“, успокои експертът. „В началото на миналия век от 1901 до 1928 година, стават 6 земетресения с магнитуд 7 и по-голям. Затова ние приемаме, че е малко вероятно в същите сеизмични зони да се случи подобно земетресение, защото тази повтаряемост е най-малко 250-300 години и защото знаем, че движенията при нас са толкова слаби, и те водят до натрупване на напрежение за много дълги периоди от време. За това, че тези минали земетресение са надробили земната кора, вероятно по тази причина на територията на нашата страна стават голямо количество слаби земетресения. Последното по-силно земетресение беше в Перник с магнитуд 5,6, но нито в Перник, нито в София имаше много сериозни инфраструктурни разрушения и нямахме нито една жертва“, припомни той. По думите на Емил Ботев превенцията е много важна. „При нас е много важно да се обърне внимание на качеството на строителството. Имаме достатъчно сериозно наследство в провинцията на стар тип сгради, които са къщи от некачествени материали, с по-слаба устойчивост. Панелните жилища са с по-висока земетръсна устойчивост, а новите кооперации се строят с рамкови конструкции и са съобразени напълно с нашето сеизмичното райониране, което е заложено в правилника за строителство. Ние сме готови да посрещнем предизвикателствата на природата в по-ново време. Старите сгради не са съобразявани и Слава Богу, че все по-малко хора живеят в такива“, подчерта ръководителят на департамент „Сеизмология” в Националния институт по геофизика, геодезия и география. „Точна оценка за познаване на едно бъдещо земетресение засега е непостижима. Имаме 1-2% успешни модели, които са показали земетресения в световен мащаб, но това не е достатъчно, за да можем да говорим за прогнозиране на точното време на бъдещо силно земетресение. Ние не можем да правим прогнози, защото нямаме данни, тъй като сме били под чуждо владичество и нямаме документация“, каза проф. Ботев.", "date": "2018.11.22", "title": "Сеизмолог: Сливенският сеизмичен район крие опасност от силен трус"}
{"url": "https://www.faktor.bg/bg/articles/neno-dimov-chistiyat-vazduh-e-investitsiya", "text": "Два са основните източника на замърсяване на въздуха в градовете - старите коли и битовото отопление, заяви министърът на околната среда и водите Нено Димов в предаването \"Плюс-минус\" по Нова тв. По думите му, трябва да си даваме сметка, че много отговорни институции като СЗО и ЕК алармират за лошото качество на въздуха. \"Противопоставянето на социалното и здравословното е недопустимо. Здравето на хората трудно би могло да бъде оценено. Трябва да си даваме сметка, че чистият въздух е инвестиция. Естествено е от едната страна да стои някакъв вид промяна\", каза Нено Димов. Въпрос и на манталитет е каква кола ще си купиш, смята той. По думите му рано е да се каже дали по-нататък ще има още по-голямо увеличение на данъците.  Над 60 процента от замърсяването на въздуха в големите градове идва от битовото отопление, каза той. Индустрията почти не влияе на замърсяването на въздуха в страната, по изследване на Световната банка. Единственият устойчив начин хората да станат по-екологично мислещи е  да станат по-богати, каза министърът.", "date": "2018.11.22", "title": "Нено Димов: Чистият въздух е инвестиция в здравето на хората"}
{"url": "https://www.faktor.bg/bg/articles/komisiyata-po-otbrana-glasuva-edinodushno-slivnitsa-da-stane-grad-na-balgarskata-boyna-slava", "text": "Комисията по отбрана гласува единодушно Сливница да стане \"Град на Българската бойна слава\". Това съобщиха от парламентарната Комисия по отбрана.  \"Гласувахме това предложение не само, защото жителите на Сливница предопределят изхода по време на Сръбско-българската война и имат заслуги за каузата на националното Съединение, а защото това е стъпка за повдигане на патриотичния дух, начин да си припомняме историята, да не я забравяме и да се поучаваме\", каза ген. Константин Попов - председател на Комисията по отбрана, по повод взетото решение. Всички народни представители гласува единодушно \"за\" проекта на Решение. След Добрич и Тутракан това е третият град в България, на който 44-тото Народно събрание дава такъв статут.", "date": "2018.11.22", "title": "Сливница става \"Град на Българската бойна слава\""}
{"url": "https://www.faktor.bg/bg/articles/obshtestvo/ulitsata/nap-agentsiya-patna-infrastruktura-patna-politsiya-i-agentsiya-mitnitsi-pogvat-narushitelite-bez-vinetki", "text": "Няма да има краен срок за подмяна на валидните и през 2019 г. хартиени винетки в електронни, заяви за Дарик проф. Олег Асенов, експерт в екипа, внедряващ тол системата. Водачите, които не преобразуват винетките си ще фигурират в онлайн системата като нарушители и ще бъдат спирани за проверка. Те обаче не са нарушители и след като установят наличието на хартиен стикер на предното стъкло, контролните органи ще има пожелават \"Приятен път\", добави проф. Асенов. Действителните нарушители пък ще бъдат контролирани не само от Агенция \"Пътна инфраструктура\" и \"Пътна полиция\", а и от Агенция \"Митници\" на границата, от Националната агенция за приходите, на пунктовете за годишен технически преглед и при издаването на лицензия за транспортна дейност, добави експертът. Това са предложенията, заложени в Закона за движение по пътищата, които се обсъждат в момента. От 17 декември водачите ще могат да закупуват и конвертират винетки на сайта и чрез мобилното приложение на Тол управлението. Ще можем да купуваме електронни винетки след средата на декември Електронната винетка става валидна в рамките на пет минути след получаване на плащане в системата, затова при банкови преводи трябва да се изчака, тъй като те отнемат до 48 часа, каза проф. Асенов. На сайта и чрез мобилното приложение на Тол управлението ще  може да се провери, дали винетката е валидна. Няма краен срок за конвертиране на хартиените винетки, чийто срок продължава и през следващата година. Преобразуването име препоръчително, но не е задължително. Шофьорите, които не го направят няма да са нарушители. \"Ще бъдат спирани, тъй като в електронната система, ако не е валидирана винетката, тези МПС-ата за нас са потенциални нарушители, но не са нарушители. Наблюдавайки коректно залепен стикер на предното стъкло нашите правоохраняващи органи ще бъдат инструктирани да пожелаят приятен път на хората\", обясни Асенов.", "date": "2018.11.22", "title": "НАП, Агенция \"Пътна инфраструктура\",  \"Пътна полиция\" и  Агенция \"Митници погват нарушителите без винетки"}
{"url": "https://www.faktor.bg/bg/articles/daritkova-sazdavaneto-na-moderna-detska-bolnitsa-shte-bade-finansirano-ot-darzhavata", "text": "Идеята столичната болница „Лозенец“ да стане Детска болница за комплексно лечение е на правителството и в частност на министъра на здравеопазването Кирил Ананиев. Това съобщи пред БНР Даниела Дариткова, председател на парламентарната здравна комисия. По думите й, ще се наложи модернизация и преструктуриране на съществуваща база. „Категорично ще трябват инвестиции, за да може да се постигне целта – изграждането на модерна детска болница. Надявам се, че те ще могат да бъдат осигурени в рамките на добрата работа на приходните институции и добрите приходи в бюджета“, заяви Дариткова и добави: „Ще се сбъдне дългогодишната мечта на поколения български педиатри да имаме многопрофилно лечебно заведение , осигуряващо комплексно лечение на деца.“  Създаването на отделна детска болница ще създаде условия за по-голям интерес към специалностите в детското здравеопазване, подчерта д-р Асен Меджидиев, началник-отделение УНГ в „Пирогов“ и председател на Столичната лекарска колегия. „Хубавото на тази идея е, че ще бъдат концентрирани всички специалности, поне така се анонсира в момента от министерството - в областта на детските болести и ще се избегне и транспортирането между отделните болници, което в момента се случва масово. Няма да може да бъде избегнато на 100%, защото пак ще има едни клиники, които са с традиции, водещи в определени структури, които пак ще се ползват, както и във всички останали специалности. Но самата концентрация на едно място на повечето специалности от детските болести е най-доброто, което може да се направи за детското здравеопазване“, заяви д-р Асен Меджидиев. „Държавата най-после поема отговорността за децата“, заяви Пенка Георгиева, председател на пациентската организация „Заедно с теб“, както и член на инициативния комитет за създаване на детската болница. „Имаме предложението, както и единодушието с министър Ананиев - следващата седмица в сряда се събираме специализирана група от инициативния комитет за Детска национална болница и ще излезем с конкретни искания, както и задания как точно да изглежда структурата на болницата“, добави Пенка Георгиева, според която няма да бъде необходим посредник между родителите и личния лекар.", "date": "2018.11.22", "title": "Дариткова: Новата модерна детска болница ще бъде финансирана от държавата"}
{"url": "https://www.faktor.bg/bg/articles/petras-aushtrevichus-faktat-che-sam-v-cherniya-spisak-na-moskva-e-priznanie-za-moite-usiliya-sreshtu-agresivnite-politiki-na-rusiya", "text": "Приемам факта, че съм в черния списък на Москва като признание на моите усилия да говоря срещу авторитарния режим в Москва и агресивните политики на Руската Федерация към нейните съседи, каза в интервю за БНР евродепутатът от Литва Петрас Аущревичус, член на АЛДЕ. Той допълни: \"Изразих своята позиция, като обясних какво смятам, че не е наред. Когато в една страна няма демокрация и ледерът й я управлява единствено според неговата стратегия, то какво можем да очакваме? Русия се изолира сама и това е лошо решение. Ние трябва да направим всичко възможно, за да запазим връзката с гражданското общество в Русия. Ние не сме врагове на Русия, но няма и никога да приемем нейната агресивна политика, каквато тя води днес.\" Евродепутатът посочи още: \"Горд съм, че съм в този черен списък, защото по този начин влизам в белия списък на Европа, в която вярвам. Смятам, че Русия няма бъдеще, ако гледа на Европа като на свой враг, като на противник. Това е абсолютно погрешно. Европа премина през толкова много войни и смятам, че научи своите исторически уроци по-добре, отколкото Русия.\" Аущревичус е убеден, че е в черния списък заради категорична си позиция в подкрепа на Украйна след военната инвазия през 2014 година, както като евродепутат, така и като председател на вътрешнопарламентарната група за приятелство с Украйна. \"Подкрепям украинците и писахме толкова много писма до г-н Путин да освободи политическите затворници и да не бъдат потискани политическите опоненти. Но, в крайна сметка това е цената, която плащам. Това е цената за борба вимето на човешките права. Горд съм с това\", категоричен е Аущревичус. Евродепутатът коментира и идеята за създаване на обща европейска армия. \"Германия стана втората голяма страна от Европейския съюз, която подкрепи създаването на европейска армия. Лично аз подкрепям всяка стъпка, всяко усилие, което води до увеличаване на европейските инвестиции в сигурност и отбрана на Общността. Колкото повече европейци се грижат за сигурността на ЕС, толкова по-добре за народите на Европа, както и за самия Съюз. Днес ЕС е световна сила, но твърде дълго това не беше така. Големи сме по отношение на икономиката, по отношение на защитата на основните човешки права, на върховенството на закона, но правим твърде малко да защитим дори нашите близки съседи. Ние никога няма да бъдем агресивна сила, не става въпрос въобще за нападение, но трябва ясно да заявим, че ще защитаваме нашите ценности, нашия стил на живот и нашето благосъстояние. Колкото по-категорични и непоколобеми бъдем по тези въпроси, колкото по-категорична е позицията ни по отношение на сигурността, толкова по-ясно ще е посланието към нашите потенциални врагове.\" По думите му, Русия води информационна война срещу Европа. \"Фалшивите новини ни заливат като поток от руски източници. Предизвикват ни, защото знаят, че сме стожер на върховенството на закона и човешките права, и опитват да разширят влиянието на т.нар. „Руский мир” - Руски свят -  противопоставяйки го на европейските ценности. Тези страни, които предизвикват ЕС понякога са няколко крачки пред нас. Трябва да сме сигурни, че можем да осигурим защитата и сигурността на нашите граждани\", каза още евродепутатът. Аущревичус е кандидат за президент на Литва. На въпрос ще изпозва ли Русия влиянието си върху руското малцинство в Литва по време на изборите, той каза: \"У нас имаме компактно малцинство от руско говорящи, в което освен руснаци има също белоруси и украинци. Някои от тях живеят в много различен медиен свят от реалния. Те гледат руски телевизионни канали. Това от една страна е нормално. Но има опасност да бъдат засегнати от руската пропаганда, която изключително мощно извира оттам и като вирус достига до техните съзнанията. Ако гледаш руска телевизия, ще видиш толкова мното дезинформация. Наистина не мога да повярвам, че руски официални лица, които са богати, влиятелни и притежават толкова много имоти в Европа, искат да разрушат същата тази Европа. Това е наистина феноменално. Те държат парите си тук, децата им учат в европейски училища, имат вили в Южна и Северна Европа и в същото време водят борба срещу ценностите на Европа. Вероятно има някаква идея зад всичко това, която ние не знаем. По този начин те искат да доведат до упадък европейския начин на живот и така да обяснят, че руският начин на живот е по някакъв начин по-добър, но икономическите доводи за това не са много. Младите хора емигрират в САЩ и Германия, а не в Русия. Но, ако гледате руските телевизии, ще останете с впечатлението, че Русия е страна на чудесата - нещо като райско място, което привлича хората от Европа. Не руснаците идват в Европа, а европейците отиват в Русия, за да живеят и работят там. А обяснението им е - Европа пропада, ЕС е пред разпадане, икономическите стандарти са по-ниски, отколкото искаме да бъдат и в Европа има повсеместен хаос. Това е есенцията на фалшивите новини, които Кремъл иска да продаде на своите хора, на руснаците, за да обясни мизерията и спадът в икономиката на страната и от друга страна към европейците, за да загубят вяра в начина си на живот.\"", "date": "2018.11.22", "title": "Петрас Аущревичус: За мен е признание, че съм в черния списък на Москва"}
{"url": "https://www.faktor.bg/bg/articles/tsvetanov-1-37", "text": "Откакто приключиха президентските избори, президентската двойка се движи само в насрещното движение. Така метафорично коментира председателят на ПГ на ГЕРБ Цветан Цветанов по време на дебатите по президентското вето на Закона за корпоративното подоходно облагане, предаде „Фокус“. „Трябва да говорим по-аргументирано, а не да влизаме в исторически факти от президентските избори“, посочи той. „Откакто приключиха президентските избори, президентската двойка се движи само в насрещното движение“, коментира Цветан Цветанов. В отговор депутатът от БСП Таско Ерменков посочи, че повече хора са гласували за президента Румен Радев, отколкото за ГЕРБ. Клип в социалните мрежи предизвика съмнение за нов скандал с участието на първата дама Десислава Радева. Авторът на видеото Богдан Асенов твърди, че именно тя е пътувала в автомобил на НСО, който се е движил в насрещното. Цялото управляващо мнозинство се движи в насрещното движение и то срещу своите граждани, заяви народният представител от ПГ на „БСП за България“ Иван Иванов.  „Управляващите се опитват да \"бутнат\" дискусията, да се размие основният проблем, който се опитваме да решим с ветото върху Закона за корпоративното подоходно облагане“, продължи с тирадата червеният депутат. Според него предвижданите промени в Закона за корпоративното подоходно облагане са необмислени и ненавременни.  „За това говори реакцията на българските граждани, които мигновено излязоха на улицата и адекватната реакция на президентската институция, която съвсем мотивирано ви върна като първокласници“, каза още Иван Иванов.", "date": "2018.11.22", "title": "Цветанов: След президентските избори Радеви се движат само в насрещното движение"}
{"url": "https://www.faktor.bg/bg/articles/radev-udostoi-s-orden-stara-planina-vitseprezidenta-na-svetovniya-evreyski-komitet", "text": "Президентът Румен Радев удостои с орден „Мадарски конник“ вицепрезидентът на Световния еврейски конгрес Робърт Сингер. Отличието се връчва за приноса му за развитието на образователните дейности на българската еврейска общност: “За дейността, която вършите, и в която ние стоим рамо до рамо с вас, за борбата с антисемитизма, ксенофобията и радикализацията. Искам също така да изразя нашата признателност за това, че вашата изключително влиятелна организация популяризира България като държавата, която в най-мракобесните за Европа времена извърши огромен морален подвиг, когато нито един български евреин не беше изпратен в лагерите на смъртта“, каза той. От своя страна Робърт Сингер подчерта, че в България съжителството между различните религиозни общности може да бъде дадено като пример за много народи: “Нашата традиция повелява, че всеки, който е спасил живота на един човек е спасил целия свят. Българите спасиха много светове. Затова много евреи, дори да нямат връзка с България, пазят специално място в сърцето си за тази страна и за хората й“, каза Робърт Сингер - вицепрезидентът на Световния еврейски конгрес", "date": "2018.11.22", "title": "Радев удостои с орден \"Мадарски конник\" вицепрезидента на Световния еврейски конгрес"}
{"url": "https://www.faktor.bg/bg/articles/fandakova-1", "text": "Проектът ни за изграждането на обща станция на метрото и на Симеоновския лифт днес беше потвърден с решение на общинския съвет, който прие безвъзмездното и безсрочно право на преминаване в полза на Столична община през частните имоти в обхвата на трасето. Това обяви столичният кмет Йорданка Фандъкова във фейсбук. \"Това е начинът да осигурим най-удобната връзка с планината – директно от станция на метрото. Предстои изменение на Общия устройствен план на Столична община, с което да обезпечим разширението на метрото след станция „Бизнеспарк“ до северната страна на Околовръстния път (срещу „Ринг мол“ и Икея) с още една нова междинна станция\", съобщи още столичната кметица. Днес Столичният общински съвет е гласувал доклад на Петков, с който общината получава сервитут за удължаването на въжената линия.Става дума за 11 дка частни терени, през които ще мине бъдещото трасе, уточни той.", "date": "2018.11.22", "title": "Започва изграждането на метростанция до Симеоновския лифт"}
{"url": "https://www.faktor.bg/bg/articles/sluchayna-li-e-smartta-na-ruskiya-shef-na-razuznavaneto", "text": "Съвсем скоро - на 5 ноември 2018 година, руското военно разузнаване отпразнува своята 100-годишнина. На тържествата по този повод генерал-полковник Игор Коробов бе в цветущо здраве, сияеше с генералските си пагони и многобройни награди, сред които и звездата на Герой на Русия. Особено след като Владимир Путин поиска да се върне старата абревиатура на службата - ГРУ.  Какво се случи, че в толкова кратък срок, според Министерството на отбраната на Русия, той почина \"след тежко и продължително боледуване\", пита Svpressa.ru в свой обширен материал, цитиран от dir.bg.  Коробов не бе обикновен генерал, а шеф на мощна и влиятелна структура, като военното разузнаване на Русия. В нея случайности по дефиниция няма. Той зае длъжността през 2016 година и би било логично да прослужи на нея поне десетина години. Генерал-полковник стана през миналата година, прояви се в Сирия, където ръководеше руските военни разузнавачи. Дори влезе в санкционния списък на САЩ заради \"намеса в американските президентски избори\".  Но явно бляскавата му кариера започна да потъмнява след скандала с опита за отравяне на Сергей Скрипал и появата на \"туристите от Солсбъри\" пред публика. Появиха се и други провали на хора от ГРУ - в Холандия. Преди това имаше и в Черна гора. Последният случай е от Австрия, където полковник от запаса бе задържан за предаване на данни за въоръженията на австрийската армия на руски разузнавачи.  Неофициално се говори, че е имало секретно съвещание по повод провалите на агенти на ГРУ в Министерството на отбраната и там оценките на висшестоящите не са били ласкави. Но най-сериозен удар върху службата вероятно бе изваждането на двамата замесени в отравянето на Скрипал руснаци пред публика. В този случай бе намесен и Владимир Путин, който явно е бил подведен, че \"туристите от Солсбъри\" ще представят убедителна версия за своята невинност. Проявила се е и острата конкуренция на ГРУ със Службата за външно разузнаване, ръководена от Сергей Наришкин.  Доста съмнителна е и съдбата на някои от досегашните висши ръководители на военното разузнаване на Русия. Така например предшественикът на Коробов на поста Игор Сергун умира на 58 години, според официалната версия от сърдечен удар в санаториум край Москва. Но според информации на западни медии, както и в някои руски медии, генерал Сергун е загинал навръх Новата 2016-а година в Ливан, където е инструктирал агентурата на службата. Вероятно е бил тежко ранен, откаран в Москва, където и починал.  На 30 ноември 1992 година зам.-началникът на ГРУ генерал Юрий Гусев загина в автомобилна катастрофа. Тогава излязоха и много неофициални твърдения, че смъртта му е предизвикана от разследване за \"Кехлибарената стая\", с което той се е занимавал в месеците преди катастрофата.  Още един зам.-началник на ГРУ намери смъртта си при загадъчни обстоятелства. Генерал Юрий Иванов потънал през август 2010 година в морето край Латакия, Сирия, а трупът му е бил открит на турското крайбрежие на Средиземно море, на 90 километра от Латакия след два дни.  Генералите от ГРУ не потъват случайно, а и не пътуват сами в автомобилите си, не ходят и пеш. Но службата ревниво пази тайните си и едва ли някога ще разберем истината за подобни загадъчни случаи.", "date": "2018.11.22", "title": "Мистерията около смъртта на руския шеф на разузнаването Коробов"}
{"url": "https://www.faktor.bg/bg/articles/vremenen-shef-na-gru-stava-vitseadmiral-vklyuchen-v-sanktsionniya-spisak-na-sasht-zaradi-podrivane-na-demokratsiyata", "text": "За временно изпълняващ длъжността началник на Главното разузнавателно управление на Генералния щаб на ВС на Русия най-вероятно ще бъде назначен вицеадмирал Игор Костюков, който е първи заместник на починалия Игор Коробов, предаде ТАСС, като уточни, че информацията не е официално потвърдена. Вицеадмиралът беше включен през декември 2016-та в американския санкционен списък във връзка с действия, насочени към подриването на демокрацията в Съединените щати. През септември тази година му бяха наложени санкции и за намеса в американските президентски избори. Покойният Игор Коробов  също беше обвинен от Вашингтон за организирането на кибератаки по време на изборите и попадна под санкциите на американското финансово министерство. Военното разузнаване е една от трите шпионски агенции в Русия наред със Службата за външно разузнаване и Федералната служба за сигурност. Структурата, съставът и финансирането му са държавна тайна.  „Началникът на Главното управление на ГЩ на ВС на Русия – зам.-началникът на ГЩ генерал-полковник Игор Коробов е починал на 21 ноември от тежка болест“, заяви пред ТАСС източник от военното ведомство пред агенцията. Би Би Си отбелязва, че тази година Великобритания хвърли вината върху служители на ГРУ за атаката с нервнопаралитично вещество срещу бившия руски шпионин Сергей Скрипал и дъщеря му. Британската медия твърди, че ген. Коробов бил критикуван от руски представители за провалената операция. След атаката Сергей Скрипал (66 г.) и дъщеря му Юлия (33 г.) на 4 март в Солсбъри те бяла лекувани в продължения на седмици в болница.", "date": "2018.11.22", "title": "Шеф на ГРУ става вицеадмирал, обвинен в \"подриване на демокрацията в САЩ\""}
{"url": "https://www.faktor.bg/bg/articles/todor-tanev-mariyana-nikolova-e-zapoznata-s-administratsiyata-no-ne-i-s-golyamata-politika", "text": "Валери Симеонов изрази отново, може би без да иска, точно това, което много други, които са заедно с него или с които той е, в момента не биха искали да чуят. Това заяви в интервю за предаването ни \"12+3\" по БНР  професор Тодор Танев - преподавател по публична администрация и бивш министър на образованието в кабинета \"Борисов 2\". Според него го до „идеята за експертност в политиката“ се прибягва тогава, „когато има някаква криза“.  „С т.нар. експертност в политиката не може да се постигне повече, отколкото да се провеждат някои вече написани цели“, каза още проф. Танев, както и изтъкна, че вицепремиерът като цяло трябва да бъде разпознаван от обществото.  „Хората, които са гласували на НФСБ, са гласували преди всичко за Валери Симеонов и за хората, които Валери Симеонов  вкарва в парламента или ги представя в листите. В случая обаче никой не е имал предвид това лице, което в момента е вече на тежката позиция с огромната отговорност да заема политическа длъжност“, подчерта проф. Танев в коментар на избора на Марияна Николова, която, според него, „има административно образование, подготовка - от там тя знае какво се прави, но трябва известен опит или дългогодишно наблюдение на това какво става не в политиките, а в голямата политика“: „Тя е запозната с работата по администрирането на нещата, но до каква степен тя сега на свой ред ще може да се опъне на партийния си лидер, ако трябва, защото тя вече е в положение не просто да бъде част от партия, а част от правителството на България. Това вече се изисква от нея - това е моят реторичен въпрос“.  Според бившия образователен министър ГЕРБ като „партията, която е начело на правителството“ е в „незавидното положение да изчака, да види какво ще се случи и да защитава едно решение, което не е нейно - до там се стигна с инжинерията“: „Не им е лесно и особено не му е лесно на министър-председателя в качеството му на партиен лидер“.", "date": "2018.11.22", "title": "Тодор Танев: Марияна Николова е запозната с администрацията, но не и с голямата политика"}
{"url": "https://www.faktor.bg/bg/articles/golyamata-ezhegodna-preskonferentsiya-na-putin-mozhe-da-se-sastoi-na-20-dekemvri", "text": "Голямата ежегодна пресконференция на руския президент Владимир Путин може да се състои на 20 декември, съобщи говорителят му Дмитрий Песков, предава ТАСС, цитирана от \"Фокус\". „Не изключвам да е така“, заяви той. „Когато дойде време ще съобщим“. По-рано за това, че голямата пресконференция на Путин може да се проведе на 20 декември съобщи „РБК“. В четвъртък председателят на Държавната дума заяви по време на пленарно заседание, че съществува такава вероятност и във връзка с това трябва да се измести заключителната сесия на долната камара на руския парламент за 19 декември. ТАСС отбелязва, че голямата ежегодна пресконференция на руския президент традиционно предизвиква голям интерес по света и в Русия, Като правило тя продължава няколко часа, през които Путин в директен ефир дава отговори на най-острите и актуални въпроси.", "date": "2018.11.22", "title": "Кремъл: Голямата пресконференция на Путин може да  e на 20 декември"}
{"url": "https://www.faktor.bg/bg/articles/vetoto-na-prezidenta-varhu-danaka-za-starite-koli-be-othvarleno-ot-deputatite", "text": "Депутатите приеха отново Закона за корпоративното подоходно облагане и по този начин отхвърлиха ветото на президента Румен Радев. Законът подкрепиха повторно 130 народни представители, \"против\" бяха 46, нямаше \"въздържал се\". Съгласно правилника за организацията и дейността на Народното събрание законът се счита за повторно приет, ако за него е гласувало мнозинство повече от половината от всички народни представители - 121. В мотивите си държавният глава посочва, че не е съгласен с данъка върху моторните превозни средства, отлагането на реформата за таксата върху битовите отпадъци. Според държавния глава не е справедливо сроковете за гражданите и бизнеса винаги да са задължителни, независимо от тяхната готовност, а сроковете за държавата немотивирано да могат да се отлагат. Той изтъква, че това е особено неприемливо, когато се удължава прилагането на конституционно нетърпима уредба - таксата за битови отпадъци да продължава да е според данъчната оценка на имота, а не според количеството отпадъци. Президентът оспорва и въвеждането на по-високи данъчни ставки за имоти в населени места от Списъка на курортите в България, в зависимост от използването на имота. Румен Радев не е съгласен и с промените в Закона за митниците, с които те се преобразуват в териториални дирекции. Ветото бе единадесетото за президента, като до момента парламентът е подкрепил само едно от тях - върху Закона за приватизация и следприватизационен контрол.", "date": "2018.11.22", "title": "Депутатите преодоляха единадесетото вето на президента"}
{"url": "https://www.faktor.bg/bg/articles/dps-se-vayka-ivan-kostov-ni-prevarnahme-na-skaridi-da-chakame-da-poluchavame-gaz", "text": "България трябва да направи всичко възможно втората тръба на Турски поток да мине през нашата територия, след като досега няколко правителства проспаха важни енергийни проекти, е позицията на ДПС, изразена от енергийния експерт в партията Рамадан Аталай. По повод новината от руския вестник \"Комерсант\", депутатът от енергийната комисия припомни, че към момента няма спогодба, нито друг документ черно на бяло, който да е подписан от енергийното министерство или от \"Булгартансгаз\". \"Но \"очакванията на България и всичко онова, което правителството прави, е да се опитаме Турски поток да мине през България\", каза депутатът от ДПС в парламента. \"Дали ще успеем, зависи от няколко неща - от благоразположението на Русия и Турция, и от възможността по какъв начин и колко бързо ще построим онази част от тръбопровода, която ще ни свързва със Сърбия\", коментира Аталай, като напомни, че разполагаме само с година време и трябва да бързаме. \"Опитите на кабинета да променят енергийната стратегия е най-грешното нещо, което се прави\", смята той. Аталай е предложил управляващите да внесат проекторешение с всички необходими документи от МС в Народното събрание, което да го утвърди за по-голяма легитимност. \"Въз основа на него и доставчикът, и тези които ще получават газ от тази тръба, да могат да са сигурни, защото през последните години договорите, които бяхме подписали, споразуменията, както за Южен поток, и преди това по Костово време - Син поток, опропостихме всички проекти\", предупреди Аталай. Депутатът от ДПС припомни, че досега сами сме проваляли важните енергийни проекти. \"Всички наши стратегически проекти бяха проспани, само от политици, само от това как да угодим на по-големия брат. Имам предвид преди, ако е бил по-големият брат на Изток, сега по-големият брат на Запад, обаче трябва да знаете едно - всяко проспиване или всяко действие, което е направено от правителства дотук, вината не трябва да търсим нито в Изтока, нито в Запада. Вината трябва да търсим в нашите управляващи, във всички, които управляваха енергетиката досега, в невъзможността на тези хора да стиковат законово българските закони с европейските\", отсече Рамадан Аталай. Той се върна назад във времето и припомни пропуснатите ползи от проваления \"Южен поток\". \"Въпреки всичко Южен поток беше онази птичка, която беше кацнала на рамото ни. Южен поток беше необходимостта и възможността България да транзитира много сериозно количество газ. Има ли смисъл да ви казвам кой го спря и за какво?!\", попита той риторично и напомни за вицепремиерката тогава Румяна Бъчварова, която се хвалеше, че кабинетът на ГЕРБ е прекратил проекта. Аталай се върна и по-назад: \"Помните ли времето на Иван Костов, когато имаше министър на екологията и ни обясняваше, че няма как руснаците да прекарат тръба по дъното на Черно море, че скаридите няма да могат да живеят? Ние се превърнахме на скариди да чакаме да получаваме газ!\", заключи депутатът.  И повтори: \"Трябва да направим всичко възможно \"Турски поток\" втората тръба да минава през България!\"", "date": "2018.11.22", "title": "ДПС се вайка: Иван Костов ни превърна в скариди, които чакаме да получаваме газ"}
{"url": "https://www.faktor.bg/bg/articles/sadii-skochiha-sreshtu-rodni-medii-manipulirat-i-klevetyat-balgarskiya-sad", "text": "\"Винаги ще подчертаваме разликата между отговорната и добронамерена дискусия и воденето на манипулативни и охулващи личността на съдията клеветнически кампании, които не могат да имат никакво полезно значение, защото насаждат недоверие и омраза към съда и целят да създадат несигурност у съдиите.\" Това пишат в своя декларация на Съюза на съдиите в България по повод\" кафявите\" и често не почиващи на никакви факти бомбардировки срещу неудобни съдии, които текат в някои медии.  В днешната позиция на съдиите конкретно се споменават дописки в \"24 часа\" и \"Блиц\", съответно със заглавия \"Двама магистрати с нередовни имотни декларации\" и \"Съдията, пуснал Десислава Иванчева, изплува в центъра на афера за 200 милиона долара!\". От ВСС заявяват още, че \"с цел защита доброто име и професионалната чест на магистрата, е желателно да се информира обществеността за естеството, обхвата, ограниченията и сложността в работата на съда, както и за процесуалните действия по конкретни дела, а ВСС чрез своите колегии или Пленум да реагира при изключителни случаи – системност; ескалиране на напрежение; негативна кампания, при която са нарушени и/или засегнати фундаментални принципи и правомощия на съдебната власт и магистрата; политическо вмешателство или натиск от страна на друга държавна власт или медии.\" До Членовете на Съдийската колегия на Висшия съдебен съвет (ВСС) Уважаеми членове на ВСС, С писмо от 19.11.2018 г. се обърнахме към вас, за да изразим сериозната си тревога за продължаващите атаки и публично обругаване на съдии по повод изпълнението на конституционното им задължение да правораздават. Многократно сме уверявали общността в убеждението си, че критиката към работата на съда и дебатите във връзка със съдебните решения са необходим елемент от плурализма в демократичното общество и са от полза за укрепване на доверието в правосъдието. Същевременно обаче винаги ще подчертаваме разликата между отговорната и добронамерена дискусия и воденето на манипулативни и охулващи личността на съдията клеветнически кампании, които не могат да имат никакво полезно значение, защото насаждат недоверие и омраза към съда и целят да създадат несигурност у съдиите, за да постигнат подчинение и смразяващ ефект върху независимото правораздаване. В последните дни, за съжаление, наблюдаваме пореден пример за ожесточена персонална кампания срещу съдията от Специализирания наказателен съд Иво Хинов по повод конкретен съдебен акт, постановен под негово председателство. Със серия медийни публикации се създават манипулативни внушения, неосновани на никакви факти, за съмнения в добрата му професионална и човешка репутация. Така например в статия, публикувана на 17.11.2018 г. във вестник „24 часа”, със заглавие „Двама магистрати с нередовни имотни декларации”, без конкретна връзка с темата на публикацията, се споменават имената на няколко съдии и се цитират данни от техните имуществени декларации, подадени пред ИВСС, сред които и съдията Хинов. Авторът на публикацията не твърди, че изброените поименно съдии притежават незаконно имущество или че не са изпълнили точно задължението си за деклариране, а използвайки като формален повод информацията на ИВСС за установени нередовности в две магистратски декларации, цитира конкретни факти от кредитните им задължения и влогове наред със селективно подбрани данни за разглеждани от тях дела, за които се внушава, че са срещнали обществено неодобрение. За съдията Хинов са отбелязани декларираните от него кредитни и заемни задължения, като е подчертано, че той е съдията, който „пусна в петък от ареста кметицата на „Младост”. Съвсем ясно манипулативен фокус за дискредитация на съдия Хинов има и в публикацията от 20.11.2018 г. на сайта „Блиц” със заглавие „Съдията, пуснал Десислава Иванчева, изплува в центъра на афера за 200 милиона долара!”. Текстът на статията показва, че заглавието отново не кореспондира на изнесените твърдения, въпреки че те са поднесени в тенденциозно коментарен контекст, който затруднява читателя да направи разграничение между действителните факти и интерпретацията на автора. Става ясно обаче, че съдията Хинов като районен съдия преди 13 г. е разгледал дело по предвидена в закона задължителна процедура, инициирана от прокуратурата, за освобождаване от наказателна отговорност на подсъдим с налагане на административно наказание (по чл. 78а от Наказателния кодекс). Само този факт е достатъчен, за да опровергае внушението на заглавието на публикацията за “афера за 200 милиона долара”, защото цитираната от автора процедура означава, че прокуратурата е повдигнала обвинение за престъпление, от което или изобщо не са причинени имуществени вреди, или и да са били причинени такива, те са били възстановени (чл. 78а, ал. 1, б. “в” НК). Гражданите обаче не е задължително да познават в детайли правните институти, поради което вредите за репутацията на съдията Хинов, чиято снимка в едър формат е публикувана, могат да бъдат реални. Обезпокоени сме и от това, че поредното пряко посегателство срещу съдия, който очевидно е взел решение, което не се одобрява от една от страните по делото, от част от медиите или от техните издатели, освен че създава незаслужени неудобства на конкретния съдия, може да се превърне в поредното средство за укрепване на толерираната от другите власти чрез бездействието им култура на недопустим натиск върху съда. Създава се впечатление, че от съдиите, за да не бъдат поругавани, се очаква да постановяват решения, които се харесват на страната, която е държавна институция, на политическата власт и на влиятелни икономически фигури, разполагащи със значително медийно въздействие. Негативната кампания срещу съдия по неприключило дело е опасна и поради това, че може да бъде дискредитиран крайният изход от съдебното производство. Поради това всички институции, които имат правомощия да бранят независимостта на съда, са длъжни да покажат недвусмислено адекватна защита на фундамента на правовата държава със защита на възможността съдът да реши делото въз основа на свободното си вътрешно убеждение, основано на закона и доказателствата. Крайният изход по делото ще е убедителен за обществото само ако се създаде среда, която не допуска съмнения, че процесът е бил несправедлив. Неотменимо задължение на ВСС, председателите на съдилищата и съсловните организации на съдиите е да защитават съдиите винаги когато те са обект на несправедливи и ожесточени атаки. Ето защо се обръщаме към съдийската колегия на ВСС с искане да изрази конткретно отношение по посочения от нас случай, като даде пълноценна защита на нападнатия съдия. Адекватната защита означава да се опровергаят неверните факти, да се разграничат ясно фактите от манипулативните оценки и да се покаже ясно и на разбираем език истината за всеки случай на несправедливо атакуван съдия. Общите декларации и уверения в защита на принципите на правовата държава не са в състояние да осигурят пълноценна реализация на независимостта и безпристрастността на засегнатия съдия. Настояваме за съвместни действия с цел създаване на работещ механизъм за защита на съдиите в случаите, когато те са обект на публични атаки по повод на дейността им по правораздаване. ........... 21 ноември 2018 г. Гр. София Управителен съвет на Съюза на съдиите в България   ПОЗИЦИЯ НА ВИСШИЯ СЪДЕБЕН СЪВЕТ по повод - информации в медиите в периода 14-21.11.2018 г. за наказателни дела на Софийския градски съд и Специализирания наказателен съд; - декларация от Управителния съвет на Съюза на съдиите в България от 19.11.2018 г.; - петиция в Европейския онлайн портал “openpetition.eu“ за „Правосъдие на светло - съдиите да обясняват присъдите си и публично освен писмено“, инициирана от Любомира Будакова - главен редактор на Агенция „Монитор“; - подписка със същото искане до Висшия съдебен съвет сред журналистите, отразяващи работата на съдебната власт, както и - изявления на адвокати Висшият съдебен съвет със загриженост и тревога следи ескалиращото напрежение, породено от реакции на медии, съсловни организации и адвокати във връзка с постановени съдебни актове по неприключили дела; безпрецедентното и грубо нарушаване на независимостта на прокурори и съдии чрез внушения за определен правилен резултат по висящи производства; опитите за натиск върху Висшия съдебен съвет и провокациите към действия, противоречащи на конституционно определените му правомощия. ВСС представлява, осигурява и отстоява независимостта на съдебната власт, без да се намесва в дейността ѝ (чл. 16 ЗСВ). С отговорност за защита на магистратите от неправомерно вмешателство и натиск, както и за постигане на конструктивен диалог и партньорство с журналисти, медии, гражданското общество и държавната власт, ВСС стриктно спазва регламентите на „Комуникационната стратегия на съдебната власт 2014-2020“, „Медийната стратегия на съдебната власт“, правилата в областта на кризисния ПР за ВСС и органите на съдебната власт, както и „Стандартите за независимостта на съдебната власт“. ВСС счита за необходимо за пореден път да заяви, че всяко твърдение за неспазване на закона и процесуалните правила от български магистрати, основано на факти и доказателства, трябва да бъде своевременно отправено до компетентните органи. Законодателят изрично е предвидил възможността за съдебен контрол чрез инстанционното производство и отмяна на незаконосъбразни съдебни актове, както и чрез сезиране на ИВСС в случаите на нарушаване на правото на разглеждане и решаване на делото в разумен срок, при съмнения за почтеност и конфликт на интереси, при действия, накърняващи престижа на съдебната власт и независимостта на магистратите. Конституцията на Република България в чл. 121, ал. 3 и ал. 4 регламентира, че разглеждането на делата е публично, освен когато законът предвижда друго, а актовете на правораздаването се мотивират.    Съгласно Наказателно-процесуалния кодекс (чл. 310) съдът обявява присъдата незабавно след подписването ѝ, като в случаите когато изготвянето на мотивите е отложено, се оповестява срокът, който не може да бъде по-дълъг от 15 дни (чл. 308, ал. 1), с изключение на делата с фактическа или правна сложност, по които срокът е 60 дни. През последните години органите на съдебната власт задължително публикуват съдебните актове и мотивите към тях на своите интернет сайтове, което е израз на публичността. Българското законодателство не предвижда съдията да обяснява мотивите за постановения съдебен акт, напротив препоръчва му въздържане от коментар по висящи дела с цел гарантиране на неговата равна отдалеченост от страните, безпристрастност и обективно решение - основаващо се на силата на доказателствата по делото и вътрешното му убеждение. Висшият съдебен съвет няма правомощия, не може да влияе или да задължи съдиите, прокурорите и следователите да правят публични разяснения във връзка с постановени от тях съдебни актове, дори по дела от обществен и медиен интерес. С разбирането, че отчетността е форма на независимостта на съдебната власт, ВСС многократно апелира към административните ръководители и магистратите - говорители, съобразно техните правомощия и компетентност, да предоставят информация, коментари и изявления по актуални въпроси, включително чрез лицата, отговарящи за връзките с обществеността. Административният ръководител, говорителят или експертът „Връзки с обществеността“, не трябва да допускат липсата на информация да провокира накърняване на независимостта на съдебната власт. При възникване на кризисна ситуация те незабавно трябва да реагират чрез публично изявление, право на отговор, предоставяне на уточняваща и/или допълнителна информация. С цел защита доброто име и професионалната чест на магистрата, е желателно да се информира обществеността за естеството, обхвата, ограниченията и сложността в работата на съда, както и за процесуалните действия по конкретни дела, а ВСС чрез своите колегии или Пленум да реагира при изключителни случаи – системност; ескалиране на напрежение; негативна кампания, при която са нарушени и/или засегнати фундаментални принципи и правомощия на съдебната власт и магистрата; политическо вмешателство или натиск от страна на друга държавна власт или медии. Професионалните сдружения, съсловните организации и магистратската общност също следва да подкрепят своите колеги при негативни публични изявления и медийни публикации, засягащи независимостта на съдебната власт. Отправянето на неоснователни упреци към съдебната власт и към ВСС, създаването на обществени очаквания Съветът да въздейства и влияе върху работата на магистрата, органи на съдебната власт, както и да ревизира действията им е напълно недопустимо, в нарушение на закона и води до неправилно разбиране за функциите на ВСС.\"", "date": "2018.11.22", "title": "Съдии скочиха срещу БГ-медии: Насаждат омраза и клеветят българския съд"}
{"url": "https://www.faktor.bg/bg/articles/obshtestvo/uchitel-osadi-uchenik-za-obida", "text": "14-годишният Теодор Александров от училището в Пирдоп е осъден да плати 500 лева на своя учител по физкултура Ресми Бобев. Момчето се обърнало към преподавателя с \"госпожо\" в коридора на школото. Той обясни пред БТВ, че се е объркал, защото повечето му преподаватели са жени.  Гражданските искове към непълнолетни в съда са рядкост, обясняват юристи, а най-малката възраст, на която могат да бъдат съдени е 14 години. Родителите на Теодор също съдят учителя за лека телесна повреда. Ресми Бобев признава, че е хванал момчето за брадичката и е поискал извинение от ученика за обидата. На охранителните камери се вижда, че действително между двамата има физически контакт. Директорката на училището Ненка Рашева заяви, че е предприела мерки и учителят е наказан. Родителите на момчето обаче имат друга версия - преподавателят е бръкнал с пръст в устата на сина им. Според него обаче детето се е опитало да го ухапе. Бобев коментира, че детето не се е объркало, както твърди, а системно го наричало \"госпожо\".", "date": "2018.11.22", "title": "Учител осъди 14-годишен ученик за обида"}
{"url": "https://www.faktor.bg/bg/articles/obshtestvo/zakon-i-red/advokat-gigova-za-nekrolozite-na-svoya-kolezhka-ako-ne-sme-zashtiteni-predstavete-si-kak-shte-pazim-klientite-si", "text": "\"Всеки трябва да носи отговорност за постъпките си. Некролозите срещу адвокат Ирен Савова са недопустим акт. Има подготвена декларация, че нито един български адвокат не може да бъде стресиран, принуждаван и подлаган на такива изпитания, свързани с професията. Това трябва да бъде осъдено и да не се допуска. Това е форма на заплаха\", каза адвокат Валя Гигова от Висшия адвокатски съвет в ефира на БТВ. „Ако защитникът не може да бъде защитен, представете си как той ще защитава“, допълни тя. По думите ѝ адвокатите в България са заедно и така трябва да е. „Ние сме една общност и трябва да можем да се защитим“. На въпрос дали новият вицепремиер Марияна Николова е била член на адвокатска колегия, Гигова потвърди. „До 27 ноември 2004 г. след това е било прекратено членството по нейна молба“.", "date": "2018.11.22", "title": "Адвокат Гигова за некролозите на своя колежка: Ако не сме защитени, представете си как ще пазим клиентите си?"}
{"url": "https://www.faktor.bg/bg/articles/obshtestvo/ulitsata/obrat-sobstvenikat-na-pitbula-nahapal-profesor-shte-sadi-postradaliya", "text": "Собственикът на питбула, нахапал професор в „Овча купел” обяви, че ще си потърси правата в съда. Професорът ритна питбула и затова беше захапан, заяви Симеон Бойков в пред БТВ. По думите му професорът пуснал немската си овчарка срещу кучетата, с които той бил. Питбулът Слик се е защитил, твърди собственикът му, защото професорът е провокирал ситуацитята.  Собственикът на питбула обучава и други кучета. Питбулът нахапа професора и кучето му, докато те се се разхождали в столичния квартал „Овча купел”. „Кучето скача да се бие. Казвам „Вържи го, някой ще ти го гръмне някой ден това куче” и той побесня. Започна да крещи: „Ти ли ще ме застреляш?! Ти ли, бе?!”. Върза кучето, каза му нещо. Кучето тръгна след мене и той след него на каишката”. Настигнаха ме, кучето ме събаря на земята и изведнъж усетих страхотна болка”, разказва професорът. Той  е ухапан малко под коляното. Стопанинът и питбулът си тръгват, без да му помогнат.", "date": "2018.11.22", "title": "Обрат: Собственикът на питбула, нахапал професор, ще съди пострадалия"}
{"url": "https://www.faktor.bg/bg/articles/obshtestvo/ulitsata/ruskinya-blasna-i-rani-trima-dushi-kray-zlatograd", "text": "53-годишна руска гражданка блъсна челно \"Фолксваген Пасат\" с петима души на пътя с. Бенковски – гр. Златоград. Според полицията рускинята, която пребивава постоянно в България се е движела със \"Сеат Ибиса\"с несъобразена скорост спрямо релефа и състоянието на пътя, навлиза в лента за насрещно движение и се удря в насрещно движещия лек автомобил. При удара руската гражданка е получила контузия на таза, без опасност за живота, освободена за домашно лечение. От лекия автомобил \"Фолксваген пасат\" са ранени водачът, който е с контузия на гръден кош, без опасност за живота, 38-годишна жена от с. Долен, общ. Златоград, която е получила контузия на черепа, без опасност за живота, 41-годишна жена от с. Бенковски, общ. Кирково, която е със счупена гръдна кост, без опасност за живота, настанена за лечение в МБАЛ-Златоград и 42-годишна жена от с. Бенковски, общ. Кирково с повърхностна рана на долна челюст, без опасност за живота. Взети са кръвни проби за алкохол. Контузиите на ранените не са позволявали тестване с дрегер на място.Местопроизшествието е посетено от дежурна оперативна група при РУ-Златоград. Извършен е оглед и е образувано досъдебно производство.", "date": "2018.11.22", "title": "Рускиня блъсна и рани трима души край Златоград"}
{"url": "https://www.faktor.bg/bg/articles/obshtestvo/zakon-i-red/sadat-v-haskovo-otmeni-nakazanieto-na-politseyskiya-nachalnik-v-harmanli-prikril-katastrofata-s-bashtata-na-rumen-radev", "text": "Състав на Административния съд в Хасково е  отменил наказанието на бившия началник на РУ - Харманли към ОД на МВР - Хасково Неделчо Кирилов. То му бе наложено във връзка с пътния инцидент с бащата на президента Румен Радев - Георги на 17 август т. г. За това съобщи политологът Антон Тодоров, позовавайки се на информация от съда. Кирилов е бил наказан от директора на ОД на МВР - Хасково дисциплинарно с \"порицание\" за срок от една година. Основанията за санкцията са били, че Кирилов не е упражнил контрол при документирането и обработването на пътния инцидент, не предприел дисциплинарни мерки спрямо обработвалите катастрофата служители и не изискал документация от ПТП-то. След като гръмна скандала имаше съмнения, че именно шефът на управлението в Харманли е потулил случая, защото той бе осветен седмица по-късно. Тогава вместо на нарушителя Георги Радев, акт бе съставен на пострадалия инвалид, а пътните полицаи, пристигнали на мястото на инцидента са допуснали общинският лидер на БСП в Харманли да участва в изясняването на случая.", "date": "2018.11.22", "title": "Съдът в Хасково отмени наказанието на полицейския началник в Харманли, прикрил катастрофата с бащата на Румен Радев"}
{"url": "https://www.faktor.bg/bg/articles/mareshki-se-opana-na-prezidenta-horata-sazhalyavat-che-sa-glasuvali-za-radev-da-si-napravi-partiya-kato-iska-da-upravlyava", "text": "\"Румен Радев да си направи партия и да се яви на избори, след като иска да управлява. Догодина предстоят два вота, да се яви със свой проект или да си гледа работата като президент\". Това заяви Веселин Марешки в парламента при обсъждането на промените в закона за корпоративното подоходно облагане и ветото на държавния глава, което наложи. По думите му хората вече съжаляват, че са гласували за Румен Радев през 2016 г.  Думите му бяха в отговор на Таско Ерменков от БСП, който за пореден път повтори тезата на партията си, че народът е беден и не трябва да се увеличават таксите за старите коли. Социалистът защити държавния глава и се обърна към Цветан Цветанов: \"Ако ГЕРБ си търси патерица, нека да е по-здрава, а не да се занимава със счупен бастун\".  Георги Марков успокои опозицията и обясни, че ако ветото на президента бъде отменено, самият той или Мая Манолова могат да отнесат въпроса към Конституционния съд. Той направи забележка, че не трябва да се правят обобщения с протестите, които искали анархо-комунизъм.", "date": "2018.11.22", "title": "Марешки се опъна на президента: Хората съжаляват, че са гласували за Радев, да си направи партия, като иска да управлява!"}
{"url": "https://www.faktor.bg/bg/articles/svetoslav-malinov", "text": "\"Трябва да се направят нови експертизи за строежа на АЕЦ \"Белене\". Европейската комисия се съобразява с договора Евратом. Инвеститорите, които ще влагат пари, трябва да са наясно, че влизат в един проект, който тепърва ще бъде одобряван от Европейската комисия с още по-високи изисквания\". Това заяви във видеозапис евродепутатът от ЕНП Светослав Малинов.  \"Имам добра новина! Искам тържествено да обявя, но без никакво съжаление, смъртта на абсурдния грабителски корупционен проект АЕЦ „Белене“. Основание за това ми дават отговорите на Европейската комисия на два мои въпроса, които зададох в края на лятото. В първия попитах, дали има нови изисквания за строежа на атомни електроцентрали на територията на Европейския съюз след трагедията във Фукошима. Вторият ми въпрос беше – може ли възобновеният проект за строеж на АЕЦ „Белене“ от 2018 г. да се смята за нов по силата на чл. 41 от договора Евратом. Т.е., трябва ли всички проверки и одобрения да започнат според новите критерии, наложени след Фукошима, които всеки може да прочете и да види. Те са драстично завишени, като акцент е падът върху сеизмичността на площадката\", коментира Малинов.  \"Още от съветско време имаме спорна експертиза и съвети от съветски учени да се изостави тази площадка като опасна. Тази експертиза е потвърдена и от БАН, както и от много други екипи след това. На директния ми въпрос комисар Каниете отговори от името на Европейската комисия. Т.е., възобновеният проект на АЕЦ „Белене“ трябва да се смята за нов по силата на договора „Евратом“, което означава, че абсолютно всичко започва от начало. Модификацията или одобрението, които са дадени преди 10 години, са невалидни с днешна дата. Всеки бъдещ инвеститор трябва да знае, че влиза в един проект, който тепърва ще бъде одобряван от Европейската комисия с още по-високи изисквания. Това означава, че той няма да бъде одобрен, няма да има инвеститори, няма да има АЕЦ „Белене“. Убеден съм в това. Проектът АЕЦ „Белене“ е мъртъв, но възможността да се крадат още малко пари остава отворена. Проектът АЕЦ „Белене“ трябва да бъде погребан, но никой не може да отговори на въпроса защо ГЕРБ отказва да направи това\", казва още политологът.", "date": "2018.11.22", "title": "Светослав Малинов: Проектът за АЕЦ \"Белене\" е мъртъв, ЕК вече не признава експертизите ни за строеж"}
{"url": "https://www.faktor.bg/bg/articles/gardian-shte-vleze-li-brekzit-v-turskiya-kapan", "text": "Тереза Мей бърза да отиде в Брюксел, за да финализира Брекзит в навечерието на срещата на върха на ЕС, пише \"Гардиън\", в статия, цитирана от БТА.  В събота британският премиер Тереза Мей ще направи спешно посещение в Брюксел, за да приключи преговорите по процеса на Брекзит, след заплахата на германския канцлер Ангела Меркел, че лидерска среща на ЕС в неделя може да няма, добавя вестникът.  Германският канцлер дала да се разбере чрез дипломатите си в Брюксел, че не иска да преговаря с Мей на срещата на върха в неделя, тоест дотогава всякакви преговори по въпроса трябва да са приключили, и е поискала за форума да има постигнато окончателно споразумение за Брекзит. \"Гардиън\" отбелязва, че този развой заплашва да наруши плановете на \"Даунинг стрийт\" за споразумение между лидерите, което да бъде постигнато още този месец, и това да позволи в началото на декември то да бъде внесено за гласуване в британския парламент. Има и още един притеснителен момент в тази ситуация. Джереми Хънт е казал на Тереза Мей, че нейното споразумение за Брекзит е \"турски капан\", пише \"Дейли телеграф\", като цитира изтекли в публичното пространство бележки от заседание на британското правителство. Министърът имал предвид, че премиерът поема риск Великобритания да има съдба, подобна на Турция, която води преговори с ЕС вече 31 години. Британският министър на външните работи предупредил Тереза Мей, че нейният проект за Брекзит може да вкара Обединеното кралство в \"турския капан\" и че ще бъде отхвърлен в парламента, ако не бъде променен. Двайсет и четири часа за спасяване на срещата на върха на ЕС, докато преговарящите бързат да излязат от безизходицата, пише \"Индипендънт\". Брюксел е предупредил, че преговарящите за условията на Брекзит разполагат със само 24 часа да уредят висящите въпроси, ако в неделя ще има среща на върха. Вестникът цитира изказване от вчера на европейски представител, според когото времето за постигане на окончателен текст на споразумението за Брекзит навреме за срещата на върха изтича, защото появилите се в последния момент възражения във връзка с въпроси като правата за риболов и Гибралтар заплашват да торпилират плана. Що се отнася до ултиматума на Меркел, изданието посочва, че той се интерпретира като опит да се избегнат среднощни заседания на четири очи за преговори между лидерите на срещата на върха в неделя. Изданието допълва, че желанието на Еврокомисията е форумът в неделя да бъде за официалното приемане на споразумението, но поставяните условия изглежда излагат на риск цялата среща. \"Ню Йорк таймс\" коментира, че Тереза Мей, която вчера е пристигнала в Брюксел с надеждата да подобри шансовете да спечели парламентарно одобрение за плана си за излизане от ЕС, отново е разбрала, че и другите държави в съюза имат своя вътрешна политика. Изданието цитира дипломати, че има страни в съюза, поставящи собствени искания за окончателното споразумение и тези искания са с вътрешна насоченост към избирателите в тези страни. Франция например особено категорично поискала гаранции, че ще бъде в състояние да се конкурира икономически с Великобритания, след като Лондон напусне съюза, но остане в митнически съюз с ЕС под някаква форма. Французите настоявали и за риболовни квоти - въпрос, който е от значение за Дания, Холандия, Испания и Швеция. ЕС приветства \"добрия напредък\" по финализирането на договора за Брекзит, пише \"Файненшъл таймс\". Великобритания и ЕС са постигнали добър напредък в разговорите вчера за постигане на окончателно споразумение по условията за Брекзит, което поражда надежди за гладка среща на върха за утвърждаване на споразумението в неделя. Вестникът цитира изявлението на ЕС след вчерашната среща между председателя на Европейската комисия Жан-Клод Юнкер и Тереза Мей: \"На срещата между председателя Юнкер и премиера Тереза Мей беше постигнат много добър напредък. Работата продължава\". Внимателно подбраният език означава, че разговорите са достигнали точка, от която ЕС може да започне консултации с държавите членки по съдържанието на политическата декларация за бъдещите отношения между съюза и Великобритания, но все още не е готов официално да препоръча окончателния текст, отбелязва \"Файненшъл таймс\". Вестникът добавя, че днес има среща на ръководството на ЕК, на която ще бъде направена цялостна оценка на постигнатия напредък.", "date": "2018.11.22", "title": "Ще влезе ли Брекзит в \"турския капан\"?"}
{"url": "https://www.faktor.bg/bg/articles/valeri-simeonov-1-17", "text": "\"Марияна Николова е изключително добре подготвен администратор и професионалист. Нямам лични отношения с тази жена, нито помисли\". Това каза пред журналисти в парламента лидерът на НФСБ и депутат от ПГ на „Обединени патриоти“ Валери Симеонов.  По думите му в отношенията между двата пола трябва да има и химия, а в случая няма. „Това е човекът, който беше в реализацията на всички успехи или действия, предприети от моя кабинет“, посочи Валери Симеонов и допълни, че Марияна Николова е юристка, подготвяла абсолютно всяко решение, било на МС или законопроект.  „Нямате идея в колко възлови и тежки проблеми за държавата е участвал кабинетът на вицепремиера. За чистотата на въздуха, промените в наредбата за твърдите горива, както и всички свързани с екологията проблеми“, коментира Симеонов. Според него е добре, че Марияна Николова, която зае мястото му като вицепремиер, не е политик. Съгласно споразумението за поста може да се предложи или политическо лице, или администратор. „Няма никъде написан правилник, че трябва на поста да е политик\", посочи лидерът на НФСБ. По думите му сигурността на кабинета не е била под изпитание.", "date": "2018.11.22", "title": "Валери Симеонов: Нямам лични отношения с Марияна Николова, нито помисли"}
{"url": "https://www.faktor.bg/bg/articles/novini/svyat/vuchich-speshno-v-ruskoto-posolstvo-oplakva-se-ot-kosovo", "text": "Президентът на Сърбия Александър Вучич съобщи, че ще проведе спешни срещи с посланиците на Русия, САЩ и ЕС заради въведените от Косово 100% мита за стоки от Сърибя, съобщава Tanjug. Очаква се след тези срещи Вучич да свика извънредно заседание на Съвета за сигурност на Сърбия. Агенцията съобщава, че Вучич има намерение да поиска помощ от руския си колега Владимир Путин.  Припомняме, че Косово въведе вносни мита от 100% за стоки от Сърбия и Босна и Херцеговина, като мярката се обяснява с нуждата да се укрепят домашното производство, икономиката и държавността. Междувременно в \"Туитър\" косовският вицепремиер Енвер Ходжай изтъкна още един аргумент за мярката.  \"Сърбия продължава агресивната си кампания срещу Косово на международната сцена. Тя също така подрива процеса на нормализация. За да защитим интереса си, правителството на Косово реши да увеличи митата до 100%\", написа той.  Ходжай добави, че скоро ще бъдат обявени и други мерки. Вчера международната организация Интерпол реши да не допусне Косово като член. Кабинетът в Прищина обвинява за това сръбска кампания, която да попречи на членството му в международни институции. Вносът на Сърбия в Косово пък възлиза на около 14.8% от всички продукти, които влизат в страната. Съседни държави като Албания и Македония внасят едва около 5% от чуждата продукция.", "date": "2018.11.22", "title": "Вучич спешно в руското посолство, оплаква се от Косово"}
{"url": "https://www.faktor.bg/bg/articles/sgs-ne-zadarzha-studenta-hvanat-da-risuva-grafiti-po-pametnika-na-savetskata-armiya", "text": "Софийският градски съд не задържа студента, хванат да рисува графити по Паметника на съветската армия. Съдебният състав се съгласи с решението на колегите си от Районния съд, че няма дързост в изразеното мнение на младежа. Наложената му мярка за неотклонение е подписка. Траян Димитров не е ангажирал никого със собственото си мнение, а в постъпката му няма цинизъм и дързост, реши съдът.  Освен това, момчето е оказало пълно съдействие на разследването.  22-годишният студент отказа коментар. Защитата му заяви, че ще се съгласи да се споразумее с прокуратурата само ако се промени обвинението. „Аз мога да направя такова искане, въпрос на виждане на прокуратурата е дали ще го уважи”, заяви адвокат Лидия Георгиева.", "date": "2018.11.22", "title": "СГС не задържа студента, хванат да рисува графити по Паметника на съветската армия"}
{"url": "https://www.faktor.bg/bg/articles/novini/svyat/neue-zuercher-zeitung-turtsiya-se-prevrashta-v-gazov-hab-na-evropa-blagodarenie-na-rusiya", "text": "Руснаците прокараха газопровод по дъното на Черно море до турските брегове по-бързо, отколкото беше планирано. \"Турски поток\" не е просто газопровод\", той е и символ на провежданата от Анкара и Москва политика на общи интереси, пише швейцарският Neue Zuercher Zeitung. Реализацията на проекта се провеждаше под ръководството на руския \"Газпром\", с поставянето на тръбите се занимаваше компанията All Seas Group с офис в Швейцария. Една от тръбите ще доставя газ на турските потребители, а втората - на европейския пазар. \"Новият проект е замяна на блокирания от ЕК газопровод \"Южен поток\". По \"Турски поток\" руският газ ще стигне до външните граници на Европа, а европйците ще решат сами как да го вземат оттам. Засега не е ясно как ще стане това, но има информация, че \"Газпром\" вече води преговори с европейски компании за прокарването на отклонение между Гърция и Италия\", съобщава вестникът. \"Президентът Ердоган мечтаеше страната му да се превърне в газов хъб за Европа, затова и новият газопровод беше мечтана от него цел. След Германия, Турция е вторият по големина потребител на руски газ. Анкара не се тревожи от силната зависимост от Москва. Благодарение на своето местоположение Турция е пазар за иранския и азерски газ, освен това получава втечнен газ от Алжир и Нигерия.  Русия преследва не само икономически, но и стратегически цели, реализирайки \"Турски поток\": новият газопровод ще отслаби позициите на Киев като транзитьор на руски газ. Когато по \"Северен поток-2\" руският газ през Балтийско море тръне към Германия, Москва още повече ще се приближи до своята цел. През 2017 година през Украйна преминаха 80 млрд. кубически метра синьо гориво - този обем в скоро време, в обозримо бъдеще може да мине по морското дъно на север и на юг\", коментира изданнието.", "date": "2018.11.22", "title": "Neue Zuercher Zeitung: Турция се превръща в газов хъб на Европа благодарение на Русия"}
{"url": "https://www.faktor.bg/bg/articles/novini/balgariya/parlamentat-shte-zasedava-izvanredno-vav-vtornik", "text": "Парламентът ще заседава извънредно на 27 ноември, вторник, от 13.00 часа. Това решиха депутатите днес, предаде БТА.  Дневният ред включва второ четене на Закона за бюджета на Националната здравноосигурителна каса /НЗОК/ за 2019 г. и второ четене на Закона за бюджета на Държавното обществено осигуряване /ДОО/ за 2019 г.", "date": "2018.11.22", "title": "Парламентът ще заседава извънредно във вторник"}
{"url": "https://www.faktor.bg/bg/articles/siderov-nastoyaval-vitsepremierskoto-myasto-da-ostane-prazno", "text": "Лидерът на \"Атака\" Волен Сидеров не отговори защо депутатите му не са гласували за новата вицепремиерка Марияна Николова, призна само, че той има лични причини да не я подкрепи.  Атакистът оправда обструкциите си с факта, че не познава тази жена. И разкри, че по време на коалиционния съвет е настоявал вицепремиерското място, освободено от Валери Симеонов, да остане празно известно време. Партньорите му обаче не се съгласили, пише Канал3. Сидеров категорично отрече още да е настоявал да води евролистата на Обединените патриоти, каквито информации се появиха отпреди ден. \"Появиха се някои неправилни внушения, че аз съм искал да водя някаква листа. Никога, нито във формата на ПГ, нито във формата на патриотичната коалиция, не е ставало въпрос да водя листи, каквито и да било\", каза лидерът на \"Атака\". \"Единственият въпрос, който съм поставял, е бил - ще бъдем ли заедно на изборите, който е много логичен въпрос. Той ме интересува наистина, защото без нашия общ успех с ГЕРБ, който да бъде по-добър от този на БСП и ДПС, отиваме на предсрочни избори. Мисля, че това вече всяко дете от първи до четвърти клас го разбира - проста аритметика\", добави Сидеров. Той даде да се разбере, че ще чака още малко, но вече нямало време да решават за евровота заедно ли ще бъдат, или не. Ако партньорите му продължават да протакат с категоричния отговор, ще се яви самостоятелно на изборите, зарече се Сидеров. Лидерът на \"Атака\" отрече и твърдението, че атакистите се заключват в стаята на ОП, и не общуват с останалите депутати от ВМРО и НФСБ. \"Няма такова нещо, просто Нотев направи ремонт. Там някои се опитваха да пушат, сега вече не е разрешено\", коментира Сидеров. Затова пък в пленарната зала в първия си ден като депутат след оставката Валери Симеонов седна на мястото му, на което лидерът на \"Атака\" реагира усмихнат: \"Моето място ще го определи историята\".", "date": "2018.11.22", "title": "Сидеров: Симеонов седна на стола ми в НС, но моето място ще го определи историята"}
{"url": "https://www.faktor.bg/bg/articles/zhertvi-i-raneni-sled-kato-kola-se-vryaza-v-grupa-uchenitsi-v-kitay", "text": "Пет деца загинаха и 18 бяха ранени, след като автомобил се вряза в група ученици в китайския град Хулудао, по все още неизвестни причини, съобщи Франс прес, като се позовава на местни медии.  Драмата се разиграла по обед пред начално училище, когато децата пресичали улицата. Шофьорът е задържан.", "date": "2018.11.22", "title": "5 жертви и ранени, след като кола се вряза в група ученици в Китай"}
{"url": "https://www.faktor.bg/bg/articles/sled-smartonosnite-pozhari-risk-ot-navodneniya-debne-kaliforniya", "text": "билни валежи има от вчера в Калифорния. Те помогнаха на огнеборците в борбата им с най-смъртоносния в историята на щата горски пожар. С дъждовете обаче се появи и рискът от внезапни стихийни наводнения, което спъва спасителните екипи, които продължават да издирват човешки останки, съобщава Ройтерс. Очаква се количеството на валежите да достигне около 150 л на кв. м до уикенда, включително в района на напълно унищожения от пожара град Парадайз, на около 280 км североизточно от Сан Франциско. На пресбрифинг в община Бъти местният шериф съобщи, че по последни данни броят на жертвите от пожара е достигнал 83-ма души. Същевременно е спаднал броят на изчезналите, за които все още няма сведения. Те са 563 - значително по-малко от досегашната цифра от около 1200. Много от хората, загубили връзка с близките си в хаоса на огнената стихия и последвалата спешна евакуация, вече са се обадили. Властите постепенно разрешават на жителите на изгорелия Парадайз да се върнат и да видят какво е останало от домовете им. Шерифът отбеляза, че започналите проливни дъждове създават сериозни опасения и има рискове от кални свлачища. Затова от застрашените райони при повишен риск спасителите ще бъдат изтегляни. Синоптиците казват, че в някои от валежните райони ще се появи и силен вятър със скорост над 70 км/ч, което пък повишава опасността отломки от неразчистените още руини от пожарищата да бъдат повлечени от водните потоци или пък да хвърчат опасно наоколо. \"След пожарите липсва растителност, която да задържа почвата, и възниква риск тя просто да бъде повлечена от прииждащи води в кална маса заедно с неразчистените разрушения\", каза метеорологът Джони Пауъл в Сакраменто.", "date": "2018.11.22", "title": "След смъртоносните пожари риск от наводнения дебне Калифорния"}
{"url": "https://www.faktor.bg/bg/articles/novini/balgariya/valeri-simeonov-se-varna-v-parlamenta", "text": "Валери Симеонов вече е депутат след оставката си като вицепремиер. Днес е първият му работен ден в Народното събрание. Tази сутрин той пристигна в Народното събрание и вече е в пленарната зала. Вчера той беше в парламента по време на дебатите за неговата оставка, но не влезе в пленарната зала, а ги проследи от стаята на зам.-председателя на Народното събрание. Името и снимката на Валери Симеонов вече са публикувани на сайта на Народното събрание в рамките на ПГ на Обединените патриоти. Това означава, че Миглена Александрова от „Атака” вече не е депутат. Това води и до преразпределение на силите в парламентарната група – 7 са депутатите на „Атака”, 9 – на НФСБ и 11 за ВМРО.", "date": "2018.11.22", "title": "След оставката: Валери Симеонов е на работа в парламента"}
{"url": "https://www.faktor.bg/bg/articles/valeri-dimitrov-namalyavaneto-na-partiynata-subsidiya-krie-risk-ot-tezhka-koruptsiya", "text": "Намаляването на партийните субсидии ще направи политическите партии зависими от олигарсите. Това каза проф. Валери Димитров в интервю за БНР. Коментарът му бе по повод изявлението на премиерът Бойко Борисов снощи, че е готов да предложи намаляване на партийните субсидии и това може да се случи между двете четения на бюджета, въпреки че самият премиер има резерви за подобна промяна. По думите му субсидия от 11 лева на спечелен глас е достатъчна сума. Според Димитров призивите за намаляване на субсидиите за партиите са евтин популизъм. „Между света на големите пари и света на политиката трябва да има ясна разграничителна линия. Намаляването на партийната субсидия крие риск от тежка корупция. Тука се въртим в един кръг на малоумие, бих казал - да се смята, че с намаляването на партийната субсидия ще реши проблема. Не! Проблемът е в прозрачността на разходите на партиите“, каза той.", "date": "2018.11.22", "title": "Валери Димитров: Намаляването на партийната субсидията е малоумие, крие риск от тежка корупция"}
{"url": "https://www.faktor.bg/bg/articles/evrodeputat-rusiya-ni-zaliva-s-falshivi-novini", "text": "Русия води информационна война с Европа, като ни залива с поток от фалшиви новини. Това заяви в интервю за БНР евродепутатът от групата на либералите АЛДЕ и член на комисията по външни работи в Европейския парламент Петрас Аущревичус. Литовският политик, който е в черния списък на Москва, прогнозира, че с наближаването на евроизборите през май догодина ще има активизиране на опитите за външна намеса и влияние върху съзнанието на европейците по различни начини. „Горд съм, че съм в този „черен списък“, защото по този начин влизам в „белия списък“ на Европа, в която вярвам“, каза той. „Смятам, че Русия няма бъдеще, ако гледа на Европа като на свой враг, като на противник. Това е абсолютно погрешно. Европа премина през толкова много войни и смятам, че научи своите исторически уроци по-добре, отколкото Русия“, каза Петрас Аущревичус, който е и кандидат за президент на предстоящите през май избори в балтийската страна.", "date": "2018.11.22", "title": "Евродепутат от черния списък на Москва: Русия няма бъдеще, ако гледа на Европа като на враг"}
{"url": "https://www.faktor.bg/bg/articles/novini/balgariya/noviyat-vitsepremier-s-tezhak-gaf-na-starta-ne-znae-kakvo-e-rabotil-valeri-simeonov", "text": "Тежък гаф беляза старта на новия вицепремиер Марияна Николова. Минути след като бе избрана от Народното събрание, пред цял рояк от репортери тя заяви: „Към вас имам една молба, примерно, ако ми дадете толеранс от една-две седмици, все пак да се запозная с дейността на кабинета по отношение на политики и приоритети, аз ще съм готова да отговоря на вашите въпроси”(виж   видео, б.р.). Неволно или не, но Николова открито демонстрира, че не е в час и има нужда от две седмици за да навлезе в дейността на кабинета. Такъв скандален отговор може да бъде простен само човек, който до сега се е занимавал с популацията на мравките на Северния полюс. Николова се представя за вътрешен човек, повече от година и половина е шеф на кабинета на досегашния вицепремиер Валери Симеонов, твърдяха, че е профи. А се оказва, че няма представа какво са работили, какви политики и приоритети са отстоявали.  Изборът на Николова като заместник на Симеонов на важния пост бе мотивиран пред политици и граждани именно с  наблягане на нейната компетентност, че е наясно с проблемите в ресора, подготвена е и с летящ старт, без трусове ще продължи приемствеността. Оказа се обаче, че напористата дама по нейните скромни преценки има нужда поне от две седмици, за да може да даде поне два-три смислени отговора пред журналисти, за това което ще работи. Медиите също се оказаха в позиция партер и не уловиха неадекватните й обяснения.  Непремереният език беше големият враг на Валери Симеонов. Дано наследничката му на поста не се окаже в същия капан. А за публиката остава надеждата, че Патриотите не са пробутали поредната калинка в управлението!", "date": "2018.11.22", "title": "Новият вицепремиер с тежък гаф на старта – не знае какво е  работил Валери Симеонов"}
{"url": "https://www.faktor.bg/bg/articles/novini/svyat/putin-veche-ne-e-dobriyat-tsar-s-loshite-bolyari-2/3-ot-rusnatsite-obvinyavat-nego-za-problemite-na-stranata", "text": "Почти две трети от руснаците смятат, че президентът Владимир Путин изцяло носи вина за проблемите на страната, показват данните от проучване на \"Левада-Център\". Социолозите отбелязват, че това е максималният резултат на недоверие по отношение на Путин за цялото време на неговото управление. Други 22% смятат, че той е отговорен \"в някаква степен\".  41% от руснаците са убедени, че под ръководството на Путин страната се движи по грешен път. Преди година 55% от руснаците са смятали, че проблемите на населението и на Русия е пълна отговорност на президента, 21% са смятали, че вината му е частична. Електоралният рейтинг на президента за една година е паднал от 66% на 56%. На президентските избори през март 2018 година Путин получи 76,7% голосов.  Този ръст на недоволство може да бъде обяснен с общото влошаване на ситуацията в страната в съчетание с тежката пенсионна реформа. Според политологът Борис Макаренко, данните за отговорността на президента винаги са били косвен показател за това до каква степен населението е недоволен от властта и свидетелства за това, че руският народ вече не вярва във формулата: царят е добър, лоши са болярите.", "date": "2018.11.22", "title": "Путин вече не е добрият цар с лошите боляри: 2/3 от руснаците обвиняват него за проблемите на страната"}
{"url": "https://www.faktor.bg/bg/articles/v-ukrayna-podgotvyat-natsistki-prevrat", "text": "Нацистки части, в основата на които е батальонът \"Азов\", се готвят да завземат властта в Украйна. Лидерът на Националния корпус Андрей Билецки твърди, че самият той е диктатор, пише електронното издание dni.ru. Политическата дестабилизация в Украйна се разраства. Това се доказва от появата на т.нар. национални отбори, гръбнакът на които са бойците от  нацистките батальони. Посещението, проведено неотдавна от бойци в Киев, бе договорено с Министерството на вътрешните работи и лично с министър Арсен Аваков, в съюз с когото действа Андрей Билецки. Според експерти, докато министърът използва неговите бойци, за да сплашва президента на Украйна, Петро Порошенко, конфронтацията между тях става все по-остра. На определен етап, обаче, нацистите могат да излязат извън контрола на Министерството на вътрешните работи. На 28 януари партията „Национален корпус“ извърши ритуално \"посвещаване“ на националния взвод в Киев. Основателят на „Азов“ и техен лидер Билецки лично се закле и обяви пред репортери, че бойците всеки ден патрулират по улиците и се борят с трафика  с наркотици и „ алкохолния геноцид на украинския народ\". По-късно \"воините\", марширувайки преминаха през  центъра на Киев, което стресна много хора в правителствените служби, отбелязва изданието \"Свободная пресса\". \"За три години Билецки буквално измина пътя от представител на маргинална радикална група, която има проблеми със закона, до респектиращ (според днешните стандарти в Украйна) политик, със сериозна подкрепа - включително властова и  финансова, с което мнозина са принудени да се съобразяват\" – коментира в своя аза публикация украински политически анализатор, ръководител на проекта \"Open Анализ\" Рим Травин. Политологът Едуард Попов отбеляза: дейността на Андрей Билецки е поразителна с последователността, с която се движи към желаната цел. \"Тази цел е трансформирането на Украйна държава на бялата раса, с правилната идеология, т.е. създаването на държава от фашисткия тип. Идеологията на атовския батальон и свързаните с него политически структури е най-близка до германската версия на фашизма \", подчертава експертът. Той припомня, че класическият фашизъм проповядва идеите не за расова, а за социална, корпоративна държава. Затова по-правилно е да наречем идеологията на Билецки нацизъм.", "date": "2018.11.22", "title": "В Украйна подготвят нацистки преврат?"}
{"url": "https://www.faktor.bg/bg/articles/novini/svyat/beliyat-dom-e-razreshil-na-voskite-po-granitsata-da-strelyat-na-meso-sreshtu-migrantite", "text": "Администрацията президента Доналд Тръмп е разрешила на разположените по границата с Мексико американски войски да използват сила (включително да стрелят \"на месо\") и да защитят служителите на митниците от възможни нападения от страна на мигрантите, съобщава вестник The  , като се позовава на свои източници в Белия дом.  По информация на медията, ръководителят на апарата на Белия дом, а не президента Тръмп е подписал постановление, което разширява пълномощията на военните. С него на армията се позволява да \"демонстрират или използват сила, включително стрелба \"на месо\", да прекратяват масови безредици, да осъществяват временно задържане и обиск\" на мигранти\".  В документа се отбелязва, че \"убедителни доказателства и достоверни данни от разузнаването\" говорят за това, че действията на мигрантите може да станат \"причина за използване на насилие и безредици\". Според The Military Times, постановлението нарушава приетият още през 1878 година закон, забраняващ на армията да изпълнява функции на правоохранителни органи на територията на САЩ.", "date": "2018.11.22", "title": "Белият дом е разрешил на воските по границата да стрелят \"на месо\" срещу мигрантите"}
{"url": "https://www.faktor.bg/bg/articles/ninova-se-oplaka-v-parlamenta-uprazhnyava-mi-se-politseyski-natisk", "text": "Лидерът на БСП Корнелия Нинова е на път да създаде нов скандал в парламента. Социалистката твърди от парламентарната трибуна, че вчера, по време на обиколка в населените места, където бяха убити животните на местното население заради чума, е била съпровождана от полицейски патрули заради нареждане от София. \"Пристигайки в село Малко Шарково ме посрещна полицейски патрул и срещата ми се проведе под тяхно наблюдение\", заяви Нинова в декларация от името на група във връзка с посещението й в населените места - Болярово, Малко и Голямо Шарково, в които се проведоха протести заради евтанизиране на животни след открити огнища на чума.  Нинова поясни, че в село Голямо Шарково също я е посрещнал полицейски патрул. По думите й хората са били изненадани, защото никога не са виждали толкова полиция. „Срещата ми в къщата на баба Дора, онази, която стана символ на протеста, самотна възрастна жена, която живее на края на селото, също беше проведена под полицейско наблюдение“, обясни Нинова. Тя поясни, че я е чакала полиция и в Болярово.  Социалистката отправи четири въпроса към премиера Бойко Борисов. \"Искам официален отговор от премиера Борисов дали всяка моя среща ще бъде съпровождана от полицаи. Искам да попитам премиера ние свободни хора в свободна страна ли сме? Искам да го попитам още каква е целта на тази организация\", заключи председателят на БСП.", "date": "2018.11.22", "title": "Нинова се оплака на Борисов: МВР ме преследва!"}
{"url": "https://www.faktor.bg/bg/articles/borisov-1-14", "text": "\"Получих последните данни на БНБ за преките чуждестранни инвестиции в България. Както сами може да се убедите от фактите по-долу, наблюдаваме сериозен ръст само за 1 година. Считам, че говоренето за “катастрофален срив на инвестициите” е по-скоро непознаване на данните. Ревизия отпреди два дни на БНБ повиши чуждите инвестиции в страната до 826.4 млн. евро към септември 2018 г. Преките вложения от чужбина за настоящата година също надвишават миналогодишното ниво\". Това коментира премиерът Бойко Борисов във Фейсбук.  \"От началото на 2018 г. само по Закона за насърчаване на инвестициите са издадени 19 сертификата за инвестиционни проекти. Общо предвидените инвестиции по тях възлизат на над 700 млн. лв. и се очаква разкриване на близо 2000 нови работни места. До края на годината очакваме общият размер на проектите да стане 29 с размер на планираните инвестиции от 1.6 млрд лв., които ще създадат близо 6000 нови работни места.", "date": "2018.11.22", "title": "Борисов: Говоренето за “катастрофален срив на инвестициите” е по-скоро непознаване на данните"}
{"url": "https://www.faktor.bg/bg/articles/novini/balgariya/kancho-stoychev-naznachenieto-na-nikolava-e-zayavka-na-simeonov-da-prodalzhi-bitkata-koyato-e-poel", "text": "Не сме в политическа криза. Волен е в перфектна позиция. Той не е въвлечен в управлението, има своя стратегия. Очаква ни едно забавление – Новогодишна програма, коментира с лека ирония социологът Кънчо Стойчев ситуацията около патриотите, оставката на Валери Симеонов и избора на негов заместник. По думите на социолога отсъствието на премиера по време на дебата за нов вицепремиер и гласуването на номинацията на Марияна Николава е било знаково.  Борисов ни даде знак, че предишния ден не са протекли леко преговорите. Постигнат е труден компромис, но той е грешен. Лично аз нямам нищо против Николова, но все пак това е неговия най-близък човек. Тук виждаме и заявка на Симеонов да продължи борбата, която е поел. И правилно Борисов много меко се дистанцира от това, което се случва. Той държи един горещ картоф, защото ГЕРБ няма мнозинство в НС. Това беше зададено с конфигурацията в парламента. И това, което се случи, е след редица натрупвания. Затова проблемът с колизиите в коалицията ще продължи с различен темп ще ескалира. Най-вероятно ще се изправим пред мъничка пауза, но тя няма да бъде за дълго, смята Кънчо Стойчев.  По думите му снощното интервю с премиера Борисов в „Шоуто на Слави“ е бил уговорен мач. Той не очаква и предсрочни избори, въпреки че скандалите ще ескалират. Стойчев обаче е категоричен, че сериозният разговор е как се харчат парите на данъкопатците и правят ли се реформи в интерес на гражданите.", "date": "2018.11.22", "title": "Кънчо Стойчев: Назначението на Николава е заявка на Симеонов да продължи битката, която е поел"}
{"url": "https://www.faktor.bg/bg/articles/pochina-nachalnikat-na-razuznavaneto-v-rusiya", "text": "Началникът на Главното разузнавателно управление на Генералния щаб на ВС на Русия генерал-полковник Игор Коробов е починал на 62-годишна възраст, предаде ТАСС. \"Началникът на Главното управление на ГЩ на ВС на Русия – заместник-началникът на ГЩ генерал-полковник Игор Коробов, е починал на 21 ноември от тежка болест\", заяви източник от военното ведомство пред агенцията.  Игор Валентинович Коробов е роден на 3 януари 1956 г. Той започва да служи във Въоръжените сили на Русия през 1973 г. Коробов е завършил Ставрополското висше военно авиационно училище за летци и щурмани на ПВО, Военната академия на СССР, а също така Военната академия на ГЩ на ВС на Русия. Той работи във Военното разузнаване от 1985 г., преминал е през различни длъжности в ГРУ, владее няколко чужди езика. През годините Коробов е награден с много медали и ордени. С Указ на руския президент от януари 2016 г. е назначен за началник на ГРУ и заместник-началник на ГЩ.", "date": "2018.11.22", "title": "Почина началникът на разузнаването в Русия"}
{"url": "https://www.faktor.bg/bg/articles/avtorat-na-klipa-za-intsidenta-s-kolata-na-radeva-az-shte-si-slozha-glavata-v-torbata-ako-radeva-ne-e-bila-v-kolata", "text": "Аз ще си сложа главата в торбата, ако Десислава Радева не е била в колата на НСО вчера. Това заяви в ефира на Нова ТВ Богдан Асенов, авторът на видеото с бронираната кола нарушител на НСО, което се завъртя вчера в интернет и предизвика спонтанните реакции на медиите. Той разказа, че докато разговарял по телефона със свой приятел, видял как кола на НСО се движи по бул.„Фритьов Нансен“, влиза в насрещното с голяма скорост, спира в посока на Патриарха. Първо слиза от първата врата охранителката, отваря врата на г-жа Радева, която слиза небрежно облечена, след което влиза в магазина за рокли. Докато спираше колата, дойде човек от КАТ направи забележка на шофьора на Радева. А след това започна да спори със служителката от НСО, която коментира, че толкова често НСО има проблем с КАТ. След това дойде още една патрулка, появи се и някакъв началник…След което петимата си стиснаха ръцете и се разделиха. Така и не разбрах как се изнесе от магазина, но видях с очите си как Десислава Радева слиза от колата на НСО, отсече Богдан Асенов.  Г-жа Радева идва много често да пазарува в този магазин за дамски дрехи. И това не е първото нарушение на шофьора, който вози жената до президента Радев, отбеляза още Асенов. В същото време съпругата на президента отрече да е била в колата и дори написа в пост във фейсбук, че „това е опит за дискредитиране на държавния глава“. Богдан Асенов обаче отхвърли обвиненията на Радева и подчерта, че няма навика да следи колите на НСО, още по-малко - кой се вози в тях.  От НСО казаха за Нова ТВ, че ако при проверката се установят нарушения от страна на служителите на НСО, ще бъдат взети съответните мерки.", "date": "2018.11.22", "title": "Авторът на клипа с колата нарушител на НСО: Ще си сложа главата в торбата, ако Радева не е била в колата"}
{"url": "https://www.faktor.bg/bg/articles/frenskiyat-advokat-na-banevi-klientite-nyamat-namereniya-da-se-ukrivat", "text": "Френският съд взе най-неблагоприятното решение за семейство Баневи. Те обаче се обявили, че държат да се знае, че няма да се опитат да се укрият от българските власти. Това обяви адвокат Банар, френският защитник на семейство Баневи, които преди време бяха задържани във Франция, на път за България. Ще помислим добре, но ако решим да не обжалваме, до 20 дни Баневи ще трябва да бъдат върната на българските власти.", "date": "2018.11.22", "title": "Френският адвокат на Баневи: Клиентите ми нямат намерения да се укрият"}
{"url": "https://www.faktor.bg/bg/articles/novini/balgariya/anton-kutev-saglasen-sam-premiera-da-vidim-parvo-kakvi-sa-riskovete-ako-namalim-subsidiite-si", "text": "„Ужасяващо е това, което виждаме. Очевидно на България не ѝ върви с вицепремиерите. Не трябва да искаш определено време, за да се запознаеш с работата. Би трябвало предварително, преди да станеш вицепремиер, да знаеш с какво ще се занимаваш. Марияна Николова очевидно е уплашена. Има разлика между назначението ѝ и Бойко Борисов, който е избран от хората“. Това заяви пред БТВ Антон Кутев по повод оставката на Валери Симеонов и назначението за вицепремиер на Марияна Николова.  „Бойко Борисов го чакат много мъки с това назначение. На няколко пъти съм отписвал Волен Сидеров, но е проактивен и има познание как да се справя. Когато казва, че този вицепремиер не става, както и другият, накрая гласовете от патриотите ще отидат при „Атака“. Много са основанията за недоволство. Бойко Борисов говори за магистрали, но нямаме преки инвестиции в икономиката, налице е бедността. Правителството го чака тежък крах около май месец догодина. БСП не стои зад протестите. Ние не сме ги организирали и ще е нелепо да се залепим зад хора, които сами се организират. Младежката ни организация се включи, но нямаше нито едно червено знаме. Младежите искат да помогнат на майките на деца с увреждания“, каза още Кутев.  „Ние искаме замразяване на заплатите на политиците. За да не се получава дисбаланс между възнагражденията, трябва да се вдигнат доходите на останалите хора. Когато аз не ходя на работа, аз не получавам на работа. Не използвам служебен автомобил, а личен. Ежеседмичните си пътувания плащам сам. ДПС ще се регистрира и ще има кворум. Още не ми е ясно как се случва това, че Делян Пеевски не ходи на работа и все още е депутат“, коментира левият народен представител.  „Ние имаме подкрепа за намаляване на субсидията. Много рядко съм съгласен с премиера, но тук е прав – нека да изчислим риска. Почтените хора в системата и със, и без субсидия – винаги ще останат почтени. Важи и обратното. Ако избирателите искат да се намали субсидията, трябва да се съобразим с тях“, каза още Антон Кутев.", "date": "2018.11.22", "title": "Антон Кутев: Съгласен съм с премиера - да видим първо какви са рисковете, ако намалим субсидиите си"}
{"url": "https://www.faktor.bg/bg/articles/desislava-radeva-za-skandala-s-nso", "text": "Съпругата на президента Румен Радев Десислава Радева отговори във Фейсбука си на клипа, който вчера беше пуснат в социалните мрежи. На него се вижда как кола на НСО е спряна от служител на КАТ заради нарушение. Авторът на видеото твърди, че в автомобила е била съпругата на държавния глава, която е взимала рокли от магазин. Вижте какво написа Десислава Радева в профила си: \"Днес в публичното пространство се завъртя клип, показващ пререкания между служители на НСО и МВР. Покрай него отново беше намесено моето име. За да няма съмнения, заявявам, че в този момент изобщо не съм била в този автомобил. Някои медии избързаха с вметки като „бронирата кола на Радева”, „ескорта на Радева”, „пътната полиция не е съставила акт на съпругата на президента”... Нека е ясно - колата, която ползвам не е бронирана. Ескорт предполага поне две коли, а не една, какъвто е моя случай. И... това ми е много важно, моля ви кажете ми какъв точно акт да се издаде от Пътна полиция на лице, което физически не присъства на мястото, няма правомощия и никога не е управлявало автомобил на НСО. Внушението е ясно – арогантна, неспасяемо нагла и повярвала си колко велика жена съм. Което индиректно дискредитира държавния глава. В началото на мандата на моя съпруг писах, че се съгласих с присъствието на служители на НСО около мен, защото ме убедиха, че е необходимост, не лукс. Сега, след повече от година и половина съм сигурна, че е така. Не ми се мисли какво би било, ако наистина шофирах собствения си автомобил... Щом с кола на НСО попадам безпричинно вече два пъти в хрониките като злия герой...\"", "date": "2018.11.22", "title": "Десислава Радева коментира скандала с колата на НСО"}
{"url": "https://www.faktor.bg/bg/articles/antoaneta-hristova-1-1", "text": "Евроизборите през май е това, което ще ни отвори очите за всичко, което става и ще става в страната. Големият разговор е за реформите и кой е способен да ги реализира. Това заяви в студиото на Нова ТВ политологът Антоанета Христова. Картината, която очерта по отношение на политическите играчи на фона на скандалите в малката коалиция, Христова видя лидерът на „Атака“ в най-благоприятна ситуация.  Волен Сидеров е доказал, че добре прави стратегии, умее да влиза в различни роли. Той има поне няколко сценарии, оттук нататък може да има различно развитие на обстоятелствата. Това е неговата самостоятелна игра, която е насочена към интересите на „Атака“ и неговите лични интереси. От друга страна, Сидеров ще бъде шеф на Симеонов. В такава ситуация не си представям как ще вървят техните отношения – предвид характера, който демонстрира Симеонов, предвид перспективите, които се отварят пред Сидеров. Има път който ще ни изненада – може да се стигне до промяна на йерархията  в малката коалиция, но може и да се разцепи. Но партиите, които са в парламента, няма да направят проверка на статуквото до евроизборите, обясни позицията си Христова.  По думите й лидерът на „Воля“ с нищо не би трябвало да ни изненадва, защото той от самото начало афишира желанието си за коалиционно партньорство с ГЕРБ. Това той демонстрирал и вчера, при гласуването оставката на Симеонов и избора на неговия заместник Марияна Николова.  Марешки не ни изненадва. Той от началото иска да бъде партньор на ГЕРБ. Кой атакуват Марешки и ДПС – това бяха патриотите. Затова Марешки подкрепи ГЕРБ,  защото в ОП вижда своя конкурент, посочи Антоанета Христова. По думите и сега много хора имат интерес от промяна – БСП на първо място, олигархичните кръгове, които нямат интерес да съществува тази конструкция, ДПС – които винаги са се противопоставяли на присъствието на ОП във властта,  старата десница, кояти трябва да присъства в медиите и не на последно място хората. Но това е тема, чиято развръзка ще видим  след европейските избори догодина.", "date": "2018.11.22", "title": "Антоанета Христова: Сидеров има своя игра, насочена към \"Атака\" и личните му интереси"}
{"url": "https://www.faktor.bg/bg/articles/publichen-sblasak-mezhdu-tramp-i-shefa-na-varhovniya-sad-na-sasht", "text": "Председателят на Върховния съд на САЩ Джон Робъртс влезе в открита полемика с президента Доналд Тръмп, като защити независимостта на федералната съдебна система от неговите обвинения в политически пристрастия, предаде Ройтерс. Полемиката между тях възникна, след като в понеделник федерален съдия в Сан Франциско блокира указа на Тръмп от 9 ноември, който нареждаше на съответните ведомства да отказват предоставяне на убежище на нелегални имигранти. Президентът обоснова решението си със стремежа да бъдат спрени движещите се към САЩ кервани от мигранти, състоящи се главно от жители на страни от Централна Америка. Белият дом веднага реагира с декларация, в която се казва, че властите в САЩ ще предприемат в рамките на закона всички необходими мерки за защита на южната граница на страната въпреки решението на съда.  А самият Тръмп писа в Туитър: \"Извинявам се, председателю на Върховния съд Джон Робъртс, но у нас наистина има \"съдии на Обама\", чиито възгледи силно се отличават от възгледите на онези хора, на които е възложено да гарантират сигурността на нашата страна\".  Вчера съдия Робъртс излезе с декларация, в която се казва: \"Ние нямаме съдии, привърженици на Обама, или съдии, привърженици на Тръмп, или на Буш, или на Клинтън. Имаме изключителна група от отдадени на професията си съдии, които правят най-доброто, за да гарантират равни права на онези, които заставят пред тях. Независимата съдебна система е нещо, за което всички трябва да бъдем благодарни\", подчертава върховният съдия. Необичайно е за шеф на 9-членния Върховен съд на САЩ да излезе с такъв публичен отговор на президента. Опонентите на Тръмп виждат в неговите непрестанни критики срещу федералните съдилища опасна атака срещу върховенството на закона в САЩ, отбелязва Ройтерс.", "date": "2018.11.22", "title": "Шефът на Върховния съд на САЩ влезе в публичен сблъсък с Доналд Тръмп"}
{"url": "https://www.faktor.bg/bg/articles/pochina-bivshata-govoritelka-na-kabineta-kostov", "text": "На 49-години вчера сутринта почина журналистката, редактор и водещ Албена Ивайлова. Тя е почина в Окръжна болница след усложнение от онкологично заболяване.   Албена Ивайлова е сред основателите на Нова телевизия. Кариерата ѝ минава и през Канал 3, в. \"Култура\", в. \"Стандарт\", радио \"Витоша\" и др. От 1999 до 2000 г. е ръководител на пресцентъра на правителството на Иван Костов. От години се занимава с връзки с обществеността и публични комуникации.   Поклон пред паметта ѝ!", "date": "2018.11.22", "title": "Почина \"гласът\" на кабинета \"Костов\""}
{"url": "https://www.faktor.bg/bg/articles/investitori-izrignaha-na-ostrova-namalete-pensiite-ili-shte-se-razbuntuvame", "text": "Инвеститорите във Великобритания предупреждават шефовете на предприятията: „Отрежете излишните допълнения към пенсиите или ще се разбунтуваме“, пише в днешния си брой The Times, цитиран от БТА. Изкуствено раздутите проценти „трябва да са толкова, колкото са при току-що постъпилите работници. Компаниите, които са дали по-голям процент пенсионни добавки на шефовете на предприятията, трябва да ги отрежат. В противен случай ще се изправят пред разбунтували се най-големи свои акционери.  Изпълнителни директори, които заделят за бъдещите си пенсии между 20 и 35 процента от основната си заплата, са принудени да ги намалят до нивата, на които обикновено се плаща на персонала – долно равнище е от 2 процента, а горното рядко надхвърля 10 процента. Информация от Асоциацията на инвеститорите, която представлява интересите на почти всички най-големи акционери, включително такива групи като Blackrock, Legal & General и Schroders, e обобщила информация за водещи фигури в британския бизнес и за големи работодатели. Асоциацията има над 200 корпоративни членове.", "date": "2018.11.22", "title": "Инвеститори на Острова изригнаха: Намалете пенсиите или ще се разбунтуваме"}
{"url": "https://www.faktor.bg/bg/articles/sled-sreshtata-na-mey-s-yunker-golyam-napredak-no-bez-otgovori-na-vaprosi", "text": "Британският премиер Тереза Мей се срещна с председателя на Европейската комисия Жан-Клод Юнкер, за да обсъди бъдещите отношения между Великобритания и ЕС, предаде Ройтерс, цитирана от БТА. Целта на срещата е да бъдат договорени най-общите рамки за бъдещите отношения преди срещата на върха на евролидерите в неделя и да бъдат поети ангажименти, които да потушат бунта на някои британски депутати консерватори, обявили се против проектоспоразумението за Брекзит. Двамата европейски политици обаче отказаха да отговарят на конкретни въпроси, което очевидно е знак, че трябва да се свърши още работа до подписването на споразумение между ЕС и Великобритания, ако изобщо се стигне до сделка.", "date": "2018.11.22", "title": "След срещата на Мей с Юнкер: \"Добър\" напредък, но без отговори на въпроси"}
{"url": "https://www.faktor.bg/bg/articles/valezhite-shte-otslabvat-i-postepenno-shte-spirat", "text": "Днес от запад валежите ще отслабват и спират, най-късно в югоизточните райони. Ще духа слаб, в Източна България до умерен вятър от север-североизток. Максимални температури между 5° и 10°, в Северозападна България малко по-ниски, в София около 5°.  Над Черноморието ще бъде облачно, дъждовно и ветровито. По-значителни ще са валежите по южното крайбрежие. Ще духа умерен до силен вятър от север-североизточен вятър. Максималните температури ще бъдат между 9° и 12°. Температурата на морската вода е 13-14°. Вълнението на морето ще бъде 3-4 бала. В планините ще бъде облачно с валежи от дъжд, над 1700-1800 метра валежите ще са от сняг. Ще духа умерен източен вятър. Максималната температура на височина 1200 метра ще около 6°, на 2000 метра – около 0°. Атмосферното налягане в сутрешните часове е близко до средното за месеца, през деня бавно ще се повишава.", "date": "2018.11.22", "title": "Валежите ще отслабват и постепенно ще спират"}
{"url": "https://www.faktor.bg/bg/articles/novini/balgariya/promenite-v-kodeksa-za-zastrahovaneto-vlizat-za-okonchatelno-glasuvane-v-ns", "text": "Спорните промени в Кодекса за застраховането влизат за окончателно гласуване в парламента. Измененията, свързани с лимитите за обезщетения след смърт на близък при катастрофа, бяха разгледани преди дни от депутатите в бюджетната комисия. Между първо и второ четене управляващите се отказаха от предложенията и за най-близките да има праг за обезщетения. Така с ограничение ще останат само далечните роднини и близки. Те ще могат да искат от застрахователите суми до 5 хиляди лева.", "date": "2018.11.22", "title": "Промените в Кодекса за застраховането влизат за окончателно гласуване в НС"}
