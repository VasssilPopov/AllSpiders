{"url": "https://www.faktor.bg/bg/articles/kak-se-promenya-profila-na-dzhihadistite", "text": "Профилът на джихадистите се променя и днес повечето хора, които се радикализират в Западна Европа, са хора с криминално минало, заяви за Дарик професорът по въпросите на сигурността в Кралския колеж в Лондон Питър Нойман, посочва Дарик. Той припомни, че германската полиция е спряла наблюдението над нападателя, който се вряза в коледен базар в Берлин, тъй като вече не е отговарял на профила на джихадист, а се е оказало, че профилът вече е бил различен. Смяташе се, например, че един джихадист не би продавал наркотици и не би се дрогирал, какъвто е бил случаят с терориста в Берлин, посочи специалистът. Гангстери и хора без перспектива в обществото – такива са повечето радикализирани ислямисти в Западна Европа сега, каза проф. Нойман. Един от най-драматичните примери за това колко важно е да се преосмисля профилът на джихадистите е атаката срещу коледния базар в Берлин, добави той.   „Анис Амри беше мъжът, който се вряза с камион в коледния базар в Берлин през 2016 година. Германската полиция го е смятала за опасен екстремист. Но са спрели да го следят три месеца преди атаката. Причината да преустановят наблюдението е била, че са видели, че взима наркотици – екстази и кокаин. Тогава са направили погрешното заключение, че тъй като търгува с наркотици и се дрогира, не би могъл да е джихадист, религиозен фундаменталист.", "date": "2018.11.13", "title": "Как се променя профилът на джихадистите?"}
{"url": "https://www.faktor.bg/bg/articles/novini/balgariya/yulian-angelov-vmro-ne-se-obsazhdat-ostavki-zaradi-protestite", "text": "В момента не се обсъжда подаването на оставки заради протестите, заяви пред Нова телевизия депутатът от „Обединени патриоти”, ВМРО,  Юлиан Ангелов. „ВМРО винаги сме подкрепяли хората и всеки има право да протестира. Ние сме против това, когато определен кръг от хора излязат да протестират, засегнати по определена тема, други хора се възползват от тяхното нещастие, или от тяхното искане и виждаме как едни нормални протести, които се организират, в следващия момент избухват някакви страсти. Винаги се намират провокатори. Имаме против, когато определени кръгове от криминалния контингент, от различни неправителствени организации, от кръгове, близки до опозицията, или бизнес кръгове, които не ги устройва в момента, да се включват в протестите”, обясни депутатът. „Нещата, които това правителство прави, досега 30 години в България не са се случвали. Проблеми има много”, каза още депутатът. Юлиан Ангелов коментира и искането на лидера на Воля Веселин  Марешки за оставката на вицепремиера Красимир Каракачанов: „Г-н Марешки може да поиска оставката на когото пожелае. Той е председател на партия и народен представител. Въпросът е обаче какво прави на трибуната на НС като заместник-председател на парламента с повдигнати обвинения за рекет, изнудване и побой. Г-н Каракачанов не се сещам да има повдигнати обвинения за каквото и да е. Когато някой говори за морал и за неща, които трябва да се случват, първо трябва да погледне себе си. Твърденията на г-н Марешки са различни всеки ден”. По повод на решението на правителството страната ни да напусне пакта за миграция на ООН, Ангелов коментира: „Депутатите от ВМРО алармираха за скритите неща в глобалния пакт за миграцията на ООН, които касаят националната сигурност не само на България, но и на останалите държави от ЕС, с изграждането на коридори за миграция с това, че всеки един от тези мигранти, който няма лични документи, съответно държавата трябва да му ги предостави на базата на това той какъв е заявил, че е. Така всякакви радикалисти, могат да нахлуят във всяка една държава и да се представят за каквито искат и съответно населението на България и Европа да страда”.", "date": "2018.11.13", "title": "Юлиан Ангелов, ВМРО: Не се обсъждат оставки заради протестите"}
{"url": "https://www.faktor.bg/bg/articles/novini/svyat/eu-observer-rusiya-sazdava-novi-regioni-na-nestabilnost-po-granitsite-na-es", "text": "По данни на EU Observer, Русия активно спонсорира десни и популистки движения в Унгария, създавайки по този начин по границите на ЕС \"мрежа от съюзници на Кремъл\". Според изданието, основната цел на Москва е да създаде нови региони на нестабилност по границите на ЕС и да разцепи единството на Евросъюза по отношение на санкциите срещу Русия. Ключов стратегически субект на акциите е Унгария, смята директорът на EUUBC Джеймс Уилсън. Според него, унгарските крайнодесни радикални организации се финансират от Русия, за да се борят против НАТО и ЕС. Уилсън посочва като пример \"Новата унгарска гвардия\", \"Молодежкото движение на 64 окръга\", \"Юношеската армия\", \"Унгарското движение за самоотбрана\" и организацията \"Вълци\", като подчертава, че към тяхната дейност са причастни руските спецслужи. \"Те организират военни обучения за членовете им, чест с руски военнослужещи в качеството на инструктори\", обяснява директорът на EUUBC. Една от главните цели на настоящата кампания за дезинформация е идеологическото формиране на членовете на екстремистките групи за създаването на прецедент, използвайки опита от анексирането на Крим, за да бъдат \"възвърнати\" територии, на първо място Закарпатието. Руската политика в региона е насочена към това да бъдат поставени под съмнение съществуващите държавни граници и да бъдат предизвикани териториални конфликти. Един от \"инвеститорите\" в такива движения е близкият до Путин олигарх Константин Малофеев, който има бизнес в Унгария.", "date": "2018.11.13", "title": "EU Observer: Русия създава нови региони на нестабилност по границите на ЕС"}
{"url": "https://www.faktor.bg/bg/articles/novini/svyat/turtsiya-napusna-mezhdunarodnata-sreshta-na-varha-za-libiya", "text": "Турция се е оттеглила от международната среща на върха за Либия, която се провежда в Италия, съобщи Ройтерс. Пред репортери турският вицепрезидент Фуат Октай е обяснил, че решението е взето заради \"дълбокото разочарование\" на Анкара, че е била изключена от някои от разговорите. \"Всяка среща, която изключва Турция, ще се окаже контрапродуктивна за решението на този проблем\", заявил е Октай. Тема на двудневната конференция, която се провежда в Палермо вчера и днес, е новият мирен план на ООН за стабилизиране на Либия.", "date": "2018.11.13", "title": "Турция напусна Международната среща на върха за Либия"}
{"url": "https://www.faktor.bg/bg/articles/skopie-potvardi-gruevski-se-namira-v-ungariya", "text": "Министерствата на външните и на вътрешните работи на Република Македония потвърдиха, че бившият премиер на страната Никола Груевски се намира в Унгария, съобщава агенция МИА, цитирана от БТА. Бившият премиер на Република Македония Никола Груевски написа днес следобед във Фейсбук, че е в Унгария, където поискал политическо убежище от унгарските власти, но досега нямаше яснота дали съобщението е автентично и достоверно. Македонското Министерство на вътрешните работи съобщи, че след направените проверки е потвърдило, че \"лицето Никола Груевски, което се издирва за изтърпяване на наказание \"лишаване от свобода\" от две години за извършено престъпление - приемане на възнаграждение за противозаконно влияние, се намира в Република Унгария.\" По-късно Министерството на външните работи на Република Македония разпространи съобщение, в което се казва, че в министерството е бил извикан посланикът на Унгария в Скопие Ласло Дукс за среща с държавния секретар Виктор Димовски с цел проверка на информацията, че Груевски е избягал в Унгария. След срещата е била осигурено потвърждение на достоверността на информацията, получена чрез Министерството на вътрешните работи, се казва в съобщението на външното министерство. По-рано Министерството на правосъдието съобщи, че ако бъде официално потвърдено, че бившият премиер е избягал в Унгария, ще поиска той да бъде екстрадиран. От вчера бившият премиер е обявен за национално издирване за изтърпяване на двугодишната си присъда затвор по делото \"Танк\" за покупката на луксозен мерцедес.", "date": "2018.11.13", "title": "Скопие потвърди: Груевски се намира в Унгария"}
{"url": "https://www.faktor.bg/bg/articles/cnn-zavede-delo-sreshtu-tramp-brani-svoy-zhurnalist", "text": "Си Ен Ен заведе дело срещу администрацията на президента Тръмп, след като Белият дом отне пропуска на журналист на телевизията, предаде ДПА. Белият дом отне този пропуск на Акоста миналата седмица след разгорещена размяна на реплики между него и Тръмп на пресконференция. Си Ен Ен настоява нейният журналист Джим Акоста да получи отново пропуск, който дава незабавен достъп до Белия дом. Белият дом твърди, че Акоста се е държал неподобаващо, включително като е влязъл във физически контакт със служителка на Белия дом, която е искала да вземе микрофона му, след като журналистът зададе въпрос. \"Въпреки че това съдебно дело касае конкретно Си Ен Ен и Акоста, това можеше да се случи на всеки\", се казва в изявление на Си Ен Ен. Делото се опира на Първата поправка на конституцията на САЩ, която гарантира свободата на словото и медийната свобода. Телевизията получи подкрепата на Асоциацията на кореспондентите от Белия дом, която заяви, че пропускът на Акоста поначало не е трябвало да бъде отнеман. \"Президентът на САЩ не бива да подбира произволно мъжете и жените, които го отразяват\", заяви асоциацията.", "date": "2018.11.13", "title": "CNN заведе дело срещу Тръмп, брани свой журналист"}
{"url": "https://www.faktor.bg/bg/articles/novini/balgariya/kirilov-proverkata-na-atanas-semov-e-praven-akt-ne-tryabva-da-se-politizira", "text": "Прокуратурата съживява проверка срещу Атанас Семов (конституционен съдия от квотата на държавния глава – б.ред.). Дали обаче това е политическа атака срещу президента - нямам идея какъв е проблемът. Но смята, че не трябва да се политизира този правен акт. Това коментира в студиото на БНТ депутатът от ГЕРБ и шеф на правната комисия в НС Данаил Кирилов. Той коментира и последния доклад на Брюксел за напредъка на България, като изрази удовлетвореност от свършената работа.  Ако продължаваме с този напредък, мониторинговият механизъм ще отпадне с изтичане на мандата на ЕК, заяви Кирилов и добави, че по 3 от точките за наблюдения са отпаднали, като остава наблюдението по продължаването на съдебната реформа, борбата с корупцията по високите етажи на властта и с корупцията в общ план.  Това, което мога да кажа е, че всички дела, свързани с корупцията, продължават, те са на различен процесуален стадий. Скоростта и качеството зависят от съдебната система. Но това са критики към всяка страна, в която действа демократична система. Това е постоянна борба, която не приключва в един период, подчерта Кирилов. По думите му при този положителен доклад на Ек и при отсъствието на препоръки от страна на европейските партньори нормално е да очакваме да се преоцени и статуса на България по отношение на членството ни в Шенген, смята депутатът от ГЕРБ.", "date": "2018.11.13", "title": "Кирилов: Проверката на Атанас Семов е правен акт, не трябва да се политизира"}
{"url": "https://www.faktor.bg/bg/articles/novini/svyat/sinat-na-cheshkiya-premier-tvardi-che-e-bil-otvlechen-v-krim-i-darzhan-nasila-ot-ruski-grazhdanin", "text": "35-годишният Андрей Бабиш – младши, син на чешкия премиер, твърди, че по време на разследване на злоупотреби с евросредства на неговия баща, той е бил отвлечен в Крим, където го държали насила, за да не могат следователите да го разпитат, твърди чешката програма за разследваща журналистика Seznam TV. Бабиш-младши твърди, че отвличането му е било организирано от съветничката на министъра на здравеопазването Дита Протопопова и нейният съпруг, руският гражданин Пьотър Протопопов. \"В Украйна Пьотър ми каза: \"Аз и баща ти ще направим всичко, за да те покрием\", разказал синът на премиера, който твърди, че успял да се измъкне и да замине от Крим в Швейцария. Чешката полиция съобщи, че проверява информацията на Seznam TV. Приемиерът Андрей Бабиш написа във Facebook, че журналистите са разговаряли с \"психично болен човек\". \"За мен е сложно да реагирам на репортажа на Seznam TV. Става дума за моето семейство, за моите деца. Хактите са такива. Моят син е психично болен, той приема лекарства, трябва да се намира под наблюдение и живее с майка си в Швейцария. Дъщеря ми страда от биполярно разстройство на личността. Никой не е отвличал сина ми, той доброволно напусна Чехия. Това беше проверявано от полицията, тя стигна до извода, че не е имало никакво отвличане\", твърди Бабиш.", "date": "2018.11.13", "title": "Синът на чешкия премиер твърди, че е бил отвлечен в Крим и държан насила от руски гражданин"}
{"url": "https://www.faktor.bg/bg/articles/novini/svyat/4-6-po-rihter-v-cherna-gora", "text": "Земетресение от 4,6 по Рихтер е регистрирано в Черна гора, малко преди 15 часа местно време. Трусът е бил с дълбочина 10 км. Епицентърът е бил на 48 км южно от Подгорица и 17 км западно от Шкодра, Албания.", "date": "2018.11.13", "title": "4,6 по Рихтер в Черна гора"}
{"url": "https://www.faktor.bg/bg/articles/novini/balgariya/liderat-na-protesta-v-blagoevgrad-s-nakazatelno-proizvodstvo-za-izmama-i-dokumentalno-prestaplenie", "text": "Соченият за организатор на протестите в неделя в Благоевград Александър Стамболийски е обект на наказателно производство за измама и документално престъпление. Това разкриха пред Faktor.bg източници от града запознати с миналото му. Това става ясно и от определение №984, от 2009 г. на Районния съд в Благоевград.  През 2007 година той работел като спедитор към фирмите „Виго” и „Армормат”, които получавали регулярно стока от Белгия. При една от доставките Стамболийски самоволно променил транспортният доставчик, а после предоставил и осребрил фалшиви фактури за крупна сума на собственик на „Виго”. В същото време реалният изпълнител на транспортната доставка „Ташев-транс” ЕООД започнал да си търси парите за свършената работа и така лъснала далаверата. Стамболийски бил освободен незабавно от измамения собственик на „Виго” Иван Димитров през ноември 2007 г., а срещу него било възбудено наказателно производство. Осем години по-късно обаче, чак през 2015 г. Александър Стамболийски застава пред Темида заедно със съучастниците си, твърдят запознати. Според в.  „Струма” Александър Стамболийски е на 37 години. Завършил е Електротехникума и „Електроника“ в ЮЗУ,  продължава образованието си в благоевградския университет по специалност „Право“. Работи като шофьор в страната и в чужбина. Той е един от учредителите на Съюза на българските транспортни работници и от 1 година е негов председател.  Стамболиъски обяснява и как се е оказал лидер на протеста: „Аз съм политически необвързан и съвсем случайно се оказах в лидерската позиция. След първите протести в страната група хора от Благоевград се запитахме дали и ние ще протестираме и се оказа, че аз съм в ролята на организатор. Може би защото вече имам някакъв опит, участвал съм в много протести, на някои съм бил и организатор, като този на границата, на граничните пунктове правихме протести по повод работата на различните институции, бях човекът, който се обяви против антиконституционното право, което беше дадено на институциите да държат камионите по пътищата при много високи температури. Така че може би оттам е продиктувано моето участие като организатор”. Притеснителен факт е, че на много места в страната водачите на протестите през последните дни се оказаха лица от криминалния контингент, а това компрометира гражданските инициативи.", "date": "2018.11.13", "title": "Лидерът на протеста в Благоевград с наказателно производство за измама и документално престъпление"}
{"url": "https://www.faktor.bg/bg/articles/novi-blokadi-i-protesti-v-nyakolko-grada-v-stranata", "text": "Нова вечер на протести. Недоволство има в няколко града в страната. Шествия и блокади бяха организирани тази вечер във Варна, Перник и София, предаде Нова ТВ. На фона на това правителството излезе с екшън план за справяне със социалното напрежение - отказа се от тавана на  обезщетенията за близките на загинали при катастрофи и ще искат веригите да продават горивата с малка надценка. А президентът Румен Радев отвори нов политически фронт, като спря с вето по-високите данъци на старите коли. Във Варна недоволните затвориха централния бул. „Христо Ботев”, а след това тръгнаха към Общината и блокираха бул. „Мария Луиза”. Заканват се, че ще продължат с протестите, докато не бъдат изпълнени исканията им. Протестиращи от Перник затвориха магистрала „Люлин” и в двете посоки. Недоволните се събраха на паркинг пред една от веригите магазини в града и тръгнаха на протест. Други обаче тръгнаха пеша по черни пътища. Полицията направи кордон, стигна се до напрежение и протестиращите изблъскаха органите на реда. Задръстването по магистралата е голямо, голяма част от шофьорите са изнервени. Протести има още  в Хасково, Сливен, Стара Загора и Бургас. Пред общината в Бургас се събраха десетки, с искане за по-добър живот и оставка на правителството. Недоволните се организираха в социалните мрежи. Събирането им протича без напрежение. В София пък продължава протестът на майките на деца с увреждания. Те се събраха за 23 пореден ден под прозорците на властта. Малко след 19:00 часа блокираха за кратко кръстовището на бул. „Мария Луиза” и „Тодор Александров”. Към майките на деца с увреждания се присъединиха и други протестиращи срещу високите цени на горивата и срещу правителството.", "date": "2018.11.13", "title": "Нови блокади и протести в няколко града в страната"}
{"url": "https://www.faktor.bg/bg/articles/sindikatite-v-mvr-v-momenta-nyamame-osnovanie-za-protest", "text": "\"В момента нямаме основание да излезем на протест\", заяви по БНР председателят на Синдикалната федерация на служителите в МВР Валентин Попов. Той припомни, че в началото на годината протестите бяха прекратени. Тогава правителството удовлетвори едно от исканията на полицаите – увеличение на заплатите. По другите искания и в момента се работи. \"Не очакваме министър Младен Маринов да успее да разреши тези проблеми в рамките на 2-3 месеца\", каза Валентин Попов и добави: „За нас би било достатъчно да видим целенасочени действия в посока на решаване на проблемите или минимизиране на щетите, които те предизвикват. Някои разногласия най-вероятно ще продължим да имаме с представители на някои от административните дирекции. Надявам се да успеем в рамките на диалога да стигнем до решения“. Не за първи път подкрепяме протестиращи граждани, подчерта Попов относно декларацията, с която полицейските служители от синдиката на МВР подкрепиха протестиращите граждани. Той уточни, че тази декларация са я изпратили още в самото начало на протестните действия. „Готови сме да застанем до всеки гражданин, който защитава свое изконно право – правото на всеки да се бори за по-добър живот, стига, разбира се, това да става със законови средства. Ние също сме хора, ние също сме граждани на тази държава, не виждам защо да не подкрепим тези хора. Полицаят не е от „другата страна“, когато става дума за граждани и служители на МВР – ние сме от една страна. Униформените колеги, които работят докато хората протестират, изпълняват задълженията си, които са за опазване на обществения ред и защита на живота, здравето и сигурността на гражданите“. Попов не вижда причина декларацията да бъде посрещната зле от ръководството на МВР. \"Би било странно, ако имаме някакви проблеми с ръководството, защото сме подкрепили граждани, които протестират със законови средства\", смята той.", "date": "2018.11.13", "title": "Синдикатите в МВР: В момента нямаме основание да излезем на протест"}
{"url": "https://www.faktor.bg/bg/articles/nek-i-atomstroyeksport-sa-podpisali-dogovor-za-sahranenie-na-oborudvaneto-za-belene", "text": "Националната електрическа компания и руската \"Атомстройекспорт\" са подписали договор за съхранение на доставеното оборудване за АЕЦ \"Белене\", потвърди за БНР изпълнителният директор на НЕК Петър Илиев. \"Преди около повече от три месеца ние обявихме процедура. Вече процедурата приключи. Сега, след 14-дневен срок, договорът ще влезе в сила. Цялата дейност по консервацията и преконсервацията ще се изпълнява от наши служители, но ще бъде под надзора на заводите-производители, представители на \"Атомстройекспорт\". Договорът е сключен за пет години с евентуална опция за продължаване още в зависимост от това, което ни е нужно, но се надяваме, че дотогава вече ще имаме избран стратегически инвеститор и вече ще прехвърлим всички договори на него\", заяви Илиев. НЕК и АЕЦ \"Козлодуй\" са сключили договор за продажбата на ротора от предишното оборудване, предвидено за централата в Белене. Роторът бе собственост на НЕК и от доста време двете дружества водеха разговори за възможността да бъде продаден и използван в работещата ни централа. От АЕЦ \"Козлодуй\" обясниха, че роторът ще бъде използван на 5-и блок на централата, за да бъде увеличена мощността му до 104 процента.  От своя страна изпълнителният директор на НЕК Петър Илиев обясни: \"Роторът е на територията на АЕЦ \"Козлодуй\". Оглеждахме го и считахме, че е най-доброто, вместо да се поръчва нов ротор, ще бъде по-изгодно, както за тях, така и за нас. Вече остават формалностите по плащането или прихващането на задължението на НЕК към АЕЦ \"Козлодуй\" за произведена електрическа енергия\".", "date": "2018.11.13", "title": "НЕК и \"Атомстройекспорт\" ще съхраняват оборудването за \"Белене\""}
{"url": "https://www.faktor.bg/bg/articles/vizhte-kak-darzhavata-shte-harchi-danatsite", "text": "За 16-а поредна година Институтът за пазарна икономика представи алтернативен бюджет. В него е направена една проста сметка - на база заложените от правителството разходи от хазната. Всички описани държавни харчове са разделени на броя на хората в България и се вижда как се харчат данъчните приходи, които всеки българин внася в бюджета.  Цифрите са категорични - необходими са сериозни реформи, за да излезем от състоянието на ниски доходи, макар и с ръст в последните три години и непрозрачно харчене на публични средства. Сред реформите, които предлагат експертите, са намаляване на основни данъци и осигуровки, задълбочаване на финансовата децентрализация, повече избор и конкурентност в осигурителните системи. \"Предвид бурното икономическо развитие и недостига на квалифицирани кадри на пазара на труда, най-важната реформа е тази в образованието. Необходимо е в най-кратки срокове да се обвърже финансирането на образованието с постиганите резултати, да се създадат адекватни стимули за привличане на млади и амбициозни учители и реално да се въведе дуалното образование. В средносрочен план е необходима административна реформа, която да повиши качеството на публичните услуги, да подобри условията на труд в публичната администрация, включително заплащането, за сметка на намаляване на щатните бройки. В дългосрочен план е необходим дебат и дългосрочна визия за бъдещето на социалното и здравното осигуряване, след което последователно да се прилагат приетите мерки\", пишат още от ИПИ.", "date": "2018.11.13", "title": "Вижте как държавата ще харчи данъците"}
{"url": "https://www.faktor.bg/bg/articles/layf-stayl/klyuki/poli-genova-shte-stava-mayka", "text": "Певицата Поли Генова е бременна. Блондинката, която представи страната ни на две Евровизии, сама е съобщила новината на близкото си обкръжение. Така или иначе всички се досетили още преди месец, когато на Поли ѝ се налага да откаже ангажимент, свързан със спорт, заради благата вест, съобщава България днес. По думите на близките ѝ бебето се очаква през следващата година, тъй като Поли е в начален стадий. Затова и продължава да пази пълна тайна за щастливото събитие в живота си. Няма мистерия около таткото. Това е сериозният приятел на изпълнителката - чужденец, който според слуха е родом от Филипините, разкриват от близкото обкръжение на звездата. Поли Генова отдавна е пуснала плътна завеса над личния си живот. В началото на 2018 година е разконспирирана, като се появяват първите й снимки с екзотичната ѝ половинка. Въпросният филипинец дори ѝ подарява пръстен, заради което миналия април се заговори и за сватба.", "date": "2018.11.13", "title": "Поли Генова ще става майка"}
{"url": "https://www.faktor.bg/bg/articles/prints-hari-izprevari-po-reyting-kralitsa-elizabet-ii", "text": "Това показва национално проучване на компанията YouGov, съобщава БНТ. В анкетата херцогът на Съсекс изпреварва по броя на предпочитанията своята баба, 92-годишната кралица Елизабет Втора и своя брат, принц Уилям. Хари е поддържан от 86 на сто от анкетираните жени и от 69 на сто от господата. Кралицата остава най-популярният член на кралското семейство сред гласувалите мъже в анкетата - 71%. Принц Хари и принц Уилям значително изпреварват по популярност сред британците своя баща принц Чарлз, който е престолонаследник на британската корона. Синът на кралицата, който утре ще навърши 70 години, заема едва седмо място в класацията. Херцогинята на Кембридж Кейт Мидълтън се оказа втората по популярност след Елизабет Втора представителка на монархията от женски пол.  Херцогинята на Съсекс Меган Маркъл, съпруга на принц Хари, заема в класацията шесто място. Бившата американска актриса отстъпва само с един процент на 97-годишния съпруг на кралицата, принц Филип. Осма по рейтинг е дъщерята на Елизабет Втора, принцеса Ана. В допитването, проведено от 15 май до 31 октомври са взели участие 3,6 хиляди жители на Обединеното кралство.", "date": "2018.11.13", "title": "Принц Хари изпревари по рейтинг кралица Елизабет II"}
{"url": "https://www.faktor.bg/bg/articles/iran-podkrepya-izgrazhdaneto-na-gazorazpredelitelen-tsentar-balkan-v-balgariya", "text": "Концепцията за изграждане на газоразпределителен център на територията на България бе една от централните теми, които обсъдиха на среща министърът на енергетиката Теменужка Петкова и посланикът на Ислямска република Иран в нашата страна Н.Пр. Сейед Мохаммад Джавад Расули. Министър Петкова представи пред своя гост концепцията, разработена съвместно с Европейската комисия и подчерта, че проектът е получил подкрепата на комисията като важен за енергийната сигурност и либерализацията на търговията в целия регион на Югоизточна Европа. До момента е направено предпроектно проучване за газоразпределителния център, в което се разглеждат няколко източника за доставки на природен газ – от Русия, от Каспийския регион през междусистемната връзка с Гърция, от Румъния, както и евентуален местен добив от дълбоко Черно море, където в момента се осъществяват проучвания. Доставки на природен газ от Иран, който е един от водещите световни производители, биха били още един възможен източник за захранване на хъба. Петкова запозна Н.Пр. Сейед Мохаммад Джавад Расули и с перспективата България да участва в изграждането на терминала за втечнен природен газ край Александруполис. „Ние разглеждаме това като допълнителна възможност за диверсификация на източниците и маршрутите и гарантиране сигурността на доставките“, подчерта тя. По нейните думи, много добре развитата национална и транзитна инфраструктура в страната осигурява отлични възможности за изграждане на газоразпределителния център. „Радваме се, че можем да помогнем за реализацията на този проект и да задълбочим сътрудничеството си в енергийната област“, заключи посланикът на Ислямска република Иран.", "date": "2018.11.13", "title": "Иран подкрепя изграждането на газоразпределителен център „Балкан“ в България"}
{"url": "https://www.faktor.bg/bg/articles/ikonomika/biznes/razcheti-na-kfn-za-bonus-malus-80-ot-sobstvenitsite-na-avtomobili-shte-plashtat-po-evtina-zastrahovka", "text": "Като елемент от общественото обсъждане на наредбата, с която се въвежда системата „бонус-малус“, Комисията за финансов надзор (КФН) вече започна интензивни срещи с браншови асоциации и неправителствени организации. Целта на тези срещи е в режим на диалог да се чуят конструктивни мнения, които да бъдат отразени в окончателния вариант на системата „бонус-малус“, съобщиха от КФН. Опазването живота на българските граждани и намаляване броя на пътно-транспортните произшествия е основната цел пред системата „бонус-малус“. Предварителните разчети сочат, че 80% от собствениците на автомобили ще плащат по-евтина Гражданска отговорност, тъй като ще попаднат в бонус-класовете. Под 1% от шофьорите ще бъдат в най-високите класове по малус, които предвиждат оскъпяване с 400%. Същевременно е важно да се посочи, че попадането в този клас най-често е следствие на виновно причинена смърт на пътя. Комисията за финансов надзор заедно с Министерство на вътрешните работи и Министерство на транспорта, информационните технологии и съобщенията, които също ще трябва да одобрят наредбата, организира на 3 декември 2018 година (понеделник) кръгла маса, на която ще бъдат поканени всички заинтересовани страни, включително и медиите.", "date": "2018.11.13", "title": "Разчетите на КФН за \"бонус-малус\": 80% от собствениците на автомобили ще плащат по-евтина застраховка"}
{"url": "https://www.faktor.bg/bg/articles/zabravete-za-rusiya-i-sauditska-arabiya-zadava-se-nov-lider-na-svetovniya-pazar-na-gorivata", "text": "Бъpзoтo paзвитиe нa фpaĸингa в Щaтитe щe пoзвoли нa cтpaнaтa дa изпpeвapи ocтaнaлитe cвeтoвни лидepи в дoбивa нa пeтpoл и пpиpoдeн гaз в cpeднocpoчeн плaн. CAЩ имaт пoтeнциaл дo 2025 гoдинa дa дoпpинacят зa гpyбo пoлoвинaтa oт pacтeжa нa пaзapa. Toвa пpoгнoзиpaт oт Meждyнapoднaтa aгeнция зa eнepгeтиĸa, цитиpaни oт Маrkеt Wаtсh и Money.bg. Cпopeд дoĸлaд нa opгaнизaциятa зa paзвитиeтo нa eнepгийния пaзap, дo 2040 гoдинa Щaтитe щe мoгaт дa дocтaвят близo cъoтвeтнo 75% и 40% oт пeтpoлa и пpиpoдния гaз нa глoбaлния пaзap в cлeдвaщитe шecт гoдини. Cepиoзният pacтeж ce oчaĸвa дa бъдe cтимyлиpaн ocнoвнo oт paзвитиeтo нa фpaĸингa, ĸoeтo щe пoзвoли нa иĸoнoмиĸa нoмep 1 дa yдвoи дocтaвĸитe cи нa чepнo злaтo дo 9,2 милиoнa бapeлa нa дeн oĸoлo 2025 гoдинa. \"Peвoлюциятa в дoбивa нa шиcти пpoдължaвa дa paзĸлaщa дocтaвĸитe нa пeтpoл и гaз, ĸoeтo пoзвoлявa нa Щaтитe дa ce oтдaлeчaт oт ocтaнaлитe гoлeми игpaчи и дa ce пpeвъpнaт в нaй-гoлeмият пpoизвoдитeл в cвeтa\", дoпълвaт oт aгeнциятa. \"Дo 2025 гoдинa близo вceĸи пeти бapeл пeтpoл и вceĸи чeтвъpти ĸyбичeн мeтъp пpиpoдeн гaз в cвeтa щe идвaт oт aмepиĸaнcĸия пaзap\", oчaĸвaт eĸcпepтитe. Имeннo фpaĸингът бeшe пpичинaтa зa нaвoднявaнeтo нa пaзapa c aмepиĸaнcĸи пeтpoл пpeди чeтиpи гoдини, ĸoeтo дoвeдe дo peĸopдeн cпaд нa цeнитe дo 30 дoлapa зa бapeл oт пpeдишнитe нивa нaд 100 дoлapa зa бapeл.", "date": "2018.11.13", "title": "Забравете за Русия и Саудитска Арабия, задава се нов лидер на световния пазар на горивата"}
{"url": "https://www.faktor.bg/bg/articles/uvolniha-shefa-na-nay-golemiya-telekom-v-italiya-dokato-toy-e-v-chuzhbina", "text": "Итaлиaнcĸият тeлeĸoмyниĸaциoнeн oпepaтop Теlесоm Іtаlіа yвoлни глaвния изпълнитeлeн диpeĸтop Aмoc Гeниш, дoĸaтo тoй бeшe в чyжбинa. Koмпaниятa пpeмaxвa чoвeĸa, ĸoйтo няĸoи диpeĸтopи cмятaт зa пpeчĸa зa плaнoвeтe зa пo-paдиĸaлнa пpoмянa в ĸoмпaниятa, пишe Rеutеrѕ. Гeниш бeшe нaзнaчeн минaлaтa гoдинa, зa дa yпpaвлявa cлaбo пpeдcтaвящия ce бивш мoнoпoл oт тoгaвaшния ĸoнтpoлиpaщ aĸциoнep - фpeнcĸaтa мeдийнa гpyпa Vіvеndі, нo oттoгaвa диpeĸтopитe, пoдĸpeпяни oт aĸтивиcтĸия инвecтициoнeн фoнд Еllіоtt, зaвлaдяxa ĸoнтpoлa нa yпpaвитeлния cъвeт. Зaceдaниeтo нa бopдa ce пpoвeждa, дoĸaтo Гeниш e нa cлyжeбнo пoceщeниe в Южнa Kopeя. Toй ce вĸлючвa в cpeщaтa в ĸoнфepeнтнa вpъзĸa пo тeлeфoнa, cъoбщaвa изтoчниĸ нa Rеutеrѕ, зaпoзнaт c въпpoca. Taĸa изпълнитeлният диpeĸтop e yвoлнeн, бeз дa пpиcъcтвa физичecĸи нa зaceдaниeтo.   Теlесоm Іtаlіа oбяви, чe бopдът щe ce cpeщнe oтнoвo в нeдeля, зa дa нaзнaчи нoв изпълнитeлeн диpeĸтop. Koмпaниятa нe дaдe ниĸaĸвo oбяcнeниe зa внeзaпнoтo зaминaвaнe нa Гeниш, ĸoeтo ce cлyчвa eдвa eднa гoдинa cлeд ĸaтo пoe yпpaвлeниeтo нa cлaбo пpeдcтaвящaтa ce ĸoмпaния. Гeниш изпълнявaшe тpигoдишeн плaн зa oбpaт в бизнeca, фoĸycиpaйĸи ce въpxy цифpoвaтa тpaнcфopмaция и пoпpaвянeтo нa финaнcитe нa нaй-гoлeмия итaлиaнcĸи тeлeĸoм. Cпopeд изтoчници нa Rеutеrѕ няĸoи диpeĸтopи нa Еllіоtt ca пoжeлaли тoй дa пocтaви пo-гoлям пpиopитeт въpxy oтдeлянeтo нa нeйнитe фиĸcиpaни мpeжи. B пoнeдeлниĸ Гeниш пoдĸpeпи идeятa зa cливaнe нa фиĸcиpaнитe aĸтиви нa Теlесоm Іtаlіа c шиpoĸoлeнтoвaтa мpeжa, paзpaбoтeнa oт пo-мaлĸaтa ĸoнĸypeнтнa Ореn Fіbеr, пpи ycлoвиe, чe тeлeĸoмът ĸoнтpoлиpa ĸoмбиниpaнaтa мpeжa. Итaлия пoдгoтвя зaĸoнoдaтeлcтвo, ĸoeтo би мoглo дa дoвeдe дo тaĸoвa cливaнe, cъoбщaвaт изтoчници нa Rеutеrѕ. Vіvеndі peaгиpa ядocaнo нa \"злaтa и циничнa мaнeвpa\" нa няĸoи члeнoвe нa бopдa, ĸoитo дeйcтвaxa тaйнo cpeщy Гeниш, cвиĸвaйĸи бopдa, дoĸaтo тoй e в чyжбинa пo бизнec дeлa. \"Πopицaвaмe и ocъждaмe дecтaбилизaциятa зaд тoвa peшeниe и пoзopнитe мeтoди. Hиe cи зaпaзвaмe вcичĸи пpaвa дa зaщитaвaмe вcичĸи интepecи нa aĸциoнepитe\", ĸaзa гoвopитeл нa Vіvеndі. Πpeдceдaтeлят нa бopдa Фyлвиo Koнти щe пoeмe пpaвoмoщиятa нa глaвeн изпълнитeлeн диpeĸтop, дoĸaтo yпpaвитeлният cъвeт нaзнaчи нoв pъĸoвoдитeл нa пocтa.", "date": "2018.11.13", "title": "Уволниха шефа на най-големия телеком в Италия, докато той е в чужбина"}
{"url": "https://www.faktor.bg/bg/articles/etsb-shte-gleda-pod-lupa-6-balgarski-banki", "text": "Шест български банки ще бъдат гледани под лупа от Европейската централна банка (ЕЦБ), която ще им извърши цялостна оценка, стана ясно от съобщение на БНБ. Това е по искане на България за установяване на тясно сътрудничество с ЕЦБ. Цялостната оценка е задължителна част от процеса на установяване на тясно сътрудничество между ЕЦБ и националния компетентен орган на държава членка на ЕС, чиято парична единица е различна от еврото. На оценка ще бъдат подложени следните шест банки: - УниКредит Булбанк АД - Банка ДСК ЕАД - Обединена българска банка АД - Първа инвестиционна банка АД - Централна кооперативна банка АД - Инвестбанк АД Прегледът на качеството на активите и стрес тестът ще се основават на методологиите, които банковият надзор в ЕЦБ прилага в редовните си цялостни оценки на банките с актуална класификация като значими или с възможност да станат значими по смисъла на член 6, параграф 4 от Регламент (ЕС) № 1024/2013. Процедурата ще започне през ноември 2018 г., а резултатите - в агрегиран вид и поотделно за всяка банка - се очаква да бъдат публикувани през юли 2019 г. Крайната дата за целите на процедурата ще бъде 31 декември 2018 г., съобщават о6ще от БНБ. България трябва да отговори на много изисквания, за да бъде приета в Единния надзорен механизъм (ЕНМ), съобщават от Европейската централна банка. Те са определени в член 7 от Регламента за ЕНМ1. По-конкретно, този процес включва: 1. Осигуряване на спазването от страна на БНБ на всички насоки или искания на ЕЦБ; 2. Предоставяне на цялата информация за установените в България кредитни институции, която може да е необходима на ЕЦБ за извършването на цялостна оценка на тези кредитни институции; 3. Приемане на релевантни национални законодателни актове, с които да се гарантира, че БНБ ще бъде задължена да приеме всяка изискана от ЕЦБ мярка по отношение на кредитните институции. След като тези условия бъдат изпълнени, ЕЦБ ще извърши оценката си и ще приеме решение по искането на България за установяване на тясно сътрудничество, като, в случай че то е приложимо, неговата начална дата ще зависи от постигнатия напредък в прилагането на евентуалните мерки, оказали се необходими в резултат от цялостната оценка. От ЕЦБ уточняват още, че дори да бъде установено тясно сътрудничество с България и страната ни да стане участник в Единния механизъм за преструктуриране, българските банки няма да получат достъп до европейско финансиране. Общите цели на всяка цялостна оценка, която ЕЦБ извършва, са следните: 1. Да подобри качеството на наличната информация за състоянието на банките 2. Да открие проблемите и да приложи необходимите корективни действия 3. Да прецени дали банките са същностно стабилни. По-специално, прегледът на качеството на активите има за цел да определи адекватността на оценката на експозициите в баланса, а стрес тестът - да оцени устойчивостта на банките на утежнен макроикономически сценарий, който в типичния случай включва икономически спад. И двата компонента са съсредоточени главно върху рисковете за капитала. Други области на риск като например ликвиден риск, операционен риск и изпиране на пари не влизат в обхвата на оценката. За да се осигурят условия на равнопоставеност, цялостната оценка ще бъде извършена посредством най-актуалните налични методологии (връзка), както за прегледа на качеството на активите, така и за стрес теста, съобщават още от ЕЦБ.", "date": "2018.11.13", "title": "ЕЦБ стартира стрес тестове в шест български банки"}
{"url": "https://www.faktor.bg/bg/articles/novini/svyat/vvs-pilot-zasyakal-nlo-nad-yugozopadniya-bryag-na-irlandiya", "text": "Ирландските авиационни власти разследват доклад за появили се ярки светлини и НЛО над югозападното крайбрежие на Ирландия, съобщи БиБиСи (ВBC). Всичко започнало в 06:47 местно време в петък на 9 ноември, когато пилот на British Airways се свързва с авиодиспечерите на летище \"Шанън\". Той попитал дали в района се провеждат военни учения, защото видял нещо, \"движещо се толкова бързо\". Ръководителят на полети отговорил, че военни маневри не се провеждат. Пилотът, който летял от канадския град Монреал до лондонското летище Хийтроу, видял \"много ярка светлина\", а обектът дошъл откъм лявата страна на самолета, преди \"бързо да се издигне на север\". Пилотът се чудел какво ли може да бъде, но уточни, че каквото и да е, целта му не била да търси сблъсък. Още един пилот от самолет на \"Върджин\" се \"включил\", като предположил, че появилото се в небето може да е метеорит или друг обект, който се насочвал отново към земната атмосфера. Той каза, че има \"множество обекти, следващи една и съща траектория\" и че те са много ярки. Пилотът каза, че е видял \"многократно появяващи се обекти, следващи една и съща траектория\" и че били много ярки. Единият пилот заявил, че скоростта на движение на обектите бил \"астрономическа, беше като Mach 2\" - два пъти по-висока от скоростта на звука. \"След като получихме съобщения от малък брой въздухоплавателни средства в петък, 9 ноември, за необичайна въздушна дейност, IAA на свой ред е изготвила доклад\", заяви Ирландската авиационна агенция (IAA). Ще се проведе поверително разследване, каквото се прави при подобни случаи, добавят от агенцията. Говорител на летище \"Шанън\" заяви, че няма да е уместно да се прави изявление, докато продължава разследването. ( източник: dir.bg)", "date": "2018.11.13", "title": "ВВС: Пилот засякъл НЛО над югозопадния бряг на Ирландия"}
{"url": "https://www.faktor.bg/bg/articles/aezh-balgariya-iska-prezidentat-da-nalozhi-veto-na-zakona-peevski", "text": "Асоциацията на европейските журналисти-България поиска от президента Румен Радев да наложи вето на медийния закон, внесен от депутатите от ДПС Делян Пеевски, Йордан Цонев, Хамид Хамид и Велислава Кръстева.  Това става ясно от официална позиция на организацията, разпространена до медиите. Тя идва дни след като бяха приети на 1 ноември на второ четене текстовете във въпросния закон. На журналистически въпрос към Румен Радев дали обмисля да наложи вето върху медийния закон, президентът отговори кратко: \"Без прозрачност и свобода на медиите не може да имаме ефективна антикорупционна политика\". \"Въпреки значителните подобрения спрямо първоначалния вариант, в законопроекта все още се откриват редица несъвършенства, което налага той да бъде върнат за повторно разглеждане в Народното събрание\", се посочва в позицията на журналистите. От АЕЖ не одобряват размера на предвидените в закона санкции. \"Поставянето на долна граница от 10 000 лв. за първо нарушение и 20 000 лв. за второ не просто е непропорционална, а сериозно застрашава свободата на печата и другите средства за масова информация и така засяга правото на изразяване и може да доведе до непоправими последици и цензура в противоречие с чл. 40, ал. 1 от конституцията\", посочват от асоциацията. АЕЖ намира за тревожно и задължението медиите да предоставят на държавата данните на лица, които са дарили минимални суми от порядъка на няколко лева. \"Изключването на годишен минимум, който да не се декларира, особено предвид попадането на информация за дарителите при изпълнителната власт, застрашава зараждането на crowdfunding (набиране на средства от последователи) културата и други алтернативни способи за издържане на медиите, които в днешния дигитален свят разчитат все повече на подобен тип механизми, изместващи традиционната реклама. Това сериозно затруднява и деклараторите, когато имат например 5000 дарители от по 1, 2 или 5 лева\", посочват от АЕЖ. Изводът е, че подобен подход може да доведе до обезсърчаване на дарителите и потискане на независимите медии, до намаляване на конкуренцията и рестрикции в полето на свободните медии и инициативата на гражданите. Като несъвършенство се посочва и задължението доставчиците на медийните услуги да декларират и \"лицето, което фактически контролира съдържанието на медийната услуга и/или редакционната политика\", ако е различно от действителния собственик. \"Как обаче ще стане ясно това и кой ще бъде отговорният орган, който да направи разследване за действителния собственик, не става ясно. Този въпрос е засегнат в пленарната зала, но все пак не е предвиден механизъм за изясняването му\", се казва в писмото до президента. От АЕЖ смятат за съществен и въпроса за разширяването на правомощията на Министерството на културата и наличието или липсата на капацитет на ведомството. \"Не е без значение и че контролът и санкциите са поверени на орган на изпълнителната власт, който не е независим, за разлика от СЕМ, а освен това не е изработена и надлежна процедура за установяване и санкциониране на нарушителите, което е предпоставка за произвол\", пишат от организацията. \"Смятаме, че информацията за финансирането на медиите трябва да бъде публична, но в същото време трябва да съществуват гаранции, че въвеждането на каквато и да било регулация в медийната област няма да бъде използвано за репресии срещу свободата на словото“, се казва в искането на вето от страна на АЕЖ.", "date": "2018.11.13", "title": "АЕЖ-България иска президентът да наложи вето на медийния закон \"Пеевски\""}
{"url": "https://www.faktor.bg/bg/articles/ministerstvoto-na-pravosadieto-na-makedoniya-ochakva-ofitsialno-izvestie-za-mestopolozhenieto-na-nikola-gruevski", "text": "Министерството на правосъдието на Македония очаква официално известие от вътрешнополитическото ведомство в Скопие за местоположението на бившия премиер и депутат Никола Груевски, след което ще пристъпи към задействането на процедура екстрадиция, съобщава електронната медия „Сакам да кажам“. \"Първо трябва да получим уведомление от Министерството на вътрешните работи, че лицето е локализирано, след това трябва да се оформят пакет документи, т.е. международно издирване, окончателното решение на съда, цитат от Наказателния кодекс за престъплението. Всички документи трябва да бъдат преведени на езика на страната, в която осъденото лице е избягало“, се казва в изявление от Министерството на правосъдието на югозападната ни съседка.  Унгарското посолство в Скопие не е на разположение за коментар или потвърждение на информацията, че Груевски се намира в Будапеща и е поискал политическо убежище в страната.  Груевски не е преминал границата на Македония на нито един от установените пунктове. Това потвърдиха от Министерството на вътрешните работи на югозападната ни съседка, след като в профила на Груевски в социалната мрежа „Фейсбук“ бе публикувано съответното съобщение. Полицията проверява дали съобщението в мрежата е написано от бившия македонски премиер или профилът му е станал обект на хакерска атака.  „В последните няколко дни получих безброй закани за живота си. Сега съм в Будапеща и поисках политическо убежище от унгарските власти. Оставам верен на каузата на Македония. Никога няма да отстъпя!“, гласи съобщението на Груевски.", "date": "2018.11.13", "title": "Министерството на правосъдието на Македония очаква официално известие за местоположението на  Никола Груевски"}
{"url": "https://www.faktor.bg/bg/articles/bryuksel-nyama-da-nalozhi-vizov-rezhim-na-britantsite", "text": "Европейският съюз няма да наложи визи за британците след Брекзит – това предложи днес Европейската комисия по време на оспорвани преговори за \"развода\", който предстои на 29 март догодина. Те ще имат право да пребивават на континента в рамките на 90 дни. В сценария, в който Великобритания напуска ЕС без сделка, това ще влезе в сила от 30 март 2019 г. Ако има споразумение, това ще влезе в сила в края на преходния период\", гласи съобщението на комисията. \"Това предложение зависи изцяло от това дали Великобритания също ще предостави реципрочно недискриминиращо безвизово пътуване на всички държави - членки на ЕС\". Предложението трябва да бъде одобрено от европарламента и държавите членки. Двете страни още не са постигнали съгласие по притеснителни въпроси и сценарият за Брекзит без сделка, който буквално ще скъса за една нощ отношенията между Обединеното кралство и Европа, изглежда все по-вероятен. Въпреки това на британските граждани няма да се наложи да получават визи, за да пътуват до континента, стига в замяна това да важи и за европейците. Преговорите за Брекзит буксуват заради въпроса за границата между Ирландия, която е член на ЕС, и британския район Северна Ирландия. Мей е подложена на натиск от някои министри да не се съгласява с решение, което обвързва Великобритания с търговските правила на ЕС за неопределено време, след като страната напусне общността през март. Междувременно главният преговарящ на ЕС Мишел Барние предупреди, че Европейският съюз няма да сключи с Великобритания споразумение за напускане и/или да й даде преходен период след Брекзит, ако няма сделка, предотвратяваща \"твърда\" граница в Ирландия.", "date": "2018.11.13", "title": "ЕК: От Великобритания зависи дали Брюксел ще наложи визов режим на британците"}
{"url": "https://www.faktor.bg/bg/articles/novini/svyat/dva-novi-pozhara-izbuhnaha-v-kaliforniya-zhertvite-sa-veche-42", "text": "Калифорнийци отново трябваше да се спасяват след като още два горски пожара се разгоряха в южната част на щата и стигнаха до магистрала в Сими Вали. Колите, за да избягнат близостта на пламъците и непоносимата горещина в един от най-опасните участъци, се движеха в крайните две ленти на 6-лентовата магистрала 118. Помощ получаваха от небето от хеликоптерите, които обливаха с вода границата между огъня и асфалта.   Вече 44 станаха жертвите на страшните пожари в щата, като властите съобщиха за поне 200 изчезнали жители. Пътна полиция временно затвори част от пътя, докато пожарникарите опитваха да удържат огъня.   От сряда работата им ще се усложни заради прогнозираните пориви на сух вятър, който, в комбинация с необичайно високите температури и сухото време, са \"идеалните съставки\" за експлозивно разпространение на огъня в щата, опасява се Крис Антъни, шеф на Департамента за горски пожари в Калифорния.  \"От 31 години съм на тази работа, може би в последните 5 или 7 г. с всяка следваща година става все по-лошо\", отчете ръководителят на Пожарната в Калифорния Скот Джалбърт пред АП.   Поне 435 сгради - от северната част на Лос Анджелис до брега на Тихия океан, изгоряха досега.", "date": "2018.11.13", "title": "Два нови пожара избухнаха в Калифорния, жертвите са вече 42"}
{"url": "https://www.faktor.bg/bg/articles/novini/balgariya/pravitelstvoto-dokladat-na-ek-za-balgariya-obektivno-otrazyava-postignatoto", "text": "Обективен и положителен доклад на ЕК - такава оценка даде правителството в лицето на ресорните министри и вицепремиера, кото имат отношение по изпълнението на препоръките на Брюксел. \"Докладът много обективно отразява постигнатото до момента, както и това, което остава да се довърши. Положителният доклад не само не ни успокоява, а допълнително ни мотивира\", заяви вицепремиерът Екатерина Захариева, която заедно с министрите Цецка Цачева и Младен Маринов. коментира доклада. \"Във всички три показателя, които още не са затворени, ЕК отчита значителен напредък. Отчетена е работата на изпълнителната власт и на съдебната система във всичките й звена\", обобщи още вицепремиерката. \"Има много положителни оценки, сред които мерките срещу натовареността на съдилищата. По отношение на корупцията по високите етажи на властта се набляга като положително на всеобхватното антикорупционно законодателство, както и че председателят на антикорупционния орган е назначен по изключително прозрачен начин. Целта на съдебната реформа е българските граждани да получат качествено правосъдие\", обобщи Захариева. \"Отчетен е голям напредък по промените в НПК и НК\", допълни правосъдният министър Цецка Цачева. \"Положителната оценка на МВР по показателя борба с организираната престъпност приемам като обективна\", каза вътрешният министър Младен Маринов, като изтъкна и заслугата на спецпрокуратурата, и сътрудничеството с партньорските служби. \"Независимо от тези положителни оценки това ни кара да бъдем още по-отговорни, продължаваме работа по отношение на корупцията във взаимодействие с всички институции. На първо място работим за сигурността на българските граждани, така че показател 6 да бъде затворен окончателно, а механизмът за наблюдение и оценка да бъде приключен преди края на мандата на ЕК\", добави министърът.", "date": "2018.11.13", "title": "Правителството: Докладът на ЕК за България обективно отразява постигнатото"}
{"url": "https://www.faktor.bg/bg/articles/novini/balgariya/do-2040-godina-balgarite-shte-sa-5-86-miliona", "text": "Българите намалят прогресивно, броят на хората над 65 години нараства, голяма част от младите са извън пазара на труда, качеството на работните ни места е 4 пъти по-ниско от средното за ЕС и като за капак взимаме 6 пъти по-малко възнаграждение на нашия труд спрямо средното за ЕС. Това са основните изводи на екипа от Института за изследване на населението и човека при БАН, който представи предложенията си по проекта за мерките за преодоляване на демографската криза, възложен от правителството. При най-лошия вариант към 2040 година българите ще се стопят до 5.86 милиона. Ако се вземат някакви мерки ще сме 6.52 милиона, а при най-добрия вариант ще наброяваме 6.75 милиона души. Другият основен проблем, който откроява проучването, е лошото заплащане на труда. Българинът получава 6 пъти по-малко от останалите европейци, равнищата на заетост са под средните за ЕС и около 1/3 от нашето трудоспособно население е извън пазара на труда.", "date": "2018.11.13", "title": "До 2040 година българите ще са 5.86 милиона"}
{"url": "https://www.faktor.bg/bg/articles/novini/svyat/makedonskata-politsiya-gruevski-ne-e-napusnal-stranata-zakonno", "text": "Бившият премиер на Република Македония Никола Груевски не е преминавал границата през нито един от законните гранични пунктове, съобщи македонското МВР след посланието във Facebook, че Груевски е в Будапеща и е поискал политическо убежище в Унгария, съобщи македонският сайт Прес 24. Полицията все още разследва дали статусът е написан от Груевски, дали той е истински или има за цел да отклони фокуса на издирването на бившия премиер. От вчера Груевски е обявен за национално издирване за изтърпяване на двегодишната си присъда затвор по делото \"Танк\" за покупката на луксозния мерцедес, припомня БТА. Говорителят на ВМРО-ДПМНЕ Димче Арсовски заяви, че не знае къде е Груевски и в партията нямат информация той да е в Унгария. Арсовски добави, че нямат сведения и че Груевски е получавал заплахи, както пише във Facebook.", "date": "2018.11.13", "title": "Македонската полиция: Груевски не е напуснал страната законно"}
{"url": "https://www.faktor.bg/bg/articles/novini/balgariya/h-hristov-nay-golyamata-koruptsionna-afera-na-prehoda-e-izkustveniyat-falit-na-ktb", "text": "\"Най-голямата корупционна афера в прехода е изкуственият фалит на КТБ. Според единият авторите на разследването Едвин Сугарев, най-големият връх в корпуционните практики без съмнение е управлението на Орешарска, при който КТБ беше фалирана\", заяви разследващият журналист Христо Христов, който представи третия том на \"Корупционна България\", проучване на корупцията на прехода пред бТВ. Той припомни, че много малко са делата за корупция, които са стигнали до финален край с осъдителна присъда. \"Поуката от тези три тома е, че имаме изключително слаба и неефективна съдебна система. Всички занем за политическата колупция, но не си даваме сметка колко проблемна е съдебната ни система. Трупат се един дела, после се забравят\", коментира той. \"И това е част от корупцията\", отговори той по повод оправдателните присъди за корупция у нас и даде пример с нашумелия случай с \"гнилите ябълки\". \"Опитахме да проследим корупцията в изборите, като \"Костинброд\", например. Направихме си труда да видим коко случая са стигнали до осъдителна присъда на ВКС за купуване на гласове - само 11\", каза Христов, но призна, че от съда не са позволили да бъдат четени делата. Според него, присъдите са предимно условни или административни. \"За съжаление, българското общество е претръпнало по отношение към корупцията\", призна журналистът.", "date": "2018.11.13", "title": "Х. Христов: Най-голямата корупционна афера на прехода е изкуственият фалит на КТБ"}
{"url": "https://www.faktor.bg/bg/articles/merkel-pred-ep-es-ima-nuzhda-ot-solidarnost-e-evropeyska-armiya-a-ne-ot-natsionalen-egoizam", "text": "\"Солидарност\". Това бе най-често срещаната дума в речта на германския канцлер Ангела Меркел пред Европейския парламент днес, където обсъди бъдещето на Европа с евродепутатите в Страсбург заедно със своите колеги.  Това е първата публична проява на германския канцлер пред европейска институция, след като обяви намерението си да се оттегли от политиката след 18 години начело на ХДС.  Меркел очерта три основни акцента в бъдещата политика на Съюза. Първият: външна политика - такава, в която не само се чува гласът на ЕС, но и която да очертае обща военна мощ. Меркел призова за създаването на европейска армия, допълваща, а не конкурираща се с НАТО, с което си спечели бурни овации от евродепутатите. Вторият акцент бе икономиката, базирана на иновациите вътре в Европа, а не привнесена от САЩ и Азия. А третият - миграцията, при който постави ударение върху затягането на граничния контрол. Тръмп атакува Макрон заради идеята му за европейска армия Зад всички тези цели трябва да стои солидарността като душата на Европа и да се преодолее националният егоизъм, подчерта германският канцлер. \"Преди около 50 години европейската общност беше в детските си години - общ пазар и валута бяха визионерски идеи, но основите бяха сложени. С благодарност съм изправена пред най-големия демократичен парламент в света. Вие представлявате около 7% от световното население. Въпреки различните ни нагласи досега винаги сме постигали резултат в полза на гражданите. През 2007 говорих, че толерантността е сърцето душата на Европа. За 11 години светът се измени и душата на Европа беше изтезавана. Изживяхме дългова криза, войни и въоръжени конфликти, миграционните движения, които ни засягат, тероризъм, чувстваме климатичните промени, стари съюзници поставт тези съюзи под въпрос, Великобритания ще напусне ЕС. Всички ние чуевстваме, че е все по-трудно да предскажем световните тенденции, но и че сами трудно ще наложим нашия интерес. Затова повече от всякога в ЕС е нужно да проявяваме разбиране към другия. Без европейската солидарност няма успех, тя е в основата на толерантността\", започна речта си Меркел. И продължи с акцента върху \"солидарността\", определяйки я като \"универсална ценност - всеки да защитава другия - отнася се за семейството, селската общност, спортния клуб, ЕС\". \"Тя е част от европейската ДНК\", подчерта германският канцлер, но и индиректно размаха пръст на все по-сепаратистки настроените държави, издигащи лозунга \"Европа на отечествата\". \"Националните решения имат въздействия върхуцялата общност. Който не спазва принципите на правовата държава, ограничава свободата на медиите и ограничава правата на НПО, той пречи не само на собствената си страна, но и на цяла Европа. Който не спазва поети задъления, поставя под въпрос и стабилността на еврото. Солидарността означава да се преодолее националният егоизъм.\" Меркел призна, че и Германия е не е безгрешна в контекста на миграционната политика. Но и подчерта, че темата с бежанците \"е обща европейска задача\". \"Респект и подкрепа за другия и отстояване на собствените интереси - това не е противоречие, а точно обратното\", посочи Меркел. И даде пример със сътрудничеството с Африка, целта на която е \"да се подобрява житексата ситуация на място, за да предпазим хората от опасното пътуване към Европа\". \"Въпросът с бежанците предизвиква различни реакции, но солидарността повелява да намерим общ път\", посочи гермснаксият канцлер. По отношение на външната политика, Меркел акцентира около идеята за създаване на обща европейска армия, която не се харесва на американския президент Доналд Тръмп.   \"За да се чуе гласът на Европа в глобалната сцена, трябва да преосмислим нашите решения и да се откажем от единодушното взимане на решения там където има смисъл и договорите позволяват това. Да създадем европейски съвет за сигурност и европейска армия, която да действа на място. Един ден да създадем една истинска европейска армия. Още преди четири години Жан-Клод Юнкер каза, че тя би показала на света, че между европейските държави ниикога повече няма да има война. Това може да бъде едно допълнение към НАТО. Никой не иска да поставя под въпрос съюзи\", посочи Меркел, а залата избухна в бурни аплодисменти. \"Ако сме икономически силни, ще сме политически влиятелни. Ако погледнем в бъдещето трябва да приемем, че днес вече не е дадено големите иновации да идват от Европа. Днес голяма част идват от Азия и САЩ. Много ме безпокои фактът, че не можем да произвеждаме акумулатори на фона на това, че автомобилът е създаден в Европа. Трябва да бъдем двигател да можем да ги произвеждаме в Европа\", посочи Меркел целите по отношение на икономическия просперитет на Съюза. От думите на Меркел по отношение на третата тема пред ЕС - миграцията, стана ясно, че страните трябва да си помагат по отношение на граничния контрол, въпреки Шенгенското пространство. \"Във времената на еврокризата трябваше да преодолеем много препятствия и да постигнем решения. Но по този въпрос Европа не е толкова единна, колкото бих желала. Да, създадохме Шенген, но сега трябва да имаме регистър за влизане и излизане. Колкото и да е голяма една държава, тя не може да изпълни тази задача сама и трябва държавите да се откажат от част от националните си правомощия. Да се помогне на Африка, да се разработи обща процедура по убежищата (ако я няма се стига до вторична миграция) - да има общи правила по правото на обежището\", призова германският канцлер. След края на речта, Меркел бе изпратена с бурни аплодисменти и ставане на крака.", "date": "2018.11.13", "title": "Меркел пред ЕП: ЕС се нуждае от солидарност и своя армия, а не от национален егоизъм"}
{"url": "https://www.faktor.bg/bg/articles/goranov-ne-priemam-motivite-na-prezidenta-v-nalozhenoto-veto-za-korporativnoto-oblagane", "text": "Протестират срещу високите цени на горивата. Има три варианта, три стълба за определяне на цената – цената на суров петрол, където кабинетът не може да се намеси, от което пък следва да сработят механизмите на пазара. Като вариант за сваляне на напрежението съвсем скоро ще предложа изменения в наредбата за касовите апарати – така че в касовия бон да бъдат отразени елементите, които формират цената на горивата – цената на бензина, акцизът и ДДС-то, и търговската надценка Това каза в студиото на Би Ти Ви финансовият министър Владислав Горанов.  Той подчерта, че акцизът върху горивата у нас е най-нисък, а ДДС и акциз са вързани. Но това ще покаже ясно какво печели държавата, какво търговецът и тогава ще стане ясно дали има картел на пазара на горивата, посочи финансовият министър.  Помолен да коментира мотивите на президента в наложеното днес вето върху закона за корпоративното подоходно облагане и по-конкретно свързано със старите коли.  Не съм се запознал детайлно с мотивите на президента, но част от тях не споделям – ако е прието за ценност, че екологичната политика е проблем на едно развито общество, то не приемам, че едно возило втора ръка от автосалон в Дупница, което се кара от пиян шофьор е ценност, която трябва да се споделям. Ние имаме много замърсена околна среда, много произшествия на пътищата, ние трябва да дадем някакъв знак на Европа, че искаме да сме цивилизована държава. В този смисъл не  виждам достатъчно мотиви във ветото на президента, за да бъде подкрепено от ГЕРБ. Защото с едната ръка президентът казва да си купим скъпи високи технологии, с другата – ние сме бедни и дайте да се трепем по пътищата, като си купуваме стари коли. С такъв начин на мислене богати няма да станем, категоричен бе Горанов. Що се отнася до това дали имаме шанс скоро да влезем в еврозоната, финансовият министър бе лаконичен: ЕЦБ започва проверки в шест от големите банки у нас. Това показва ангажимент, взима се на сериозно влизането ни в банковия съюз …Оптимист съм, че до лятото може да имаме напредък, който е задължителен, за да влезем в еврозоната.", "date": "2018.11.13", "title": "Горанов: Не приемам мотивите на президента в наложеното вето за корпоративното облагане"}
{"url": "https://www.faktor.bg/bg/articles/shestoklasnichka-e-blasnata-na-peshehodna-pateka-v-kazanlak", "text": "Шестокласничка е блъсната от лека кола на пешеходна пътека в Казанлък. Мястото е близо до Художествената гимназия в града. Момичето е от училището по пластично изкуство и дизайн в Казанлък. Няма сериозни наранявания след удара. Вчера тя се е почувствала зле и била освободена от учебни занятия. Тръгнала е да се прибира, когато на пешеходната пътека се случил инцидентът. Момичето разказало, че не е видяло колата. При огледа е установено, че водачът не е карал бързо, което вероятно е спасило и живота й. След като децата разбрали, че е пострадала тяхна съученичка, спонтанно организирали флашмоб – започнали непрекъснато пресичане по пешеходната пътека.   От областното Пътно управление заявиха за bTV, че досега не са получавали сигнали или жалби конкретно за тази пешеходна пътека. Обмисля се обаче поставянето на легнал полицай. От общината също твърдят, че сигнали не са получавали, но като за начало ще изградят и допълнителна светлинна сигнализация, която да указва на шофьорите да са внимателни и да намалят скоростта.", "date": "2018.11.13", "title": "Шестокласничка бе блъсната на пешеходна пътека в Казанлък"}
{"url": "https://www.faktor.bg/bg/articles/feysbuk-shte-ni-dade-10-min-za-razmisal-predi-da-izpratim-saobshtenie-v-chata", "text": "Съвсем скоро социалната мрежа ще ни даде възможност да размислим и да решим дали наистина искаме да задържим последното изпратено от нас съобщение. Новата функция ще ни предостави време от 10 минути, в които можем да решим дали е подходящо да задържим написаното от нас. Ако решим да изтрием съобщението, то ще бъде премахнато и от пощата на получателя – нещо, което доскоро не беше възможно. Все още не е ясно обаче кога новата функция ще бъде достъпна за масовата публика, като от социалната мрежа поясняват, че тепърва предстоят тестове. Подобен избор вече е интегриран в другия чат, собственост на компанията – “УатсАп”. От Гугъл също представиха своя версия, която е достъпна за ползвателите на пощата – можете да изберете дали да задържите вече изпратен имейл, а при изтриването му, той ще бъде изтрит и пощата на получателя. Новината за новата функционалност беше посрещната с радост от повечето потребители, според които тя би спестила много неудобни ситуации, възникнали в онлайн пространството от непремислени съобщения.", "date": "2018.11.13", "title": "“Фейсбук” ще ни дава 10 мин. да размислим дали да изпратим съобщение в чата"}
{"url": "https://www.faktor.bg/bg/articles/lyubcho-neshkov-koyto-smyata-che-v-skandala-s-pasportite-ima-samo-pari-toy-varvi-s-biberon-v-ustata", "text": "България и Македония за първи път от 140 години ще бъдат част един съюз и българо-македонската комисия има за задача да събори враждата между двете държави. Именно това е един от инструментите за събарянето на стената между двете страни, каза пред бТВ журналистът Любчо Нешков. Относно това, че комисията ще променя учебниците, но не и историографията, той обясни, че целта й е не да доказва, а показва това, което е било и което се е случило. „Ако тази София и Скопие не отворят вратата за 1945 г., ние ще продължаваме да се занимаваме с неща, които нямат нищо общо нито с историята, нито с миналото, нито с действителността“, уточни Нешков. Той е убеден, че българо-македонската комисия ще си свърши работата. Според него няма как ако се промени историографията, това да не повлия върху учебниците по история. Любчо Нешков коментира и изчезването на бившия министър-председател Никола Груевски преди да влезе в затвора: „Този човек дойде с измама. През 2003 г. беше избран на конгреса в Охрид с политически натиск и пълна фалшификация по време на гласуването. Управлява като азиатски деспот в буквалния смисъл и в момента приключва като политически плъх, който се укрива. Нали беше героят, който защитаваше име, идентичност, нация, минало, античност, къде е този герой в момента?“, попита журналистът. Според Нешков Груевски е политическо минало. Журналистът изрази мнение и за продажбата на български паспорти на чужди граждани. Според него пораженията от този скандал върху България са огромни. Относно обвинението, че Петър Харалампиев е замесен в организирана престъпна група, Нешков каза, че ако някой смята, че в цялата работа има само пари, „тогава той „върви с биберон в устата”. Според него българските служби трябва да си свършат работата.", "date": "2018.11.13", "title": "Любчо Нешков: Който смята, че в скандала с паспортите има само пари, „върви с биберон в устата”"}
{"url": "https://www.faktor.bg/bg/articles/rumen-radev-tselta-na-proverkata-sreshtu-atanas-semov-e-politicheska", "text": "Целта на проверката срещу Атанас Семов е политическа, каза президентът Румен Радев след тържествената церемония по полагането на клетва на четиримата нови конституционни съдии. Държавният глава добави, че засега няма друго обяснение за проверката. Преди няколко дни от Върховната Касационна прокуратура съобщиха, че Софийската Апелативна прокуратура ще проверява защо е прекратена проверка за магистърска програма в Софийския университет. Тя изяснявала ролята на новоизбрания конституционен съдия Атанас Семов.  По повод на искането на управляващите да се срещнат с Румен Радев, за да му обяснят за Гражданската отговорност и обезщетенията, държавният глава уточни, че първо трябва да го обяснят на българските граждани. Той също така добави, че в Конституцията ясно е посочено къде е мястото на президента - в законотворчеството.  На церемонията присъстваха още председателят на парламента Цвета Караянчева, както и шефовете на двете върховни съдилища Лозан Панов и Георги Чолаков. Четиримата нови конституционни съдии са: Красимир Влахов, Павлина Панова, Надежда Джелепова и Атанас Семов.", "date": "2018.11.13", "title": "Румен Радев: Целта на проверката срещу Атанас Семов е политическа"}
{"url": "https://www.faktor.bg/bg/articles/mvr-napomnya-ne-mozhe-da-se-blokirat-magistrali-i-glavni-patishta-pri-protesti", "text": "Предварително заявените в много градове в страната протести преминават при добър обществен ред. Въпреки отделни провокации, които създават напрежение, служителите на реда действат съобразно правомощията си. От полицията припомнят, че няма протест, който да разрешава блокирането на магистрали и главни пътища, законите трябва да важат за всички и в този смисъл е задължително спазването на дадените от служителите указания. Снощи, в рамките на протестните действия в Добрич се включиха близо 70 моторни превозни средства, като 13 от водачите блокираха част от пътните артерии. След многократни приканвания да освободят движението и получен категоричен отказ и с цел  недопускане на образуване на колони от изчакващи автомобили, полицейските служители осигуриха обходен маршрут за преминаване. Към нарушителите ще бъдат предприети мерки по ЗДвП и Закона за административните нарушения и наказания. По време на шествието вчера в столицата няма сериозни нарушения на обществения ред. В районно управление са отведени двама 14-годишни младежи, които след снемане на обяснения, са предадени на родителите. Две нерегламентирано затворени кръстовища и осем установени нарушения на Закона за движение по пътищата е резултатът по време на протестните действия, проведени  на 11 ноември т.г. в Силистра. Благодарение на създадената от полицията организация не са допуснати груби нарушения на обществения ред. В разрез със законоустановените норми протестиращите са затворили за движение възлово кръстовище, образувано от бул. „Македония“ и „Добруджа“ и „Добрич“, както и  кръстовището между път I-7, II-21 и III-213 извън града, което е довело до създаване на напрежение сред водачите. За констатирани нарушения са съставени 8 фиша по Закона за движение по пътищата. Отново на 11 ноември по време на протестните действия от 14 до 21 часа нерегламентирано бе затворена автомагистрала „Струма“ преди ГКПП-Кулата, което причини затруднение в движението и преминаването през граничния пункт. За часове бяха блокирани и пътища, водещи към Благоевград откъм районите на селата  Железница и Церово. Полицейски служители от Варна предотвратиха своевременно задълбочаването на конфликт, възникнал между симпатизанти на политическо движение и други участници в протеста, провел се на 12 ноември. Няма пострадали при инцидента, участниците в него са установени. Във връзка с провелите се протестни действия през почивните дни на територията на Варна са санкционирани петима водачи на автомобили по ЗДвП заради възпрепятсване на  нормалното придвижване на граждани по пътните артерии на Варна. При проведените в неделя протестни действия на територията на Ловешка област на едно лице е издадено полицейско разпореждане за опит за организиране на незаконосъобразни действия. Заради затваряне на основни пътища в района на Троян са задържани двама мъже. Образувани са едно досъдебно производство  и едно бързо производство за управление на МПС в срока на изтърпяване на принудителна административна мярка за временно отнемане на СУМПС, съставени са и актове по УБДХ, ЗДвП и ЗБДЛ.  Изготвени са и три полицейски разпореждания по чл.64 ал.1 от ЗМВР. Във Видин, при проведеното спонтанно автошествие в областния град на 11 ноември, полицейските служители незабавно са създали организация за регулиране на уличното движение и осигуряване на обществения ред. Участниците стриктно са изпълнявали указанията на контролните органи, няма санкционирани. В понеделник бе проведено и шествие, определено като автопоход, разрешено от  Община – Перник за пътен възел „Даскалово“. В хода на протеста е блокирана автомагистрала „Люлин“, свързваща с автомагистрала „Струма“. Полицейските служители са реагирали на изплъзнал се от кордона младеж. След водени преговори движението е възстановено. В района на Ботевград, на входа на с. Врачеш, протестиращите, излезли на нерегламентирано шествие,  са блокирали движението по пътя. След извършен задълбочен анализ на разпространените кадри са установени към момента 12 от активните участници. Съставени 3 акта по ЗДвП, 3 акта по ЗМВР, 2 акта по ЗСММ и 5 предупредителни протокола. Предстои установяване на другите участници и вземане на отношение спрямо тях. По време на автомотошествието във Велико Търново протестиращите затвориха главен път І-4 на кръгово кръстовище ул. „Магистрална“ и ул. „Краков“ в града и в двете посоки. Проведени са беседи с организатори и участници в протеста, с цел предотвратяване на действия, нарушаващи обществения ред и маршрута на движение. Съставени са 12 предупредителни протокола.", "date": "2018.11.13", "title": "МВР напомня: Не може да се блокират магистрали и главни пътища при протести"}
{"url": "https://www.faktor.bg/bg/articles/sad-skri-opredeleniya-za-poiskan-otvod-na-sadiya-po-dela-za-osveteni-agenti-na-ds", "text": "Административният съд София-град (АССГ) изненадващо скри от публичност определения на съдия, на когото Комисията по досиетата е поискала отвод по няколко дела на обявени сътрудници на тоталитарните комунистически служби, които обжалват по съдебен път обявената им принадлежност към Държавна сигурност от независимия държавен оран, съобщава сайтът  . Става въпрос за съдия Георги Терзиев, който е определен за докладчик по въпросните дела, които се разглеждат от АССГ на първа съдебна инстанция.  Мотивът за поискания отвод на съдия Терзиев от Комисията е, че той е учил във факултета на ДС в Висшата специална школа на МВР-ДС „Г. Димитров” в Симеоново. Това е предпоставка днес той като магистрат да не  разглежда и да се произнася точно по казуси, свързани с разкриването на сътрудници на Държавна сигурност, тъй като конфликтът на интереси е очевиден. Съдия Терзиев е роден през 1967 г. в гр. Асеновград. Работил е като следовател в Пловдив, а като съдия в АССГ започва работа през 2016 г. Съдията се е произнесъл през миналия месец (октомври 2018 г.) с определения по въпросните дела, по които той е докладчик, като е отхвърлил искането на Комисията, но случайно или не точно тези негови определения, съдържащи мотивите за отказа да си направи отвод, не са достъпни в сайта на АССГ, установи desebg.com. В Правилата за обявяване и публикуване на съдебните актове в Административен съд София-град определенията по искан отвод не попадат в категорията на актове, които изрично да са посочени, че не подлежат на публикуване, тоест те следва да се публични. Както през юни 2018 г. desebg.com вече писа съдията Георги Терзиев стана първият съдия от АССГ, който в свое решение по дело, заведено от агент на ДС срещу обявяването му от Комисията по досиетата, се позова на противоречивата практика на съдии от Върховния административен съд срещу осветяването на сътрудниците на тоталитарните комунистически служби, сред които също има негови колеги от факултета по Държавна сигурност в школата в Симеоново (виж повече за опита на ВАС да се разстрои процеса на разкриване на сътрудниците на ДС и разузнавателните служби на БНА – ТУК). Делата, по които на съдия Терзиев е докладчик и по които Комисията му е поискала отвод са следните: 1. Дело №3044/2018 г. по описа на АССГ, заведено от бившия министър на правосъдието Хараламби Анчев в служебния кабинет на Софиянски (1997). Той е  разкрит като агент на Шесто управление на ДС за борба с идеологическата диверсия от 1982 г. под псевдонима „ЧАВДАР” (Анчев вече загуби дело в Европейския съд за правата на човека в Страсбург, виж повече за него – ТУК). Делото е обявено за решаване. 2. Дело №5468/2018 г. – заведено от бившия министър на културата (1996-1997) Иван Маразов в кабинета Виденов на БСП и кандидат за президент на БСП (1996). Той е разкрит като агент „БИБЛИОТЕКАРЯ” на Шесто управление на ДС за борба с идеологическата диверсия от 1974 г. Делото е обявено за решаване. 3. Дело №6678/2018 г. – заведено от Илия Траханаров, член на Съвета на директорите на „Сглобяеми къщи” Д АД, гр. Пазарджик от 1998 г. до 2000 г. Той е вербуван от отдел „Затвори” на ДС през 1962 г. като агент „ЗЛАТКОВ”. 4. Дело №4046/2018 г. – заведено от Людмил Бояджиев, член на Съвета на директорите и изпълнителен директор на „Многопрофилна болница за активно лечение – Национална кардиологична болница“ ЕАД и член на Съвета на директорите на „Специализирана болница за активно лечение на сърдечно-съдови заболявания „Света Екатерина“” ЕАД – гр. София. Той е разкрит като агент „БОЙКО” на Второ главно управление на ДС от 1984 г. Общото между четирите сътрудници е, че на всичките тях досиетата им са прочистени незаконно и тайно от обществото от БКП/ДС в началото на прехода (виж повече за операцията по унищожаването на досиетата – ТУК). В архивите на Държавна сигурност обаче са запазени картоните и регистрационните дневници на гореспоменатите лица в качеството им на сътрудници на ДС. Според приетия през 2006 г. с политически консенсус закон за досиетата от тогавашните управляващи БСП, ДПС, НДСВ и политическата опозиция в лицето на Синята коалиция, закон, който действа и в момента.  Картоните в картотеките и информацията в регистрите са достатъчни доказателства за обявяването на принадлежността към тоталитарните служби на такива сътрудници с прочистени досиета. Законово основание, чиято непротивоконституционност е потвърдена и единодушно от Конституционния съд през 2012 г.", "date": "2018.11.13", "title": "Софийски съд крие определения на съдия, на когото е поискан отвод по дела на осветени агенти на ДС"}
{"url": "https://www.faktor.bg/bg/articles/unitsef-8-000-detsa-stavat-zhertva-na-nasilie-v-balgariya-za-godina", "text": "Всяка година 1 милиард деца в света стават жертва на насилие. В България миналата година те са 8 хиляди. Тези данни бяха оповестени на старта на националната кампания на УНИЦЕФ \"Да спрем насилието в училище\". През следващата година ще бъде увеличен броя на психолозите и педагогическите съветници в училищата, каза зам.министъра на образованието Деница Сачева.  \"Ще има и много обучения за учители, които също се появяват в рамките на следващите две години, които са насочени към разпознаване на агресията и комуникацията. Ние, като общество, трябва да разберем, че за да общуваме добре един с друг и да включваме всички, които живеят на територията на една държава в процесите на обществото, е изключително важно, ако искаме нашето общество да живее цяло, в мир и да има обществено благосъстояние\".", "date": "2018.11.13", "title": "УНИЦЕФ: 8 000 деца стават жертва на насилие в България за година"}
{"url": "https://www.faktor.bg/bg/articles/kevr-nyama-da-ima-promyana-v-tsenite-na-parnoto-toplata-voda-i-toka-do-kraya-na-otoplitelniya-sezon", "text": "Няма да има промяна в цените на парното, топлата вода и тока до края на отоплителния сезон, ако природният газ поскъпне с до 5 на сто от Нова година, а цените на петрола се задържат около сегашните си нива. Това каза председателят на енергийния регулатор Иван Иванов. \"Ако се запази тази тенденция на световните пазари, където цената на суровия петрол постепенно намаля и в момента е малко под 70 долара за барел, мога да заявява, че цената на природния газ ще бъде коригирана, но това няма да доведе нито до повишаване цената на топлинната енергия, нито до повишаване цената на електрическата енергия\", заяви Иванов. Иван Иванов се противопостави на идеята на част от протестиралите през почивните дни - Комисията да регулира и цените на горивата: \"В продължение на 19 години Комисията никога не е регулирала цените на горивата - на бензина, на дизела, и едновременно с това ще отбележа, че това е в целия Европейски съюз, където горивата са свободно търгувана стока\".", "date": "2018.11.13", "title": "КЕВР: Без промяна остават цените на ток, топла вода и парно до края на зимата"}
{"url": "https://www.faktor.bg/bg/articles/donald-tramp-otnovo-napadna-makron", "text": "Доналд Тръмп отново нападна в Туитър френския си колега Еманюел Макрон за позицията му за евентуална армия на Европейския съюз.  Американският президент иска просто да се плати на НАТО за отбрана. Тръмп коментира, че Германия е атакувала Франция и в двете световни войни. \"Еманюел Макрон предлага да се изгради собствена армия, за да се защити Европа срещу САЩ, Китай и Русия, но Германия беше в двете световни войни - как това се отрази на Франция? Започнаха да учат немски в Париж преди да дойдат САЩ. Плати за НАТО или не!\", написа Тръмп. Вчера Тръмп обясни, че от парите, изразходвани за защита на други държави на САЩ им остава само търговски дефицити и загуби. \"Време е тези много богати държави или да платят на САЩ за великата военна защита, или да си се защитават ... и Търговията трябва да е свободна и честна\", допълни Тръмп в Туитър. \"Когато погледна Европа днес, виждам, че тя става все по-фрагментирана, погледнете света, в който живеем, и вие ще видите авторитарни сили, които все повече са активни и се превъоръжават, както и в граничните райони на Европа. Атакуват киберпространството и се намесват в нашия демократичен живот. Ние трябва да се защитаваме от Китай, от Русия и дори от Съединените щати\", обясни Макрон на 6-ти ноември. На 10-ти ноември в Париж, Тръмп обясни че САЩ искат \"да видят Европа силна и да й помогнат\", включително в сферата на отбраната, \"но трябва да бъде при справедливи условия\". \"Аз, разбира се, ще споделя с президента Тръм моите предложения относно европейския стратегически потенциал за отбрана и необходимостта от поемане на по-голям дял от разходите в НАТО\", допълва Макрон. В неделя, 11-ти ноември, Владимир Путин коментира от Париж, че има смисъл за един силен икономически блок като Европейския съюз да иска да се защитава и военно. \"Европа е мощна икономическа единица, мощен икономически съюз и съвсем естествено е тя да иска да бъде независима, самостоятелна и суверенна по въпросите на отбраната и сигурността\", обясни Путин.", "date": "2018.11.13", "title": "Доналд Тръмп отново нападна Макрон"}
{"url": "https://www.faktor.bg/bg/articles/novini/balgariya/bsp-kazanlak-podkrepyame-natsionalnoto-rakovodstvo-i-lidera-korneliya-ninova", "text": "БСП- Казанлък опроверга информация, че в организацията има напрежение и искат оставката на националното ръководство и лидера Корнели Нинова. Протестното писмо е на Стела Кехайова. Тя не представлява нито една структура в общинската партийна организация в Казанлък, не е и „шефка” на някого или на някаква организация в БСП. Нейните „твърдения”  в публикувано писмо са единствено нейна лична  позиция, но не и на организация или структура в БСП, твърдят от града на розите.", "date": "2018.11.13", "title": "БСП – Казанлък: Подкрепяме националното ръководство и лидера Корнелия Нинова"}
{"url": "https://www.faktor.bg/bg/articles/treska-trese-britantsite-za-poluchavane-na-irlandski-pasporti", "text": "Близo eднa чeтвъpт oт живeeщитe в Ceвepнa Иpлaндия пpитeжaвaт иpлaндcĸи пacпopт, нo c нaпycĸaнeтo нa Beлиĸoбpитaния нa EC yвeличeниeтo e oceзaeмo. Иpлaндcĸoтo пpaвитeлcтвo cъoбщи зa 20-пpoцeнтeн pъcт нa пoдaдeнитe зaявлeниятa зa пacпopти пpeз 2017 г., ĸaтo нaй-мнoгo oт жeлaeщитe ca бpитaнци. Hяĸoи eĸcпopтни ĸoмпaнии oт Ceвepнa Иpлaндия, ĸaтo Со Туrоnе, тъpcят нaчин дa избeгнaт paзxoдитe зa дocтaвĸa и дa cи гapaнтиpaт пo-лeceн дocтъп дo Eвpoпa cлeд Бpeĸзит, изиcĸвaйĸи oт cлyжитeлитe cи дa ce cдoбият c иpлaндcĸи пacпopт, cъoбщaвa Тhе Іrіѕh Тіmеѕ, цитиран от money.bg. Cпopeд миpнoтo cпopaзyмeниe oт 1998 г. гpaждaнитe нa Ceвepнa Иpлaндия имaт пpaвo нa бpитaнcĸи, иpлaндcĸи или и двaтa пacпopтa. Иpлaндcĸият пacпopт би oзнaчaвaл, чe пpитeжaтeлитe мy ca гpaждaни нa EC и paзпoлaгaт cъc cъщитe пpaвa и пpивилeгии. Πpитeжaвaнeтo нa тaĸъв нaпpимep би им гapaнтиpaлo пo-eвтинo здpaвeoпaзвaнe и oбpaзoвaниe. Ho oпaceниятa, чe нямa дa e тoлĸoвa пpocтo нaтeжaвaт - мнoгo oт избpoeнитe пpaвa ca зacтpaшeни, ocвeн aĸo Beлиĸoбpитaния и EC нe ce cъглacят дa cчитaт Ceвepнa Иpлaндия зa чacт oт блoĸa cлeд Бpeĸзит. Битĸaтa зa пpaвaтa e миĸpoĸocмoc нa пo-шиpoĸия cпop зa Иpлaндия, ĸoйтo зaплaшвa дa изпpaти Beлиĸoбpитaния извън EC бeз cдeлĸa, пишaт Вlооmbеrg. Cтaтyтът нa Ceвepнa Иpлaндия e ĸлючoв мoмeнт зa paзгoвopитe пo Бpeĸзит. Bъпpeĸи, чe aĸцeнтът e въpxy гpaничнитe ĸoнтpoлнo-пpoпycĸaтeлни пyнĸтoвe, въпpocът дaли ceвepнoиpлaндцитe дa зaпaзят пoлзитe oт eвpoпeйcĸoтo гpaждaнcтвo ce oĸaзвa \"тpyдeн\", ĸaзa иpлaндcĸият пpeмиep Лeo Bapaдĸap минaлaтa ceдмицa. Toвa e oщe eдин пpимep зa тoвa ĸaĸ Бpeĸзит pиcĸyвa дa oтвopи oтнoвo cтapи paни, зapacтвaли пpeз пocлeднитe двe дeceтилeтия. 56% oт житeлитe нa Ceвepнa Иpлaндия глacyвaxa дa ocтaнaт в EC нa peфepeндyмa и във вpъзĸa c тoвa Дъблин пoлyчи нaд 180 000 зaявлeния зa иpлaндcĸo гpaждaнcтвo cлeд вoтa. Mнoгo oт пoдaлитe ги ce нaдявaт нa cъщитe пpaвa и пpивилeгии ĸaтo ocтaнaлитe гpaждaни нa EC. Πpимep зa тoвa ca yнивepcитeтcĸитe тaĸcи. Гpaждaнин нa EC, изyчaвaщ инжeнepcтвo в Tpинити Koлидж в Дъблин, плaщa oĸoлo 28 000 eвpo в пpoдължeниe нa 4 гoдини. Гpaждaнитe извън EC, ĸaтo бpитaнцитe cлeд Бpeĸcит, щe плaщaт oĸoлo 100 000 eвpo. Πpoблeмът e, чe мнoгo oт тeзи пpaвa ca cвъpзaни c пpoдължитeлнo пpeбивaвaнe. Cтyдeнтът тpябвa дa e живял в EC в пpoдължeниe нa тpи oт пeттe гoдини, пpeдxoждaщи пpиeмaнeтo, зa дa пoлyчи пpaвo нa пo-ниcĸи тaĸcи. Peшeниeтo e дa ce тpeтиpaт житeлитe нa Ceвepнa Иpлaндия cяĸaш живeят в EC cлeд Бpeĸзит, ĸaзa Bapaдĸap. Бpюĸceл пpeдлoжи peгиoнът дa ce тpeтиpa ĸaтo чacт oт митничecĸaтa зoнa нa блoĸa, зa дa ce избeгнe вpъщaнeтo нa гpaничнитe пyнĸтoвe в Иpлaндия. Beлиĸoбpитaния oтxвъpли пpeдлoжeниeтo, oпpeдeляйĸи гo ĸaтo oпит зa aнeĸcиpaнe нa Ceвepнa Иpлaндия. Иpлaндcĸитe влacти ĸaзвaт, чe e вaжнo дa ce cпaзи cпopaзyмeниeтo oт Paзпeти пeтъĸ, ĸoeтo гapaнтиpa миpa в Иpлaндия, нo e нeoбxoдимo и дa ce пoмиcли зa пpaвaтa нa житeлитe в Ceвepнa Иpлaндия, зa дa ce избeгнe нaпpeжeниe.", "date": "2018.11.13", "title": "Треска тресе британците за получаване на ирландски паспорти"}
{"url": "https://www.faktor.bg/bg/articles/evroparlamentat-glasuva-maltsinstvata-da-imat-ravni-prava-v-tseliya-es", "text": "Лицата, принадлежащи към национални малцинства, трябва да имат равни културни, езикови и образователни права. Да се  сложи край на \"липсата на гражданство\" и гарантиране на пълни човешки права за ромското население. За това призова днес Европейският парламент. В отговор на продължаващата дискриминация Европейският парламент призовава за общи правила, гарантиращи правата на всички национални малцинства, които да се спазват в целия ЕС. Евродепутатите призовават Европейската комисия да изготви директива за минимални стандарти за малцинствата в Европа, която да съдържа измерими етапни цели и мерки за прекратяване на дискриминацията от страна на държавите членки, съобщиха от пресслужбата на ЕП. В незаконодателна резолюция, приета във вторник с 489 гласа \"за\", срещу 112 гласа \"против\" и 73 гласа \"въздържал се\", евродепутатите призовават за общо определение за малцинства и препоръчват приемането на дефиницията, залегнала в Европейската конвенция за правата на човека (ЕКПЧ). Евродепутатите подчертават, че държавите на ЕС трябва да гарантират равни културни, езикови и образователни права на националните малцинства, които представляват 8% от гражданите на ЕС. В резолюцията те подчертават нуждата от реформа на системата на ЕС за защита на малцинствата, която трябва да бъде съпроводена от оценка на политиките в държавите членки в тази област. Резолюцията изразява дълбока загриженост поради броя на ромите без гражданство в Европа, които често биват маргинализирани. Евродепутатите призовават държавите членки да сложат край на случаите с липсата на гражданство на тази малцинствена група, за да гарантират, че те могат да се ползват с основните си човешки права. Евродепутатите подчертават важността на защитата и популяризирането на регионалните и малцинствените езици. Около 10% от населението на ЕС понастоящем говори малцинствен език. Текстът насърчава Европейската комисия и държавите членки да предприемат мерки, които да гарантират, че регионалните и малцинствени езици са представени в учебните програми и медиите. \"Нашата най-важна цел е да намалим речта на омразата и проблемите, които произтичат от нея. Всички европейски граждани трябва да могат да използват майчиния си език без страх на улицата и на обществените места. Искаме да изградим мостове между културата на мнозинството и на малцинствата, така че те да се приемат и подкрепят взаимно. ЕС трябва да зачита своето езиково и културно разнообразие\", изтъкна докладчикът Йозеф Наги (ЕНП, Словакия).", "date": "2018.11.13", "title": "Европарламентът гласува: Малцинствата да имат равни права в целия ЕС"}
{"url": "https://www.faktor.bg/bg/articles/retsidivist-otnese-patrulka-v-orlandovtsi-presledvat-go-kato-v-ekshan", "text": "Полицейско преследване в холивудски стил се разигра през изминалата нощ в софийския квартал \"Орландовци\". Столичанин на 43 години с близо 50 криминални регистрации е задържан във Второ районно управление след кратко преследване. Тази нощ, около 1:10 часа, в ж.к. \"Орландовци\" полицейски служители подали сигнал за спиране на лек автомобил \"Ауди А6\". Шофьорът не се подчинил, ударил патрулния автомобил и продължил движението си. В резултат на незабавните заградителни действия малко по-късно автомобилът е спрян. Задържан е шофьорът, с богато криминално минало, с близо 50 криминални регистрации, съобщават от пресцентъра на СДВР. Той е отказал да даде кръвна проба за алкохол и упойващи вещества. Задържан е с полицейска мярка до 24 часа. По случая е образувано досъдебно производство.", "date": "2018.11.13", "title": "Рецидивист  отнесе патрулка в \"Орландовци\", преследват го като в екшън"}
{"url": "https://www.faktor.bg/bg/articles/demokratichna-balgariya-napomni-za-sebe-si-nyama-da-podkrepim-grazhdanskite-protesti", "text": "На този етап от обединението \"Демократична България\" няма да се включат в гражданските протести срещу цените на горивата и поскъването на живота. Това обявиха лидерите на формацията Христо Иванов и Атанас Атанасов. Според тях страната се намира в ситуация на пълзяща политическа криза.  \"Аз разбирам гражданската енергия, която стои в дъното на тези протести, но първо това са граждански протести, които се заявяват като такива, и второ, честно казано вече като гражданин, леко ме притеснява неяснотата кой ги организира\", коментира лидерът на \"Да, България\".     Лидерът на ДСБ Атанас Атанасов обясни кой носи вина за ситуацията с повишените цени на горивата и застраховката \"Гражданска отговорност\":  \"Никой обаче не казва каква е истинската причина за тези високи цени на горивата, а тя е следната. В България има коалиция \"Лукойл\". Аз бих казал, че цялото политическо статукво в парламента представлява коалицията \"Лукойл\"\". Атанасов  обясни, че биха си сътрудничели само с формации, които се обявят срещу въпросната коалиция \"Лукойл\".", "date": "2018.11.13", "title": "\"Демократична България\": Няма да подкрепим гражданските протести"}
{"url": "https://www.faktor.bg/bg/articles/tramp-se-gotvi-da-poiska-oshte-edna-ministerska-ostavka", "text": "Президентът на САЩ Доналд Тръмп е заявил пред свои съветници, че е взел решение да уволни министъра на вътрешната сигурност Кирстен Нилсен, съобщава The Washington Post, като се позовава на бивши и действащи сътрудници на Белия дом. Тръмп вече отмени посещението на Нилсен в Южен Тексас и заявил пред помощниците си, че иска да я уволни колкото може по-скоро. Според публикацията оставката на министърката е въпрос на седмица-две. Президентът е изказал недоволството си от опита на Нилсен да му обясни, че американските закони не позволяват да бъде затворена границата с Мексико. Против оставката се е обявил шефът на администрацията на Белия дом Джон Кели, който по-рано заемаше поста на Нилсен. На 7 ноември Тръмп поиска и получи оставката на главния прокурор и министър на правосъдието Джеф Сешънс.", "date": "2018.11.13", "title": "Тръмп се готви да поиска още една министерска оставка"}
{"url": "https://www.faktor.bg/bg/articles/temenuzhka-petkova-se-pochuvstvala-zle-povikali-meditsinski-ekip-v-ministerstvoto", "text": "Министърът на енергетиката Теменужка Петкова няма да участва в МЕ на работна среща, на която ще бъде представено предложението за актуализиране на Енергийната стратегия на Република България. Това съобщи в началото на срещата Жечо Станков - зам.-министър на енергетиката. Причината е, че Теменужка Петкова не се е почувствала добре. Наложило се е да бъде повикан медицински екип, но ситуацията е овладяна, каза Станков, цитиран от БТА. В дискусията участват представители на работодателски организации, синдикати, енергийни експерти и други заинтересовани страни. През страната ни годишно минават 17,8 млрд. куб. метра природен газ. От тях 14 млрд куб. метра са за Турция; 3 млрд куб. метра - за Гърция и 0,8 милиарда куб. метра за Македония, съобщи Станков. С променящата се инфраструктура трябва да променим нашата енергийна стратегия, каза Жечо Станков. Сега 80 процента от компресорните станции в региона са на територията на България и можем да запазим в бъдеще преноса на природен газ да минава през територията на България, допълни Жечо Станков. В района на страната трябва да бъде изграден нова инфраструктура, която да отговаря на бъдещите енергийни проекти в региона, посочи той.", "date": "2018.11.13", "title": "Теменужка Петкова се почувствала зле, повикали  медицински екип в министерството"}
{"url": "https://www.faktor.bg/bg/articles/ek-prie-doklada-za-balgariya", "text": "Европейската комисия прие най-новия си доклад относно стъпките, предприети от България в изпълнение на поетите от нея ангажименти по отношение на съдебната реформа, борбата с корупцията и организираната престъпност в контекста на механизма за сътрудничество и проверка (МСП), се казва в прессъобщение от ЕК. В днешния доклад се разглежда напредъкът, отбелязан през последната година, с оглед на изпълнението на 17-те окончателни препоръки, отправени от Комисията в доклада от януари 2017 г., и се оценяват положително продължаващите усилия и решимост на България в изпълнението на тези препоръки. Комисията е убедена, че ако задържи настоящата положителна тенденция, страната ще съумее да изпълни всички оставащи препоръки и съответно оставащите показатели. Това ще даде възможност процесът по МСП за България да приключи преди края на мандата на настоящата Комисия — в съответствие с насоката, изразена от председателя Жан-Клод Юнкер в началото на мандата му. През дванадесетте месеца след последния доклад от ноември 2017 г. България продължи да полага усилия за изпълнение на препоръките, отправени в доклада от януари 2017 г. Комисията счита, че няколко препоръки вече са изпълнени, а редица други са съвсем близо до етапа на изпълнение. Въз основа на това три от шестте показателя (за независимостта на съдебната власт, законодателната рамка и организираната престъпност) могат да се считат за временно прекратени. От Комисията се изисква наблюдението да продължи, за да се потвърди тази оценка, тъй като в някои случаи действията са в ход. Първият заместник-председател на Комисията Франс Тимерманс заяви: „В доклада се отчита, че България продължава да отбелязва стабилен напредък в изпълнението на окончателните препоръки, които отправихме през януари 2017 г. Тези реформи са необходими за ефективната борба с корупцията и организираната престъпност. Убеден съм, че ако настоящата положителна тенденция продължи и ако напредъкът се запази трайно и необратимо, процесът по МСП за България може да бъде приключен преди края на мандата на настоящата Комисия“. Комисията вярва, че България ще продължи усилията си за реформи и ще бъде в състояние да изпълни всички оставащи препоръки. Тя ще продължи да следи отблизо напредъка и ще направи допълнителна оценка на постигнатите резултати преди края на настоящия си мандат. Комисията очаква, че с това процесът по МСП за България ще бъде приключен. За да постигне тази цел, България се приканва да продължи да следва настоящата положителна тенденция, насочена към изпълнението на всички оставащи препоръки.", "date": "2018.11.13", "title": "ЕК прие доклада за България"}
{"url": "https://www.faktor.bg/bg/articles/gruevski", "text": "Бившият македонски премиер Никола Груевски, който от вчера е обявен за общодържавно издирване, е избягал в Унгария. \"През последните няколко дни получих безкрайно много заплахи за живота ми. В момента се намирам в Будапеща и тук потърсих политическо убежище от унгарските власти. Винаги ще остана верен на каузата на Македония и никога няма да отстъпя от нея\", написа преди малко в собствения си профил във \"Фейсбук\". Македонските власти издадоха вчера заповед за арест на Никола Груевски, осъден на две години затвор, посочва dir.bg. Той бе признат за виновен в злоупотреба с влияние за купуването на луксозен мерцедес на стойност 600 хиляди евро.  Съдът в Скопие в петък му нареди да се яви незабавно в затвора, но той не изпълни нареждането. Отхвърлено бе и последното му обжалване на присъдата, а опитите да му бъде връчено съдебното решение за присъдата претърпя провал. От Министерство на вътрешните работи съобщиха днес, че полицията не е открила Груевски в дома му снощи, а по-късно и в централата на опозиционната ВМРО-ДПМНЕ. 48-годишният Груевски бе премиер от 2006 до 2016 и до миналата година бе начело на партията ВМРО-ДПМНЕ. Той твърди, че е жертва на политическо преследване. По-прано адвокатът на Груевски Димитър Дангов заяви, че не знае къде се намира клиентът му. Той уточни, че от защитата нямат право да обжалват пред Върховния съд, но добави, че ще използват всички правни възможности, които са на разположение. Междувременно премиерът Зоран Заев каза, че не очаква Груевски да избяга. \"Най-малкото Груевски каза, че няма да го направи\", посочи Заев по телевизията. ВМРО-ДПМНЕ обвини властите в политическо преследване на бившия им лидер и почетен председател на партията. \"Това не е нападение срещу ВМРО-ДПМНЕ, а атака срещу свободата, опозицията, критичното мислене, каквато няма аналог в Европа или целия свят\", коментира сегашният лидер на партията Християн Мицкоски във Фейсбук.", "date": "2018.11.13", "title": "Груевски се скрил в Унгария, поискал политическо убежище"}
{"url": "https://www.faktor.bg/bg/articles/bogdan-milchev-deputati-poluchavat-tlasti-honorari-kato-advokati-na-zastrahovateli", "text": "Застрахователни компании предпочитат да изплащат суми от 30 до 70 хиляди лева на адвокатски кантори, за да „ги пазят” от исковете на близки на загинали в катастрофи. Това обяви пред Нова тв Богдан Милчев от Института по пътна безопасност, който показа документи, според които застрахователни компании са давали по 70 хил. лв. хонорари на адвокати, за да ги защитават в съда при граждански искове. Така в някои случаи хонорарите достигали над 50 на сто от поисканото от роднините обезщетение. В същото време секторът твърди, че работи на загуба от години, тъй като поддържа цената на задължителната застраховка на цена, достъпна за потребителите. „Когато твърдят, че работят на загуба, застрахователите не би трябвало да могат да си позволяват да изплащат хонорари на адвокатски кантори по 70 хил. лева, за да се защитават срещу хората, които са изгубили свои близки на пътя”, заяви Богдан Милчев.  Зам.-председателят на на Асоциацията на българските застрахователи Кирил Бошов, който беше другият участник в разговора в студиото, контрира: „Това е класическата ситуация, в която крадецът вика „Дръжте крадеца”. През миналата година сме изплатили 280 млн. лева за така наречените „болки и страдания”. По наша груба сметка, около 30% от тези пари са отишли в адвокатски кантори. Надявам се застраховките никога да не станат 1000 лева. Само една голяма градушка струва на сектора над 100 милиона лева. Компаниите с години се възстановяват от такива природни бедствия.\" Спорът в студиото тръгна от въпроса реалност или заплаха е прогнозата за увеличение на цената на застраховката „Гражданска отговорност” до 1000 лева. Позицията на застрахователния бизнес е, че ако не бъдат въведени лимити на обезщетенията, изплащани заради смърт на пътя, задължителната застраховка ще се увеличи сериозно. „Не мога да кажа дали застраховката ще стане 1000 лева, но е достатъчно тя да стане 500 лева, за да е недостъпна за голяма част от българските граждани”, заяви Бошов. \"Застрахователите са на минус - за 2017 година сме изгубили 55 милиона лева, за тази година 17 милиона лева. Това, че цените не са скочили, значи че ние застрахователите имаме отговорност\", посочи Бошов. На свой ред Богдан Милчев обвини застрахователите, че спекулират с цената на „Гражданска отговорност”, за да не плащат на близките на загинали при катастрофи. Богдан Милчев обяви в ефира, че депутати вземат тлъсти хонорари от застрахователи, извършвайки адвокатска услуга при обезщетения на близки на загинали. Милчев отказа да съобщи имена. Той прехвърли отговора към председателя на комисията по бюджет и финанси Менда Стоянова, като отправи въпроса към нея взимали ли са през тази година депутати големи хонорари от застрахователни компании?  \"Тези хонорари трябва да бъдат лимитирани, но това го няма в предложението на госпожа Менда Стоянова\", заяви още Милчев. Той заяви, че очаква от шефката на бюджетната комисия да каже дали ще оттегли предложението си, с което се определя лимит за изплащането на премиите за пострадали при катастрофи. \"Защото не може да се провежда дебат, когато секирата е вдигната над главата ни. Ако се окаже, че стотици хиляди левове са изплащани като хонорари на български депутати от застрахователни компании, г-жа Стоянова ще напусне ли парламента?\", попита Милчев.", "date": "2018.11.13", "title": "Богдан Милчев: Вземали ли са депутати хонорари от застрахователни компании срещу искове при катастрофи?"}
{"url": "https://www.faktor.bg/bg/articles/novonaznachenite-konstitutsionni-sadii-polagat-kletva", "text": "Четирима новоназначени и новоизбрани конституционни съдии полагат клетва на специална церемония днес. Това са Красимир Влахов, избран от парламента, Павлина Панова и Надежда Джелепова, избрани от съдиите от Върховния касационен и Върховния административен съд, и президентският кандидат Атанас Семов. От съда си тръгват Румен Ненков, Стефка Стоева, Кети Маркова и Цанка Цанкова. С днешната смяна ще бъде обновена една четвърт от Конституционния съд.  По отношение на двама от новите съдии имаше шум през последните дни. Красимир Влахов, който ще е най-младият конституционен съдия и който безалтернативно стана представителят на парламента с подкрепата на всички депутати без тези на БСП, се оказа на прицела на Главното мюфтийство, защото се произнесъл по казус, след като вече бил избран от Народното събрание. Атанас Семов пък - единственият с политическа кариера сред четиримата нови, е обект на прокурорска проверка заради стар сигнал срещу него, приключен преди почти три години с отказ от образуване на досъдебно производство. Припомнянето на този сигнал в публикация наскоро провокира държавното обвинение да провери правомерно ли е бил затворен случая. Продължителността на проверката не е ограничена във времето, което означава, че краят й, какъвто и да е той, ще е след като Семов вече се е заклел като конституционен съдия. А това ще стане точно в 11.00 ч., заедно с Павлина Панова, Надежда Джелепова и Красимир Влахов. На церемонията в Конституционния съд традиционно присъстват ръководителите на институциите, които имат квота в съда - президентът, парламентът и председателите на двете върховни съдилища, съобщава БНР.", "date": "2018.11.13", "title": "Новоназначените конституционни съдии полагат клетва"}
{"url": "https://www.faktor.bg/bg/articles/obshtestvo/ulitsata/zadarzhaha-sauchastnika-na-ubiystvoto-v-gorna-oryahovitsa", "text": "Полицията задържа издирвания 36-годишния мъж, сочен за съучастник на убийството в Горна Оряховица в нощта на събота срещу неделя. Мъжът е задържан около 19.00 часа в района на автогарата в Горна Оряховица, съобщиха от полицията във Велико Търново. Тялото на 40-годишна жена беше намерено безжизнено след купон в апартамент в града. Заподозрян за престъплението е собственикът на жилището, който е задържан. Настанен е във великотърновската болница, защото и той е с наранявания след фаталната вечер. За негов съучастник се смята 36-годишен мъж, който е обявен за общодържавно издирване. Полицията разпространи негова снимка.", "date": "2018.11.13", "title": "Задържаха съучастника на убийството в Горна Оряховица"}
{"url": "https://www.faktor.bg/bg/articles/momchil-doychev", "text": "„Когато човек протестира, той трябва да е наясно какво иска. Естествено, че може да се протестира „изобщо“, но тогава настъпва съмнението, че всичко това е организирано от хора, които целят определени политически дивиденти. Гражданската идея се насочва не натам, накъдето трябва, а по второстепенни въпроси и дори по теми, които нямат решения. Аз ще направя аналогия с протестите през 1968 г. във Франция, когато лозунгът беше „бъдете реалисти, искайте невъзможното“. Сега трябва да е обратното – „бъдете невъзможни, искайте реалното“. Това заяви пред „Дарик“ политологът доц. Момчил Дойчев.   „Основания за недоволство има, само че то не избухва изведнъж. И аз искам да опонирам, че протестите са започнали, след като са се повишили всички цени и акцизи. Изведнъж видяхме, че цените в бензиностанциите паднаха до 30 стотинки. Очевидно това не е причината. Когато нямаш ясна представа какво искаш и какво ще се получи на другия ден, след като успееш да свалиш правителството, води до коренно противоположни резултати от тези, които искат младите хора“, каза още Дойчев.  „Нека да приемем, че Бойко Борисов хвърли оставка. Това означава, че всички искания на майките, на тези, които са против високите цени, отиват на кино. Ще се сложи едно правителство на Румен Радев, ще има избори, ще бъдат фалшифицирани с някоя костинбродкса афера, пак ще дойде правителство на БСП и ДПС, отново ще има протести и контрапротести. Слушам как се повтарят искания от 2013 г. или от измисления референдум. Като политолози знаем, че нито президентската република, нито мажоритарните избори ще решат проблеми. Не мога да разбера защо майките протестират срещу НФСБ. Много по-големи простащини бяха казани от този със златния пръст (Волен Сидеров – б.р.)“, коментира политологът.  „За мен това е сценарий за падане на правителството, но без да се извършат неоходимите реформи. Отново се връщаме назад. Претендиращите, че са умни и красиви да дадат някакви алтернативи, когато протестират. Аз не съм чул от десните партии реална програма за управление. Политическата незрялост в нашето общество си казва думата“, заяви Момчил Дойчев.", "date": "2018.11.13", "title": "Момчил Дойчев: Свалят ли Борисов, протестиращите да чакат БСП и ДПС на власт чрез \"костинбродска\" манипулация"}
{"url": "https://www.faktor.bg/bg/articles/kaloyan-pargov-se-styaga-za-kmet-na-sofiya-bsp-mozhela-da-specheli-stolitsata", "text": "Общинският съветник от БСП Калоян Паргов замълча, но не отрече на пресконференция на \"Позитано\" 20, че може да е евентуалната кандидатура на \"столетницата\" за градоначалник на изборите догодина. Той отговори, че левицата имала шанс да спечели кметския вот, а дори и Европейските избори. Според него БСП няма вина за протестите, а за това трябвало да се търси отговорност от финансовия министър Владислав Горанов.   Лидерката на социалистите обясни ситуацията в партията. На пленума в събота не станало дума за оставки, освен за тази на Йордан Мичев. Тя подчерта, че той никога не е бил назначаван като главен редактор на в. \"Дума\", а само като временно изпълняващ длъжността. Корнелия Нинова отново повтори, че с колегите си няма да се регистрират в парламента, докато Валери Симеонов не подаде оставката си.", "date": "2018.11.13", "title": "Калоян Паргов се стяга за кмет на София? БСП можела да спечели вота в столицата"}
{"url": "https://www.faktor.bg/bg/articles/ninova-1-1", "text": "От няколко дни виждаме много протести в различни градове на България. Има начин проблемите и исканията на хората да бъдат решени. Това може да стане в парламента. Това заяви на пресконференция лидерът на БСП Корнелия Нинова, която коментира темата за протестите в страната. \"Ние от няколко месеца внасяме различни законопроекти, които отговарят точно на исканията на хората, но мнозинството ги отхвърля. Ще внесем отново нашите искания за премахване на данъка върху старите коли. Ще настояваме Министерски съвет да отмени екотаксите върху дрехите и обувките втора употреба. Ще настояваме да се дават 6 400 лева на младите семейства за второ дете. Ще настояваме за намаляване на ДДС за хляба. По-важното е, че тези протести показват, че хората искат смяна на модела. В протестите участват и хора от средната класа. Още днес внасяме законодателни промени за данъчните промени от миналата седмица, които обременяват хората\", закани се Нинова. \"Искам да кажа на Цветан Цветанов, че пактът за миграция на ООН не се гласува в европарламента и от евродепутатите. Пактът е гласуван в Ню Йорк от представител на правителството. Г-н Цветанов отново оспори конституционното право в държавата, като заяви, че служебното правителство управлява на тъмно и еднолично. Служебното правителство е разписано в Конституцията и никой няма право да оспорва неговата роля. Г-н Цветанов намеси и кметовете от БСП, които са организирали протестите. Искам да попитам как нашите кметове от Харлец и Изворище са организирали протестите в София, Пловдив, Варна, Благоевград? Разбирам ги ГЕРБ, че имат разправии с патриотите. Имат и вътре в ГЕРБ разправии, но да се разберат и да си решат проблемите, защото вече имат разправии с хората. Ще видите, че още тази седмица в парламента ние ще бъдем естественото продължение на исканията на хората от улицата. БСП подкрепя протестите, но не ги инициира. Изразяваме същото мнение, като протестиращите. Внасяли сме месеци наред в НС точно такива законопроекти и сега ще го направим пак\", каза Нинова по повод изказването на Цветанов от сутринта. \"Няма да се регистрираме в парламента, докато Валери Симеонов не подаде оставка. Ще уважим мнението на Бойко Борисов от преди няколко години, че кворумът е задача на управляващите. Ние няма да осигуряваме кворум на ГЕРБ и ОП. Ако съберат кворум, ще участваме активно в дебатите и ще защитаваме нашите позции\", разкри Нинова.", "date": "2018.11.13", "title": "Нинова съзря в законопроектите на БСП самите искания на протестиращите"}
{"url": "https://www.faktor.bg/bg/articles/novini/balgariya/sdruzhenieto-na-obshtinite-iska-sreshta-s-radev-zaradi-vetoto-koeto-nalaga", "text": "Искаме среща с президента Радев, за да му обясним защо се е стигнало до промените в данъка на автомобилите. Това каза на брифинг председателят на УС на Националното сдружение на общините в Република България (НСОРБ) и кмет на Велико Търново инж. Даниел Панов.  Инж. Панов обясни, че пресконференцията е във връзка с ветото на президента Румен Радев. „Това, което в последно време забелязваме, е, че действително се манипулира с данъка на автомобилите, като още през 2015 г. общото събрание на НСОРБ гласува Законът за местни данъци и такси да бъде изцяло нов. Бих казал, че с добрата комуникация с правителството в последните години успяхме да променим някои неща в закона, като едно от тях беше за данъка на автомобилите. Като тук мога да вмъкна, че това е една от мерките, които ЕС прилага най-вече за чистотата на въздуха. С тази мярка не се вдига толкова драстично данъка на автомобилите - това ще стане с от 5 до 10 лв. на година. И в крайна сметка с тези 55 ст., които се получават, подпомагаме въздуха да бъде по-чист в нашите общини“, обясни той. По думите му подобни промени се чакат 5 години, а сега Румен Радев иска чрез манипулации да ги провали.  Председателят на УС на НСОРБ посочи, че Законът за местни данъци и такси е бил в интернет и всеки един от заинтересованите лица е можел да възрази срещу него. „Но за да се стигне до тези промени, НСОРБ сме търсили становища от всички български общини и сме стигнали до преработване специално на тази част за данъка на автомобили. И промените са одобрени, като те са най-вече в два аспекта – екологични и остарялата база на превозните средства. Допитвали сме се не само до малките общини, а до всички. Като НСОРБ ние защитаваме интереса на местната власт пред изпълнителната и действително в последните години се случват много добри неща. Създаването също така на електронни услуги за платен данък при преминаването на технически преглед също дадоха добри резултати“, каза още инж. Панов. Той посочи, че общинските съвети трябва да определят данъка в диапазони, съгласно закона, като до 31 януари те трябва да излязат с предложения и решения как да бъде променен този данък. „Искам да препоръчам на колегите от общините да разработят няколко варианта и да покажат на гражданите как този данък ще бъде увеличен. А президентът е добре да изслуша НСОРБ, за да обясним по какъв начин се е стигнало до тази промяна в Закона за местните данъци и такси в частта данък върху автомобили. Защото тя няма да засегне толкова хората, които имат стари автомобили – таксата ще бъде минимална. В НСОРБ винаги сме се стремели всички промени да стават поетапно, за да дишаме по-чист въздух. Надяваме се президентът да определи дата за среща, за да му обясним с цифри промените“, коментира инж. Панов.", "date": "2018.11.13", "title": "Сдружението на общините иска среща с Радев, ветото му било манипулативно"}
{"url": "https://www.faktor.bg/bg/articles/moskva-prizna-neofitsialno-izpratihme-elitni-desantni-podrazdeleniya-v-libiya", "text": "Източник, близък до руското Министерство на отбраната, потвърди присъствието на руски военнослужещи в Либия, за което по-рано съобщаваха британските медии; при това е известно, че в Либия се прехвърлят елитни десантни подразделения, предава порталът „Военний обозреватель“. Източникът е заявил, че контингентът е съставен от елитни десантни подразделения, чието прехвърляне е започнало през последните месеци. Те са изпратени в Източна Либия от части в Подмосковието, предава РБК, цитирана от \"Фокус\". Както пише изданието, източник, близък до либийските власти, е потвърдил военната активност на Русия в региона. Руските военни, както се отбелязва, са в съюз с войските на генерал Халиф Хафтар, а присъствието на Москва е свързано с нефтегазови интереси. По-рано спецслужбите на Великобритания съобщиха на премиера Тереза Мей, че Русия „иска да превърне Либия в новата Сирия“, както написаха британските медии. Таблоидът The Sun, позовавайки се на високопоставен източник в британското правителство, написа, че спецслужбите на Обединеното кралство считат, че президентът на Русия Владимир Путин „иска да превърне северноафриканската страна в своята нова Сирия“. При това като главна цел на Русия британските спецслужби са назовали „контрола над най-натоварения маршрут за нелегална миграция в Европа“. Изданието твърди, че в Източна Либия вече оперират „десетки офицери от руското военно разузнаване и нейния спецназ“. Те са пристигнали в страната „за обучение и поддържане на каналите за свръзка“, пише The Sun, като добавя, че руската страна поддържа лидерът на Либийската национална армия генерал Хафтар и „снабдява войската му с тежка техника“. Британският таблоид заявява, че в Тобрук и Бенгази вече действат руски военни бази. По версията на изданието, в качеството на прикритие се използва ЧВК (частната военна компания) Вагнер, която „вече има предни постове там“. Освен това, даже без да се позовава на източници, The Sun пише, че в Либия уж вече са разположени ракети „Калибър“ и системи за противовъздушна отбрана С-300.", "date": "2018.11.13", "title": "Москва призна неофициално: Изпратихме елитни десантни подразделения в Либия"}
{"url": "https://www.faktor.bg/bg/articles/the-washington-post-makron-postigna-pirova-pobeda-nad-tramp", "text": "Церемониите в Париж за отбелязване на 100-годишнината от края на Първата световна война се превърнаха в поредно европейско неудобство за президента на САЩ Тръмп, който пристигна във френската столица още в петък. Посещението му можеше да бъде добра възможност за изграждане на мостове с традиционните съюзници на Вашингтон, но вместо това Тръмп подчерта, че различията между САЩ и европейските партньори се задълбочават, коментират в редакцията на водещото американско издание The Washington Post.  Тръмп успя да предизвика скандал още преди кацането си на летището в Париж, като нападна френския президент Еманюел Макрдон заради коментарите му по въпросите на международната сигурност. В събота Тръмп отказва да посети американското гробище в департамента Ен, където са погребани войници, загинали в битката при Бело Ууд в периода 1-26 юни 1918 г. Причината за отсъствието му е... дъжд. Това решение предизвиква възмущение сред и от двете страни на океана, които заявиха единодушно, че лошото време не е основателна причина лидерът на Белия дом да пренебрегва своите задължения. Множество други лидери, включително канадският премиер Джъстин Трюдо, не се изплашиха от природните условия и отдадоха почит на падналите. „На Западния фронт е валяло непрекъснато. Слава богу, това не е отказало смелите ни герои да изпълняват задълженията си“, написа британският депутат Тобиъс Елууед в социалната мрежа „Туитър“.  В неделя Тръмп, както и руският президент Владимир Путин, пропуснаха марша през Шанз-Елизе до Триумфалната арка, на която присъстваха десетки държавни глави. Наблюдателната преса не пропусна този символичен момент и го отбеляза в коментарите си. И тогава Макрон, който стоеше на знаменития паметник, изобличи лозунга на Тръмп „Америка на първо място“.  «Старите демони отново надигат глава. Новите идеологии манипулират религиите и историята заплашва да повтори трагедиите от миналото. Нека отново обещаем да запазим мира като първи и най-важен приоритет, защото знаем на каква е цената му. Национализмът е предателство на патриотизма. Като поставим нашите собствени интереси на първо място и пренебрегваме другите, унищожаваме това, което е най-скъпо за хората, което ги държи живи: техните морални ценности\", бяха думите, които Макрон отправи към присъстващите. Приятелството, което преди това съществуваше между Тръмп и неговия френски колега, отдавна е угаснало, въпреки размяната на няколко учтиви туйтове този уикенд. Тръмп се оттегли от Парижкото споразумение за климата и от сделката за ядрената програма на Иран, като пренебрегна опитите на Макрон да го убеди да не го прави. Той приветства укрепването на десните популисти в европейските страни, включително Франция, където те се конкурират с Макрон. Междувременно френският президент съзнателно действа като противник на Тръмп. „Струва ми се, че Макрон е изгубил всички илюзии по отношение на Тръмп и че с ласкателство ще успее да получи отстъпки от него. Но той не се решава да му даде рязък отказ, защото не е сигурен в реакцията на американския президент. Това е предпазлив реализъм“, коментира Томас Райт от Института „Брукингс“.  В интервю за CNN Макрон заяви, че в никакъв случай не може да се определи като глобалист от карикатура, водещ луксозен начин на живот, както го представят Тръмп и неговите крайнодесни колеги от Европа. Макрон се нарече прагматичен интернационалист, осъзнаващ общите предизвикателства, пред които са изправени световните лидери. „Бих нарекъл себе си патриот. Наистина вярвам, че нашият народ е много важен и че французите са различни от германците ... Но аз не съм националист \", увери френският президент. „Аз твърдо вярвам в сътрудничеството между различните нации, смятам, че такова сътрудничество е полезно за всички, докато националистите понякога действат въз основа на принципа на едностранчивост и закона за най-силния, който не одобрявам. Очевидно това е разликата\", обясни лидерът на Париж. Тези вярвания се споделят от германския канцлер Ангела Меркел, която според мнозина е най-важната фигура сред европейските лидери, въпреки че нейната водеща роля в края на кариерата й явно е отслабена. „Лесно е да унищожиш институциите, но да ги построиш е изключително трудно\", каза Меркел в речта си в неделя, като отново говори за защита на световния ред, създаден след края на Втората световна война и който гарантира десетилетия на мир и просперитет в Европа. В събота Макрон и Меркел посетиха Компиен, където е подписано примирието за края на Първата световна война. На същото място през 1940 г. Хитлер принуждава Франция да се предаде. В Компиен, символ на победа и поражение за двете страни, Макрон и Меркел призоваха за единство. Но тази емоционална сцена не отразява настоящата ситуация. Подобно на Макрон, Меркел предупреждава Европа за необходимостта от укрепване на колективната защита в контекста на ненадеждността на САЩ. И двамата лидери обаче ще бъдат изправени пред сериозни политически препятствия на вътрешния фронт, пише \"Фокус\".", "date": "2018.11.13", "title": "The Washington Post: Макрон постигна пирова победа над Тръмп"}
{"url": "https://www.faktor.bg/bg/articles/genialna-ninova-podbuditelite-na-protestite-sa-gerb", "text": "БСП не обсъжда как да оглави протестите, не стои зад отделните групи протестиращи, но подкрепя исканията на хората, стана ясно от думите на соцлидерката. Подбудителите на протестите са ГЕРБ със своите действия или бездействия, БСП не е такава величава сила да изкара толкова хора на улицата, обяви лидерът на столичните социалисти Калоян Паргов. След като ГЕРБ са подбудителите на протеста, а ние сме потърпевши, няма как като граждани да не изразим тази позиция, защото всеки трети протестира в България, а ние все пак познаваме тук и там всеки трети, допълни Паргов, цитиран от Канал 3. Това са протести на средната класа, която иска промяна на икономиката и здравния модел, отбеляза Нинова и посочи, че БСП още отпреди тяхното избухване предлага повечето от нещата, за които хората протестират. Тя отхвърли упрека, че кметовете на БСП ги подклаждат и са ги яхнали. \"2013 се разхождаха по жълтите павета кметовете на ГЕРБ и имаха право като граждани\", допълни и Нинова. \"Всички  тази държава са граждани на България\", припомни Паргов. \" \"Ние не подкрепяме отделните групи, дали са ултраси, дали са млади семейства, а искането - искат да няма данък върху старите коли. Искат намалено ДДС на храни и на лекарства, от два месеца го вкарваме и мнозинството го отхвърля, искат мерки за младите семейства и майките на деца с увреждания. Всеки има право, важна е политиката\", заяви лидерът на БСП. Социалистите внасят между първо и второ четене предложение да падне увеличението на данъка за старите коли. МС да си оттегли предложението за екотакса върху дрехите втора употреба, е другото предложение на червените, обяви соцлидерката. Да се вземат в ръце и да си се разберат вътре, с патриотите, защото имат проблеми с хората на улицата, да не прехвърлят отговорностите, там, където ги няма, посъветва Нинова управляващите и по повод обвиненията, че активисти и кметове на партията протестират, и във връзка с противоречията в позициите на министри и коалиционни партньори за пакта на ООН за миграцията. В отглас на червените драми от отминалия пленум Паргов констатира, че вътрешнопартийната дискусия в БСП си тече от 127 г. и няма нищо необичайно. \"Демокрацията при нас е малко и в повече, заради което и ние си страдаме, но посоката, в която върви БСП, е смяна на модела на управление в страната. Нинова пък отхвърли упрека за непрозрачност на пленума с контравъпроса, че ще приеме подобна констатация, когато чуе, че журналисти са присъствали на заседанието на Изпълнителната комисия на ГЕРБ, провело се снощи, или на някоя друга партия. В същото време медиите са били информирани за решенията на пленума, даже преди самата Нинова да говори пред тях, подчерта тя. \"Едва ли някой в държавата се интересува от ситуацията в \"Дума\", но Йордан Мичев е назначен за зам.-главен редактор и никога не е назначаван за главен редактор. Това му е длъжността. Има договор за зам.-гл. редактор и временно изп. длъжността главен. Той е такъв от първия ден\", обясни тя по повод рокадата по решение на Националния съвет и обявения конкурс за вакантното шеско място в партийния орган.", "date": "2018.11.13", "title": "\"Гениална\" БСП: Подбудителите на протестите са ГЕРБ"}
{"url": "https://www.faktor.bg/bg/articles/novini/svyat/nyama-mezhdunarodna-zapoved-za-nikola-gruevski-izdirvat-go-v-makedoniya", "text": "Македонската редакция на Deutsche Welle уточнява, че няма издадена международна заповед за издирването на бившия премиер на страната Никола Груевски – той е търсен на територията на югозападната ни съседка.  Опозиционната ВМРО-ДПМНЕ отправи тежки критики към полицията и властта по повод опитите им да намерят бившия партиен лидер. „Клеветническа кампания\", „хунта\", „режим\", „политическо преследване\", „партийни бандити с полицейски значки\", бяха само част от квалификациите, които опозицията раздаде по адрес на властта и на полицаите, които участваха в издирването на Груевски.  Ръководството на Министерството на вътрешните работи на Македония не е било на разположение за коментар относно действията на властите по случая. В момента на практика не съществуват официални информации дали полицията има оперативни доказателства, че Груевски е в страната, след като издирването започна пред дома му и паркинга на централата на ВМРО-ДПМНЕ.", "date": "2018.11.13", "title": "DW: Няма международна заповед за Никола Груевски, издирват го в Македония"}
{"url": "https://www.faktor.bg/bg/articles/prezidentat-nalozhi-veto-za-korporativnoto-oblagane", "text": "Президентът Румен Радев е наложил поредното си вето - този път върху закона за корпоративното подоходно облагане, обяви самият той пред журналисти след клетвата на новите съдии в Конституционния съд. Държавният глава не е получил предварителния доклад на ЕК за съдебната власт. Като гражданин знам за нашата правосъдна система повече, отколкото един доклад от Брюксел, коментира обаче Радев.  Той уточни, че не може да каже дали ще наложи вето и на закона за застраховането. Припомняме, че Менда Стоянова предлага да му обясни законопроекта на среща. \"При мен не е дошъл този закон. Първо трябва да обяснят на българския народ, на българските граждани. В никакъв случай не искам да се намесвам в законотворческия процес\", заяви държавният глава.  В отговор на въпрос, че в европейския доклад за България се очаква да бъде отбелязан напредък на страната ни в борбата с корупцията, президентът заяви: \"Самите протести са достатъчно основателни като аргумент и показват реалното състояние\". По повод искането на Асоциацията на европейските журналисти-България да бъде наложено вето върху медийния законопроект, внесен от депутатите от ДПС Делян Пеевски, Йордан Цонев, Хамид Хамид и Велислава Кръстева, Румен Радев заяви: \"Без прозрачност и свобода на медиите не можем да имаме успешна политика\".", "date": "2018.11.13", "title": "Президентът наложи вето за корпоративното облагане, мълчи за застраховките"}
{"url": "https://www.faktor.bg/bg/articles/zabraniha-na-opozitsionera-navalni-da-napuska-rusiya", "text": "Руският опозиционен политик Алексей Навални информира, че е бил възпрепятстван да напусне страната с полет от летището Москва за Франция, където е трябвало да присъства на заседание на Европейския съд по правата на човека, предава AFP. „Граничните охранители твърдят, че напускането ми е забранено. Има някакво писмо, в което се казва това, но няма обяснение защо\", написа Навални в социалната мрежа „Туитър“.  Навални поясни, че в Страсбург ще бъде обявено решението на съда за това дали неговите задържания в Русия през тази година са били политически мотивирани. Адвокатът на Навални Иван Жданов сподели снимка от документа, който забранява на клиента му да напуска пределите на Руската федерация. 42-годишният политик бе освободен от задържане миналия месец, след като бе осъден на 20 дни в ареста за организиране на протести срещу Кремъл.Той също така изтърпя 30-дневна присъда през септември за организиране митинг в началото на годината.", "date": "2018.11.13", "title": "Забраниха на опозиционера Навални да напуска Русия"}
{"url": "https://www.faktor.bg/bg/articles/prirodniyat-gaz-shte-izmesti-vaglishtata-do-2030-g", "text": "Природният газ ще заеме мястото на въглищата като втори по големина енергиен източник след петрола до 2030 година заради усилията за намаляване на замърсяването на въздуха и повишеното използване на втечнен природен газ, прогнозира Международната агенция за енергията (МАЕ), цитирана от агенция \"Ройтерс\". В доклада си \"Световни енергийни прогнози 2018\" организацията посочва, че търсенето на енергия ще нарасне с над една четвърт между 2017 и 2040 г. при едно по-ефективно използване на енергията. Ако обаче не бъдат въведени мерки за ефективно използване на енергията, увеличението ще бъде с над 50 процента. Оценките се основават на \"Сценария на новите мерки\", изготвен от МАЕ, който взима предвид закони и мерки за намаляване на вредните емисии и за борба с климатичните промени, както и по-висока енергийна ефективност при използването на горива, при сградите и други. Китай, който е най-големият вносител на петрол и въглища, скоро ще стане най-големият вносител на газ, като нетният внос ще достигне равнищата на внос на ЕС до 2040 година, отбелязва МАЕ. Китай е на трето място по използване на природен газ след САЩ и Русия, а вносът на синьо гориво покрива около 40 процента от нуждите на страната. Нововъзникващите пазарни икономики в Азия ще представляват около половината от растежа на световното търсене на газ, а делът им при вноса на втечнен природен газ ще се удвои до 60 процента до 2040 година, отбелязва МАЕ. 40% от растежа на добива на газ до 2025 година ще се падат на САЩ, допълва организацията. Световното търсене на електричество ще нараства с 2.1 на сто годишно, главно заради засиленото използване в развиващите се икономики. Електроенергията ще представлява около една четвърт от енергията, използвана от крайните потребители до 2040 година, се посочва в доклада. Въглищата и възобновяемата енергия ще разменят позициите си в микса от източници за производство на енергия. Делът на въглищата се прогнозира да спадне от около 40 процента сега до една четвърт през 2040 година, а на възобновяемите източници ще нарасне до малко над 40 процента спрямо една четвърт сега. Емисиите въглероден диоксид, свързани с енергията, ще продължат да растат с бавно, но стабилно темпо до 2040 година. Спрямо равнищата от 2017 година те ще нараснат с 10 процента до 36 гигатона през 2040 година, главно заради петрола и газа. МАЕ прогнозира, че електромобилите и по-ефективните горивни технологии ще намалят търсенето на петрол за транспорт до 2040 година, при това повече, отколкото се е очаквало по-рано. Светът обаче все пак може да се сблъска с недостатъчно предлагане, ако няма достатъчно инвестиции в ново производство, предупреди организацията. Според основния сценарий на МАЕ търсенето на петрол се очаква да нараства с около 1 милион барела дневно средно всяка година до 2025 година, преди да се установи на едно по-равномерно равнище на растеж от 250 000 барела дневно до 2040 година, когато ще достигне 106.3 милиона барела дневно. Организацията отбелязва, че е повишила очакванията си за търсенето на петрол до 2040 година спрямо прогнозите си от миналата година с един милион барела дневно главно заради по-бързия близкосрочен растеж и промените в политиката на горивната ефективност в САЩ. Цената на петрола според МАЕ ще достигне 112 долара за барел на фона на търсене, което изпреварва предлагането. Това е прогнозата според сценария, при който правителствата прилагат мерки за опазване на околната среда. Според другия сценарий, ако няма промяна в екологичната политика на правителствата, цената на петрола ще достигне 137 долара за барел, отбелязва ТАСС. Според МАЕ по пътищата до 2040 година ще има около 300 милиона електромобила, както прогнозираше и миналата година. Тези автомобили ще намалят търсенето на петрол с 3.3 милиона барела дневно, а при предишната оценка очакванията бяха за намаляване на търсенето с 2.5 милиона барела дневно. Растежът на търсенето на петрол ще бъде породен от развиващите се икономики начело с Китай и Индия, а търсенето в развитите икономики се очаква да спада с над 400 000 барела дневно средно всяка година до 2040 година, посочва МАЕ. Организацията, която съветва западните правителства по енергийната им политика, запази прогнозата си за броя на автомобилите в света, като очаква почти да се удвоят до 2040 година спрямо сега, нараствайки с 80 процента до 2 милиарда./БТА", "date": "2018.11.13", "title": "МАЕ: Природният газ ще измести въглищата до 2030 г."}
{"url": "https://www.faktor.bg/bg/articles/menda-stoyanova-ako-izteglya-predlozhenieto-si-grazhdanska-otgovornost-shte-skochi", "text": "Ще поискам среща с президента, защото искам той да разбере нашите аргументи и неговата позиция да бъде наистина информирана и се надявам, че тогава той ще подкрепи това, което предлагаме, заяви пред Нова тв шефката на бюджетната комисия Менда Стоянова. Исканата среща е заради критиките на държавния глава към предложенията на управляващите за данъците върху старите коли и спора за „Гражданската отговорност“. На нея ще е и финансовият министър Владислав Горанов. Менда Стоянова обясни още, че президентът е много сериозна институция с висок рейтинг и трябва да е в детайли за изказванията, които прави. \"Като му обясним, се надявам да застане на наша страна, въпрос на комуникация, данни и подробности е\", коментира още Стоянова. Трябва да има и ясни разчети и за другите сфери, за които се изказват и протестиращите, допълни тя. Лимит за обезщетенията за болки и страдания при катастрофи на разширения кръг от хора – племенници и роднини на загинал или пострадал, е задължителен, ако не искаме застраховката да скочи, заяви още шефката на бюджетната комисия. Тя обясни, че само за 3 месеца след приемането на тълкувателното решение на Върховния съд - август, септември и октомври, има заведени нови 300 иска за 100 млн. лв., които ще натоварят допълнително „Гражданската отговорност“. За нас е нормално това, което до момента не е било лимитирано, да остане такова, каквото е. А лимитът да е единствено на този кръг лица, с които тълкувателното решение на Върховния съд разширява\", обясни Стоянова. Говорим за лобиране за 3 милиона души, които имат „Гражданска отговорност“ и тя трябва да покрива разширения кръг от обезщетения, допълни тя.  „За миналата година застрахователите са платили над 280 млн. лв. за болки и страдания. Досега кръгът на лицата, които получаваха обезщетения, беше сведен до майки, родители и деца на загинали. С решение на ВКС този кръг се разширява до всички възможни роднини, включително и нероднини, които докажат определена емоционална връзка. При всички случаи застраховката при различни сценарии може да стане двойно и тройно по-голяма”, аргументира се Менда Стоянова. По нейните думи предложението й брани всички тези хора, които са на улицата, от повишаване на застраховката „Гражданска отговорност”. „В предложението са направени няколко неща. Първо - да се изработи методика, чрез която с индикатори да се оценяват имуществените и неимуществените вреди при ПТП. И второ - да се сложи лимит на онези обезщетения за болки и страдания на разширения кръг лица”, поясни Стоянова. „Ако аз изтегля предложението си, цената на „Гражданска отговорност” ще се увеличи. Трябва да се търси решение в рамките на това предложение. В никакъв случай институциите не трябва да имат разнопосочно виждане в тази посока”, заяви още Менда Стоянова. По думите й не става въпрос за лобиране на една или друга застрахователна компания.", "date": "2018.11.13", "title": "Менда Стоянова: Ще поискам среща с президента, неговата позиция трябва да бъде информирана"}
{"url": "https://www.faktor.bg/bg/articles/novini/balgariya/tsvetanov-radev-e-izvan-realnostta-sazdava-haos-za-da-upravlyava-sas-sluzheben-kabinet", "text": "„Протестите са демократичен начин да се изразява мнение. Опозицията в лицето на БСП, както и Румен Радев искат най-много оставката на кабинета. От страна на БСП е имало интрукции към структурите ѝ на 11-ти ноември да не излизат кметове и знакови лица от партията, а симпатизанти, които да затварят кръстовище. БСП категорично стои зад протестите. Има още някои политически сили извън парламента, които искат предсрочни избори. Има немалка част от хората, които се самоорганизират. Корнелия Нинова на среща с кметовете си е имала ясно послание да се предизвика хаос“. Това заяви пред БТВ председателят на ПГ на ГЕРБ Цветан Цветанов.  „В цяла Европа се ограничава дизелово гориво. Това означава, че тези автомобили ще дойдат в България. Не му прави чест на президента да прави подобни изказвания за старите коли. Радев показа неподготвеност и непознаване на законопроектите, които се гласуват в парламента. Този законопроект за данъците на старите автомобили е в интернет от 30-ти август. Къде е бил тогава той? Подобни изказвания означава или непознаване, или популизъм, или че искаш да предизвикаш хаос, или че си извън реалната. Румен Радев ще защити ли хората, които в крайните квартали дишат мръсен въздух? Няма битка между ГЕРБ и президента, а спор“, каза още Цветанов.   „Менда Стоянова ще поиска среща с Румен Радев. Има ли капацитет той да поеме тази информация. Ще се съобразим с неговото решение относно закона за застраховането, но след това да се знае кой е отговорен. Менда Стоянова ще обясни на президента какво предлагаме в парламента. Ако той наложи вето, ще се съобразим с него. За всички е ясно, че той иска да предизвика хаос, след това да направи служебен кабинет и еднолично да си взима решения. Президентът няма позиция, с която да защитава националните интереси. В Мароко трябва да се гласува пакта за емиграция на ООН. Радев искаше да отиде, защото той обича форумите. Но в момента, в който разбра къде ще отиде, изпрати вицепрезидента“, коментира Цветанов. \"Много от колегите не са съгласни с решението на Корнелия Нинова и искат да се върнат в пленарната зала. Част от социалистите имат конструктивни предложения, които не можем да разгледаме заради факта, че не влизат в залата\", допълни зам.-председателят на ГЕРБ.", "date": "2018.11.13", "title": "Цветанов: Радев е извън реалността, с популизма си създава хаос, за да управлява със служебен кабинет"}
{"url": "https://www.faktor.bg/bg/articles/novini/balgariya/rumyana-kolarova-bsp-uchastva-v-protestite-chrez-partiya-vazrazhdane", "text": "\"Протестите са тест за начина, по който функционира демокрацията и правителството ни. Сценарият е ясен – докога ще устои властта на протестите. Управляващите се опитват да завъртят ситуацията по нов начин. Неизбежно протестите биват използвани от политическите партии. В момента БСП се държи настрани. Но партия \"Възраждане\" е много активна. БСП си взаимодейства с тази партия, с цел да изгради патриотично ляво\". Това заяви пред BGonAir политологът Румяна Коларова.   Тя уточни, че по закон не може да се предложи законопроект, без да се направи оценка за въздействието. По нейни думи там, където трябва да се оцени въздействието и някой иска да спре подобен законопроект, пише: Няма въздействие. Това е показател за политическа безотговорност, твърди Коларова.  \"Влизаме в зима. Управляващите се опитаха максимално да предвидят настроенията на хората. Но има корпоративен натиск от определени кръгове. Няма как да има гражданско общество, без да минем през тези отношения. В развитите държави гражданските протести не предизвикват трусове\", изтъкна тя. Според социалния антрополог Харалан Александров има очаквания към правителството, които са далеч от капацитета му. \"Наложи се вярването, че за да бъдеш чут, то трябва да протестираш на улицата. Това означава, че комуникацията в българската администрация е много ниска. Затова българите са толкова нещастни и гневни, въпреки че живеят по-добре от преди. Властта има определени ограничения от гледна точка на това какво може да направи в кризисни ситуации. Проблемите на протестиращите са на много дълбоко ниво. В България не е имало политическа стабилност в последните 30 години. Задоволяването на определени корпоративни групи не прави обществото по-щастливо и не води към по-светло бъдеще\", подчерта той.", "date": "2018.11.13", "title": "Румяна Коларова: БСП участва в протестите чрез партия \"Възраждане\""}
{"url": "https://www.faktor.bg/bg/articles/novini/svyat/erdogan-kadrite-ot-ubiystvoto-na-hashogi-shokiraha-sauditskoto-razuznavane", "text": "Записите, свързани с убийството на саудитския журналист Джамал Кашоги, които Турция е споделила със свои западни партньори, са \"ужасяващи\" и са шокирали и служител на саудитското разузнаване, който ги е изслушал. Това е заявил турският президент Реджеп Тайип Ердоган пред репортери в самолета на връщане от Франция, предаде Ройтерс, позовавайки се на турски медии.  Ердоган е казал, че е обсъдил темата за убийството на прием в Париж с лидерите на САЩ, Франция и Германия, предаде БТА. \"Ние пуснахме записите, отнасящи се до това убийство, на всеки, който ги поиска от нас. Нашата разузнавателна организация не скри нищо. Пуснахме ги на всички, които ги искаха, в т.ч. саудитците, САЩ, Франция, Канада, Германия и Великобритания\", посочи Ердоган. По думите на турския президент записите са \"наистина ужасяващи\". \"Всъщност, когато служителят на саудитското разузнаване ги чу, бе така шокиран и каза: \"Този трябва да е взел хероин, само някой, който е взел хероин, би направил това\", посочи Ердоган.", "date": "2018.11.13", "title": "Ердоган: Кадрите от убийството на Хашоги шокираха саудитското разузнаване"}
{"url": "https://www.faktor.bg/bg/articles/sapyori-obezvrediha-vzrivno-ustroystvo-pred-doma-na-gratski-prokuror", "text": "Сапьори са обезвредили рано днес взривно устройство, поставено пред дома в Атина на гръцки заместник-прокурор след получено предупреждение, съобщава електронното издание на в. \"Катимерини\". Анонимно лице е позвънило на в. \"Ефимерида тон синдактон\" и на сайта Зугла около 4 ч. днес, за да съобщи за поставена бомба на определен адрес в атинското предградие Виронас, която ще се взриви след 20 минути. По-късно било установено, че там се намира домът на Исидорос Догиакос, известен гръцки прокурор. Полицията е отцепила района и е предупредила жителите да стоят по домовете си, докато експертите открили бомбата в багажника на мотоциклет, паркиран пред апартамента на прокурора, и я обезвредили. \"Полицията ни уведоми за откриването на взривно устройство в тенджера в багажника на мотоциклет. Видях устройството със собствените си очи\", каза Догиакос пред телевизия Антена. Според полицията бомбата е подобна на тази, използвана при взрива пред Атинския апелативен съд през декември 2017 г., извършен от групировка, наречена Група на народните бойци. Засега няма информация защо Догиакос може да е бил мишена, посочва \"Катимерини\".", "date": "2018.11.13", "title": "Сапьори обезвредиха взривно устройство пред дома на гръцки прокурор"}
{"url": "https://www.faktor.bg/bg/articles/kosovo-dava-zemi-na-sarbiya", "text": "Косовски политици са получили предложение от сръбския президент Александър Вучич за решаване на проблема със северната част на на най-младата балканска държава, заяви премиерът в Прищина Рамуш Харадинай пред телевизия от страната си. \"Офертата на Белград предполага ние да предадем на Белград северната част на страната си (населена предимно със сърби), а в замяна да получим признание на нашата държавност\", посочи министър-председателят на Косово в интервю за ТВ7. По думите му идеята се обсъжда сред управляващите и опозицията в Прищина. Той подчерта,че при евентуална сделка Косово ще запази своя контрол върху два от най-стратегическите обекти – язовира Газивода и рудника Трепча  (едно от най-богатите находища на цветни метали в Югоизточна Европа). Предложението на Сърбия е нов момент в разрешаването на спора между Белград и Прищина. По-рано се обсъждаше размяна на територии. Предполагаше се Косово да даде на  Сърбия северната част на страната си, а Прищина в замяна на получи населените с албанци южносръбски райони Буяновац, Медведжа и Прешево.", "date": "2018.11.13", "title": "Косово дава земи на Сърбия?"}
{"url": "https://www.faktor.bg/bg/articles/novini/balgariya/naydenov-pesimist-i-sled-promenite-v-duma-bsp-nyama-da-se-reformira-zaradi-mantaliteta-na-ninova", "text": "Ангел Найденов коментира пред Faktor.bg пленума на \"Позитано\" 20, на който главният редактор на в. \"Дума\" Йордан Мичев беше принуден да подаде оставка, след като 50 социалисти от вътрешнопартийната опозиция се подписа срещу назначението му.   „В. „Дума“ беше само поводът за обръщението, подписано от над 50 членове на Националния съвет на БСП. Там ставаше въпрос за много повече неща, извън смяната на главен редактор в изданието. Идеята на подписката беше да се обърне внимание на начина, по който се формулират и се вземат решения, а след това съответно се определят и политиките от страна Корнелия Нинова и на Изпълнителното бюро на БСП\", заяви Найденов.  \"Развитието в събота доведе до едно решение за незабавното отстраняване на назначения главен редактор на в. „Дума“. Това може да го приемете като силен знак и сигнал към самата Корнелия Нинова и към Изпълнителното бюро. Ние не сме правили самоцелно упражнение в рамките на заседанието на Националния съвет. Тук не става дума за някакъв канибализъм и желанието непременно да се вземе главата на Йордан Мичев, но беше постигнат конкретен резултат\", каза още социалистът.  \"Силно се съмнявам, че в БСП ще започне промяна след заседанието ни в събота. Манталитетът на ръководството е такъв, че начинът, по който досега се формираха решенията, ще се запази, както и разделението в партията. Друг е въпросът доколко Корнелия Нинова и хората около нея ще осъзнаят случилото се. При първите им стъпки, сякаш не виждам такова осъзнаване. В момента не поставям въпроса за смяна на ръководството, но ако искаме да разчитаме на успех в бъдещата политика и на избори, каквито и да са те, трябва да се търси промяна в начина, по който се формират политиките\", каза още Ангел Найденов.", "date": "2018.11.13", "title": "Найденов песимист: И след промените в \"Дума\", БСП няма да се реформира заради манталитета на Нинова"}
{"url": "https://www.faktor.bg/bg/articles/tsenata-na-grazhdanska-otgovornost-nyama-da-se-povishava", "text": "Предлагаме в Кодекса на застраховането да се приемат текстове, в които ясно да има отбелязани правилата за обезщетения на близки на загинали при ПТП, както и таван от 5000 лева обезщетение на хора, които нямат близка родствена връзка с починалия. Това са братовчеди, лели и т.н. Това заяви председателят на бюджетната комисия Менда Стоянова на извънреден брифинг. \"Ограничавайки възможните претенции на тези роднини, даваме възможност да няма голяма претенция, която би повлияла на цената на \"Гражданската отговорност\". Ако направеното от мен предложение се приеме, това е една гаранция, че гражданска отговорност няма да се увеличи и ще остане на сегашните нива\", каза още тя. \"Цена на човешкия живот няма, но трябва да има граница за искания. Ясно и категорично заявявам, че ако НС приеме предложението ми, няма да има двойни или тройни цени на застраховките\", допълни Стоянова. \"Надявам се да се срещнем с президента Румен Радев, защото неговата позиция трябва да е информирана. Нека чуе аргументите ни и се надявам той да ни подкрепи\", завърши Менда Стоянова.", "date": "2018.11.13", "title": "Менда Стоянова: Цената на \"Гражданска отговорност\" няма нужда да се повишава"}
{"url": "https://www.faktor.bg/bg/articles/mladen-marinov-1-2", "text": "\"Призовавам протестиращите да спазват закона, да не влизат в провокация с полицията, да изпълняват полицейските разпореждания\". Това заяви днес в Сливен министърът на вътрешните работи Младен Маринов, който има работни срещи с кметове на населени места от областите Сливен и Ямбол. Той каза, че всеки има право на мирен протест, но и всеки български гражданин има право на свободно придвижване и трябва да се намери баланс, за да няма засегнати, предава БТА. Министърът посочи, че е разпоредил там, където протестите са заявени и е спазен редът, полицаите да организират движението, да следят за провокатори, както и да няма спречкване между участниците. На местата, където протестите не са заявени, органите на реда също ще се стремят да организират движението. Младенов допълни, че на установените нарушители от протестите в неделя, са били съставени актове. На въпрос какви мерки се предприемат в зачестилите напоследък случаи на насилие и съпротива над полицейски служители, министър Маринов съобщи, че е изпратил разпоредителни писма, касаещи обучение на служителите, тактически действия в ситуации на неподчинение от страна на компактни маси, които системно нарушават закона. В ход са обществени поръчки за осигуряване на материално-техническо обезпечаване и средства за лична защита. Министърът обясни, че днешната среща има за цел да осигури взаимодействието между местната власт и полицията при обезпечаване на обществения ред и сигурността.", "date": "2018.11.13", "title": "Младен Маринов: Протестиращите да спазват закона и да не пречат на останалите граждани"}
{"url": "https://www.faktor.bg/bg/articles/plamen-dimitrov-nyama-kak-da-nyama-organizatsiya-na-protestite", "text": "Аз съм организирал протести и зная как се прави. Трудно е да се случи в един ден и в един момент на толкова места. Не вярвам да няма организация и координация на протестите в момента, заяви лидерът на КНСБ Пламен Димитров пред Нова телевизия. Друг е въпросът, че никой не обяснява как се ценообразуват цените на горивата у нас, хората не вярват, че в момента това е реалната цена. И в комбинация с ниските доходи, това води до автентичен гняв, посочи още синдикалният лидер. Според него проблемът трябва да бъде решен, без да се вдига „Гражданската отговорност“. \"Това е предизвикателството пред властта и регулаторите – да намерят изход така, че да не скача застраховката, а финансовата стабилност в сектора да се запази\", обясни Димитров. Той обяви, че всеки протест за заплати, който е автентичен, ще бъде подкрепен от синдикатите. \"Ясно е, че хората имат основание. Това е ясен знак и за властта, но и за работодателите, защото увеличението на заплатите е необходимо\", убеден е Димитров. Над 800 хиляди хем работят, хем са в бедност, цитира данни на КНСБ той. Единствената алтернатива днес е да се увеличават доходите, да се поиска увеличаване на заплатите.", "date": "2018.11.13", "title": "Пламен Димитров: Няма как да няма организация на протестите"}
{"url": "https://www.faktor.bg/bg/articles/novini/balgariya/zimata-chuka-na-vratata-nahluva-studen-vazduh-ot-severoiztok", "text": "Със слаб до умерен вятър от североизток ще прониква студен въздух. Над равнинната част от страната ще има ниска слоеста облачност и намалена видимост. На отделни места ще преръми. Предимно слънчево ще се задържи времето над Югозападна България и Предбалкана. Преобладаващите минимални температури ще бъдат между минус 2 и 3 градуса, малко по-високи в източните райони. Максималните температури ще бъдат между 10 и 15 градуса, в крайните югозападни райони до 18 градуса.", "date": "2018.11.13", "title": "Зимата чука на вратата, нахлува студен въздух от североизток"}
{"url": "https://www.faktor.bg/bg/articles/novini/svyat/izrael-e-pred-voyna-nad-300-raketi-sa-izstrelyani-ot-gaza", "text": "Израелската армия е разположила нови части в ивицата Газа, обяви официалният представител на израелската армия Йонатан Конрикус. Той заяви, че войските разполагат със значителна мощ, но в светлината на неотдавнашните събития е увеличено присъствието на пехотни единици, разширени са отбранителните възможности. \"Разположихме допълнителни батареи \"Iron Dome\". Ние сме готови за съпротива срещу терористичните групировки\", заяви военният. Конрикус потвърди, че над 300 ракети са били изстреляни от палестински бунтовници в Южен Израел, като десетки от тях са били прехванати от Израел. Той също така каза, че израелски автобус е бил ударен от противотанкова ракета, в резултат на което има жертви. По-рано израелското държавно радио съобщи, че в резултат на този инцидент израелци са били тежко ранени. Общо 10 души бяха ранени в резултат на ракетните атаки в понеделник. Ответният удар доведе до смъртта на най-малко трима души. Конрикус посочи, че в отговор на ракетните атаки израелските сили са ударили около 30 военни цели в ивицата Газа. От пресслужбата на армията съобщава, че в момента сирените за въздушно нападение продължават да звучат в градовете в южната част на Израел, като предупреждават жителите за евентуална ракетна атака от Газа.", "date": "2018.11.13", "title": "Израел е пред война, над 300 ракети са изстреляни от Газа"}
{"url": "https://www.faktor.bg/bg/articles/novini/svyat/broyat-na-zhertvite-ot-pozhar-v-kaliforniya-dostigna-42-dushi", "text": "Броят на загиналите при пожара в Северна Калифорния достигна 42 души, превръщайки го в най-смъртоносния в историята на щата Калифорния, заяви вчера шерифът на окръг Бют, цитиран от Ройтерс. Последните данни бяха обявени след като властите откриха останките на още 13 жертви на огнената стихия. Пожарът, наречен \"Лагерен огън\", се превърна и в най-разрушителния в историята на щата, след като опустоши 7100 жилищни и други сгради откакто избухна в четвъртък, отбелязва Асошиейтед прес. Градчето Парадайз с население от 27 000 души буквално беше изтрито от картата. Властите не знаят колко души са изчезнали четири дни след началото на пожара.  Тринайсетте нови жертви били открити в изгорели автомобили, сред димящите развалини на домовете си или близо до автомобилите си, убити от дима и пламъците преди да стигнат до тях, за да избягат.  Хиляди пожарникари продължават да се борят срещу огнената стихия. Пожарът далеч не е овладян, но площта му е ограничена с 4500 хектара, като огнеборците се опитват най-вече да предпазят сградите, застрашени от пламъците, предаде Франс прес. В района продължава да духа силен североизточен вятър, максималните температури днес ще достигнат 20 градуса по Целзий, а капка дъжд не се очаква до края на месеца. Президентът на САЩ Доналд Тръмп обяви Калифорния за зона на стихийно бедствие. В съобщение в \"Туитър\" тази нощ Тръмп заяви, че иска да реагира бързо, за да облекчи \"част от невероятните страдания, които продължават\".", "date": "2018.11.13", "title": "Броят на жертвите от пожара в Калифорния достигна 42 души"}
{"url": "https://www.faktor.bg/bg/articles/ek-shte-predstavi-dokladite-za-balgariya-i-rumaniya-po-mehanizma-za-nablyudenie", "text": "Европейската комисия ще представи днес докладите за напредъка на България и на Румъния по механизма за сътрудничество и проверка. Очаква се това да не бъдат последните доклади. Предвижда се ЕК да изрази готовност за прекратяването на механизма в досегашния му вид в следващите месеци, ако условията за това бъдат изпълнени. Докладът ще съдържа оценка на изпълнението на препоръките, които комисията отправи през 2017 година. Не се очаква да бъдат направени нови препоръки. Комисията ще съобщи, че е завършило наблюдението над България по половината показатели. Ще бъде посочено, че нашата страна е изпълнила изискванията за въвеждане на законодателство за независимостта и отчетността на съдебната система; за приемане и прилагане на нов закон за съдебната власт и на нов граждански процесуален кодекс; за прилагане на стратегия за борба с организираната престъпност, насочена към тежките престъпления, прането на пари, както и към постоянното отнемане на имущество от престъпна дейност. По останалите три показателя за нашата страна ще бъде отчетен напредък. Докладът отново ще засегне въпроса с медийната среда. В обедните часове Европейският парламент ще приеме резолюция, в която ще призове Румъния да не променя законодателството в ущърб на борбата с корупцията. Не се очаква ЕП да призове срещу Букурещ да бъде задействан чл. 7 от договора за ЕС - лишаване от право на глас. Утре ЕП ще обсъди необходимостта от въвеждането на общоевропейски механизъм за наблюдение на състоянието на демокрацията, принципите на правовата държава и основните права. Очаква се евродепутатите да призоват ЕК да изготвя годишни доклади за корупцията в ЕС. ЕП отчита, че комисията вече е предложила занапред отпускането на средства от ЕС да бъде обвързано с върховенството на закона.", "date": "2018.11.13", "title": "ЕК ще представи докладите за България и Румъния по механизма за наблюдение"}
{"url": "https://www.faktor.bg/bg/articles/novini/balgariya/kokinov-zamestnikat-na-haralampiev-go-topi-za-da-sedne-v-shefskiya-stol-na-dabch", "text": "Адвокатът на Петър Харалампиев Николай Кокинов коментира ареста на своя клиент, който обвинен в участие в схеми за продажба на паспорти като шеф на Държавната агенция за българите в чужбина.  \"Обвинението няма доказателства, само се предполага, че моят клиент е получавал подписи, но няма нито показания от тези, които се предполага, че са ги дали, нито каквито и да е други улики. Ако утре кажа, че миналата година сте взел подкуп (към Антон Хекимян - б.р.), означава ли, че трябва да ви арестуват\", попита Кокинов.  Той допълни, че Петър Харалампиев няма, кола, няма банкови сметки, а има само кредити. Димитър Владимиров, който беше заместник на Харалампиев в агенцията, сега е временно оглавява ДАБЧ. \"Всеки зам.-шеф се стреми да седне в стола на началника си. Владимиров започна да дава показания срещу клиента ми. Изведнъж стана словохотлив и знаел за схемите за търговия с документи. Защо, след като година и половина е имал информация, не е подал сигнал в ДАНС\", попита реторично Кокинов.", "date": "2018.11.13", "title": "Кокинов: Заместникът на Харалампиев го топи, за да седне в шефския стол на ДАБЧ"}
{"url": "https://www.faktor.bg/bg/articles/za-parvi-pat-ot-1976-g-demokrat-specheli-izborite-za-myasto-v-senata-ot-shtata-arizona", "text": "Конгресменката от Демократическата партия Кирстен Синема спечели надпреварата за място в Сената от щата Аризона на състоялите се миналия вторник междинни избори за Конгрес, съобщи БТА, позовавайки се на АП. Синема победи съперничката си от Републиканската партия Марта Максали, която също е член на Камарата на представителите. Тя става първата жена сенатор от Аризона и първият от 1976 г. кандидат на демократите, успял да победи в този щат - крепост на републиканците. Борбата между Синема и Максали бе една от най-наблюдаваните в страната. Синема беше обявена за победител вчера, след като приключи преброяването на гласовете, което по традиция става бавно в Аризона. Тя ще заеме мястото в горната камара на Конгреса, освободено от сенатора републиканец Джеф Флейк, който реши да не участва в изборите. Резултатът от двубоя няма да се отрази на републиканския контрол върху Сената. По оценка на медиите, победата на представителката на Демократическата партия показва важно изместване в политическите пристрастия на избирателите в Аризона, които няколко десетилетия поред гласуваха за републиканците, отбелязва ТАСС.", "date": "2018.11.13", "title": "За първи път от 1976 г.: Демократ спечели изборите за място в Сената от щата Аризона"}
