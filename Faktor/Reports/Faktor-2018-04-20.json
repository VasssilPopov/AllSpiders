{"url": "http://www.faktor.bg/bg/articles/novini/balgariya/do-2-mesetsa-vnasyat-nov-zakon-za-futbolnoto-huliganstvo", "text": "До 2 месеца трябва да има изцяло нов закон за спортното хулиганство. Нормативният акт вече е готов, но все още се съгласува с футболния съюз и клубовете. За написването му е използван опитът на Великобритания, Италия и Испания. Това стана ясно след специална среща на няколко министерства, парламентарни комисии и футболната централа на Националния стадион „Васил Левски” в петък. На заседанието бяха изготвени краткосрочни мерки за справяне с вандализма, докато се променят съответните нормативни актове. За мача между ЦСКА и \"Левски\" идната сряда националният стадион ще бъде оборудван с допълнителни камери с висока разделителна способност. МВР пое ангажимента, че ще има засилено полицейско присъствие и по-обстойно претърсване на влизащите в стадиона. “Всички дългосрочни промени, които ще предприемем, ще са насочени по посока засилване на личната и индивидуалната отговорност. Ще направим така, че да сме наясно кой присъства на всяка една спортна среща - ще извървим пътя до края, за да гарантираме общественото спокойствие по време на спортни събития”, категоричен бе спортният министър Красен Кралев. Предвижда се изработването на нова Наредба за сигурността за спортните обекти и съоръжения. За това ще отговарят ММС, МВР, МРРБ и БФС. Целта е да има задължение да се поставят камери по стадионите с висока разделителна способност, както и да се закупят системи за идентификация при закупуване на билети за футболни срещи. Ще бъдат обсъдени и евентуални промени в Наказателния кодекс, за което ще отговаря Вътрешната парламентарна комисия. В момента се изготвят и изменения в нормативните уредби на БФС, които да бъдат в духа на обсъжданата днес стратегия за справяне с футболното хулиганство.  Срещата между МВР, спортното ведомство и БФС беше инициирана след инцидента, при който полицайка бе сериозно ранена от бомбичка, хвърлена по време на вечното дерби между „Лески” и ЦСКА в сряда. В заседанието участваха министърът на младежта и спорта Красен Кралев, министърът на вътрешните работи Валентин Радев, главният секретар на МВР Младен Маринов, председателят на Комисията по въпросите на децата, младежта и спорта Славчо Атанасов, зам.-председателят на Комисията по вътрешна сигурност и обществен ред Пламен Нунев, вицепрезидентът на БФС Атанас Фурнаджиев и народни представители от двете ресорни парламентарни комисии.", "date": "2018.04.20", "title": "До 2 месеца внасят нов закон за футболното хулиганство"}
{"url": "http://www.faktor.bg/bg/articles/novini/svyat/frantsiya-otkaza-grazhdanstvo-na-myusyulmanka-otkazala-da-se-rakuva-s-mazh", "text": "Френски чиновник отказа гражданство на мюсюлманка, защото тя отказала да се ръкува с него, съобщи ВВС. Жената, пристигнала от Алжир и подала документи за получаване на френски паспорт във връзка с планиран брак с гражданин на страна от Европейския съюз.  След церемонията в службата в северния град Лил тя отказала да приеме подадената й за поздравление от служителя ръка. Заради това чиновникът анулирал брака.  \"Тази жена не иска да се интегрира в нашето общество\", написал служителят в мотивацията на решението си.  Мюсюлманката е отговорила, че нейният жест е бил продиктуван от съществуваща в нейната религия забрана омъжена жена да се ръкува с мъж и завела дело за дискриминация.  Съд на последна инстанция вчера реши, че жалбата на ищцата, подадена през 2016 г., е неоснователна.  \"Всеки, който иска да стане част от френското общество, трябва да знае, уважава и спазва нашите закони и обичаи,\" постановиха магистратите.", "date": "2018.04.20", "title": "Франция отказа гражданство на мюсюлманка, отказала да се ръкува с мъж"}
{"url": "http://www.faktor.bg/bg/articles/novini/svyat/kralyat-na-svazilend-promeni-imeta-na-darzhavata-na-esvatini", "text": "Малкото африканско кралство Свазиленд променя името си.  Крал Мсуати III обяви новината по време на честванията на 50-годишнаната от независимостта и неговия 50-и рожден ден, съобщава \"Асошиейтед прес\".  \"Повече няма да се наричаме Свазиленд оттук нататък. Много африкански страни след обявяването на независимост \"се върнаха към своите древни, родни имена\", изтъкнал кралят. Кралството вече ще се нарича с историческото си име Есватини.  Преди обявяването на независимост Свазиленд е била английски протекторат.", "date": "2018.04.20", "title": "Кралят на Свазиленд промени името на държавата на Есватини"}
{"url": "http://www.faktor.bg/bg/articles/bivshiyat-frenski-premier-manyuel-vals-obmislya-da-se-kandidatira-za-kmet-na-barselona", "text": "Бившият френски премиер Манюел Валс обмисля дали да приеме предложение от партия \"Граждани\", за да се кандидатира за кмет на Барселона. Това съобщи самият той в интервю за сутрешния блок на испанската обществена телевизия. В предаването той обясни, че е получил предложение от партията на Албер Ривера, и добави: \"Би ме интересувало да продължа дебата за независимост и ще разглеждам (възможността).\" Роденият в Барселона Валс е сред европейските политици, които най-силно се противопоставят на каталунската независимост. \"Сепаратисткият проект умря след отговора на краля и на Европа, но идеите за независимост ще продължат и процесът ще е дълъг, защото обществото е много разделено\", каза той. \"Граждани\" може и да спечели регионалните избори в Каталуня на 21 декември (като стана най-голямата партия), но съзнава слабостта си на местно ниво и факта, че не управлява в нито един голям испански град. Затова тя търси съюзници и Валс може да стане един от тях, пише в. \"Ла вангуардия\". През декември самият Валс се включи в кампанията. Междувременно лидерът на каталунския клон на управляващата централното правителство Шавиер Гарсия Албиол критикува думите на Валс в \"Туитър\", защото \"местната власт трябва да решава реалните проблеми на съседите\".", "date": "2018.04.20", "title": "Роден в Барселона бивш френски премиер обмисля да се кандидатира за кмет на града"}
{"url": "http://www.faktor.bg/bg/articles/novini/svyat/bivshiyat-shef-na-fbr-tvardi-putin-pohvalil-ruskite-prostituki-pred-tramp", "text": "Бившият директор на ФБР Джеймс Коми твърди в мемоарната си книга, че в частна среща Тръмп признал, че с Путин са обсъждали руските проституки, пише The Hill. При един от разговорите,състоял се на 8 февруари 2017 година, Тръмп засегнал темата с досието, съставено от бившия британски разузнавач Кристофър Стийл, който твърди, че Кремъл разполага със секс компромат срещу американския президент. Стийл твърди, че още преди да се кандидатира за президент по време на едно от пътуванията си в Москва тръмп наел руски проституки, с които се \"развличал\" в един отк най-скъпите хотели и бил заснет от руските служби, което дава възможност на Путин да го шантажира. По думите на Коми, в разговора Тръмп определили информацията за проститутките като \"небивалица\", но в същото време добавил, че Путин му казал, че най-красивите проституки са руските. В Кремъл заявиха, че такъв разговор не е имало и не би могло да има. Припомняме, че на 19 април мемоарите на Коми бяха предадени от Министерството на правосъдието на американския Конгрес.", "date": "2018.04.20", "title": "Бившият шеф на ФБР твърди: Путин похвалил руските проституки пред Тръмп"}
{"url": "http://www.faktor.bg/bg/articles/novini/svyat/blizo-200-arestuvani-v-erevan-protestite-sreshtu-premiera-prodalzhavat", "text": "Расте броят на арестуваните в арменската столица Ереван протестиращи срещу избирането на Серж Саркисян за премиер. До 15 часа днес по официални данни задържаните бяха 183 души. Полицията обвинява протестиращите в нарушаване на обществения ред, защото те блокират улиците, транспорта, както и сградите на държавните институции. Лидер на протестите е опозиционерът Никол Пашинян, който на 17 април обяви начало на \"нежна революция\" в Армения. Извънпарламентарната опозиция предлага в страната да се проведат извънредни избори.", "date": "2018.04.20", "title": "Близо 200 арестувани в Ереван, протестите срещу премиера продължават"}
{"url": "http://www.faktor.bg/bg/articles/novini/svyat/s-edin-tuit-tramp-svali-tsenite-na-nefta", "text": "Цените на нефта, сорт  Brent паднаха с повече от 0,5% след туит на американския президент Доналд Тръмп, който заяви, че цените на суровината са завишени. След като Тръмп направи публикацията в Twitter, в които споменава държавите-производителки на петрол от ОПЕК, цените рязко паднаха, съобщава Bloomberg. \"ОПЕК го прпави отново. независимо от рекордните обеми нефт в света, включително този, който се транспортира по море, цените на нефта отново са изкуствено високи! Лошо и неприемливо!\", написа Тръмп. По-малко от час след това цената на нефта падна с 0,56%, до 73,37 долара за барел. Припомняме, че на 11 април, след изявлението на Тръмп, че в отговор на химическата атака от страна на режима на Башар Асад ще бъдат извършени въздушни удари срещу Сирия, цената на нефта скочи до стойности, рекордни за последните 4 години.", "date": "2018.04.20", "title": "С един туит Тръмп свали цените на нефта"}
{"url": "http://www.faktor.bg/bg/articles/novini/svyat/reytingat-na-putin-padna-vednaga-sled-izborite-do-48-4", "text": "Доверието на руснаците към Владимир Путин е спаднал за месец от 55,3% до 48,4%, сочи социологическо изследване на държавната агенция ВЦИОВ. Спадът на рейтинга започва веднага след изборите за президент на 18 март: на 25 март той е 53,6%, на 1 април - до 51,3%, на 8 април -  49,3%.  \"Комерсант\" припомня, че до изроти на 18 март рейингът на Путин неизменно е растял. През 2012 година той е 58,1%. Премиерът Дмитрий Медведев пък е в тройката на най-неодобряваните политици.", "date": "2018.04.20", "title": "Рейтингът на Путин падна веднага след изборите до 48,4%"}
{"url": "http://www.faktor.bg/bg/articles/novini/balgariya/todor-tagarev-poseshtenieto-na-rumen-radev-v-moskva-shte-dade-nadezhda-na-putin-za-razbivaneto-na-es-i-nato", "text": "Не мога да си представя какво би могъл да постигне за България президентът Румен Радев с посещението си в Русия, освен да даде надежда на Путин, че разбива ЕС и НАТО. Не виждам друг повод и цел, която да постигне Радев. Той планира това посещение в разрез със санкциите на ЕС. Това посещение не е от ранга на поканата за среща между Тръмп и Путин, където има какво да разрешават, заяви по бТВ бившият служебен военен министър Тодор Тагарев. С тази линия на поведение можем да загубим милиарди, заяви още той. Той коментира и \"черновата\" на президента по време на КСНС. \"Определено има хора, които работят за излизане на страната ни от ЕС и НАТО. Изпитвам притеснения, когато чета документа след заседанието на КСНС. Той прави внушението, че има едни лоши, заради които страда средата за сигурност. Те са изброени - Великобритания, САЩ, Франция. Проблемът е не това, което казва документът, а това, което не казва, това, което пропуска. В него президентът забравя да каже за режима на Сирия, подкрепян от Русия. Пропуска да каже, че Башар Асад продължава да извършва престъпления срещу народа си. Че този режим е на власт, благодарение на подкрепата на Путин. Забрави да каже, че сепаратисти нарушават Минските споразумения. Не е проблем в това, което се казва в документа, а в това, което не се казва. В декларацията на президента са прескочени доста спорни въпроси. Така документът остава без особен смисъл. Изводът, че средата за сигурност е динамична, ние това си го знаем. С недоизказаните неща президентът се противопоставя на позицията на правителството за Сирия\", убеден е Тагарев. Тагарев коментира и посещението на Волен Сидеров в Крим. \"Сидеров и депутатите му заеха позиция, която е против становището на ЕС\", каза бившият военен министър.", "date": "2018.04.20", "title": "Тодор Тагарев: Посещението на Румен Радев в Москва ще даде коз в ръцете на Путин за разбиване единството на ЕС и НАТО"}
{"url": "http://www.faktor.bg/bg/articles/novini/balgariya/r-plevneliev-za-radev-general-populist-nerazbral-che-e-darzhaven-glava", "text": "\"Румен Радев действа като генерал, който още не е разбрал, че е държавен глава\", коментира поведението на настоящия президент експрезидентът Росен Плевнелиев. Припомняме, че малко след края му вчера Цветан Цветанов обвини Радев, че се е опитал да прокарва на съвета решения, които ни отдалечават от ЕС и НАТО. Президентът отрече и публикува документа, който имаше предвид зам.-шефът на ГЕРБ. Цветанов обаче и днес настоя, че Радев очевидно гледа на Изток, а Радев му отвърна, че явно трудно осмисля това, което чете. След тази размяна на реплики Плевнелиев коментира, че отношението на държавния глава към депутата е обидно и не му прави чест. Бившият президент нарече настоящия популист, който продължава да разделя вместо да обединява. \"Не за първи път чуваме, не какви и да е, а дълбоки обиди от страна на държавния глава към народни представители. Те по никакъв начин не помагат за развитието на нашата демократична държава\", каза Плевнелиев, цитиран от \"24 часа\". Той припомни думите на Радев, че Народното събрание е нотариат и че институциите са разградени. Преди година пък изгонил Цветанов от тържествата на Свищов. \"Днес обиди абсолютно незаслужено по популистки и крайно неприемлив начин народния представител г-н Цветанов. Това са действия на един генерал, който още не е разбрал, че е държавен глава. Съжалявам да го кажа по този начин\", допълни Плевнелиев. Той обясни, че щял да се радва, ако Радев се промени и му пожела успех, но призна, че към момента нямал илюзии за това. \"В историята на света и България никога досега, по нито един въпрос популисти не са довели до трайно и устойчиво решение на нито един проблем. Още отсега изпращам своите послания към държавния глава Радев да чуе, да се поучи, да промени подхода си\", допълни Плевнелиев.", "date": "2018.04.20", "title": "Р. Плевнелиев за Радев: Генерал-популист, неразбрал, че е държавен глава"}
{"url": "http://www.faktor.bg/bg/articles/za-minavane-na-cherveno-i-nespirane-na-zebra-veche-shte-se-vzima-knizhkata", "text": "За минаване на червен светофар и неспиране на пешеходна пътека вече ще се отнема временно книжката, това предвижда проект на нов Закон за движение по пътищата. Днес той беше публикуван за обществено обсъждане, а в понеделник се организира и дискусия по него. Срокът за лишаването от право за управление за всяка нарушение ще се определи допълнително. Отнемане на свидетелството за управление за различен срок се предвижда също при каране в насрещното по автомагистрала или скоростен път, организиране и участие в т. нар. гонки, навлизане след временен знак, забраняващ това, превишаване на разрешената максимална скорост в населено място с над 50 км/ч и сядане зад волана след употреба на алкохол или наркотици. Временно без книжка ще остават и водачите, които в рамките на две години имат три или повече акта. При съставен фиш или акт, свидетелството за управление ще се взима и на чужденци, които нямат адресна регистрация, докато не си платят глобата. С промените се въвежда и по-голяма задължителна дълбочина на протектора на гумите. До сега минимумът беше 0.5 мм, а предложението е грайферът да е поне 1.6 милиметра. От 15 ноември до 1 март всички превозни средства трябва да са с гуми с протектор от поне 4 мм, или зимни с до 1.6 мм. Зимата в колата задължително трябва да има веригите за сняг. Санкциите за най-тежките нарушеня на пътя остават без промяна, като повтарят тези, въведени с последните промени на сегашният Закон за движение по пътищата. Остава спорния момент с даването на новите водачи на 2/3 от максималния брой контролни точки. С новия Закон за движение по пътищата се допуска се престой и паркиране на моторни превозни средства с допустима максимална маса до 2.5 тона върху тротоарите, ако откъм страната на сградите остава разстояние от най-малко 2 метра за преминаване на пешеходци. Забранява се паркирането на разстояние по-малко от 21 метра преди пешеходни пътеки, и на по-малко от 5 метра преди кръстовища без зебра на тях. За пътуващите в автобуси остава задължението да си поставят предпазните колани, ако в превозното средство има такива. Нов момент е, че за каране без винетка, автомобилът ще се дерегистрира служебно за месец. Отделно ще се дължи и съответната глоба, която за леките коли е 300 лева. Остава и спорната санкция за спиране на автомобила от движение за месец, независими кой е собственика, ако той се управлява от пиян, дрогиран или човек без книжка. За шест месеца ще бъдат дерегистрирани и колите, обозначени като таксита, но водачите, на които нямат съответното удостоверение и регистрация в общината.", "date": "2018.04.20", "title": "За минаване на червено и неспиране на зебра вече ще се взима книжката"}
{"url": "http://www.faktor.bg/bg/articles/tsacheva-kato-ministar-nyamam-pravomoshtiya-da-komentiram-aktsiyata-po-aresta-na-ivancheva", "text": "Правосъдният министър Цецка Цачева смята, че няма \"компетенциите и каквито и да било правомощия\" да коментира дали са превишени правата по време на акцията по задържането на кмета на район \"Младост\" Десислава Иванчева.  Цачева говори пред журналисти преди откриването на конференция за детското правосъдие у нас с лектори евродепутатът Емил Радев и съдия Богдана Желявска. За разлика от вицепремиера Екатерина Захариева Цачева не пожела да оцени действията на разследващите и заяви, че институционалната компетентност у нас е изградена по начин, че \"всеки орган отговаря за действията си с оглед на това дали те са в рамките на правата и дали има превишени права\". Според правосъдния министър ще има проверка от страна на прокуратурата дали има превишаване на права, въпреки че по този въпрос няма официална информация от страна на държавното обвинение. \"Затова държахме антикорупционният орган да се контролира от Народното събрание. Акцията започва от действия на антикорупционния орган, от действия на специализираната прокуратура и, доколкото знам, ще бъде извършена проверка в прокуратурата за това дали има превишаване на правата\", заяви Цачева. Иванчева беше задържана показно във вторник, като остана с белезници повече от пет часа пред Спортната палата. В сряда след заседанието на Министерския съвет Захариева заяви:\"Мисля, че малко се прехвърлиха границите вчера. Разбира се, от друга страна, всеки трябва да внимава какво прави и дали извършва престъпление. Оттук нататък ще се направи анализ. Това беше акция. Тя винаги се прави доста тайно и много малко хора знаят. Неслучайно са специализирани структури. Така се прави, че да се запазят всички доказателства по време на процеса\", заяви Захариева. На това от Рим през медиите реагира главният прокурор Сотир Цацаров, който попита дали това е позицията на целия кабинет и нарече изказването на вицепремиера \"смущаващо\". Днес Захариева отговори, че няма намерение да води война с институциите, но продължава да смята, че са преминати граници\".", "date": "2018.04.20", "title": "Цачева: Като министър нямам правомощия да коментирам акцията по ареста на Иванчева"}
{"url": "http://www.faktor.bg/bg/articles/kultura/art-faktor/balgarin-vze-oskar-za-fotografiya", "text": "Българинът Веселин Атанасов е удостоен с наградата \"Фотограф любител на годината\" в Открития конкурс на Световните награди за фотография \"Сони\". Снимката \"Ранна есен\" - пейзаж от централния дял на Стара планина, донесе на Атанасов и 5000 долара, съобщи британската преса.  За разлика от професионалистите, претендентите в открития конкурс са имали право да участват само с по една фотография.  Световните награди са смятани за \"Оскар\"-ите в областта на фотографията.", "date": "2018.04.20", "title": "Българин взе \"Оскар\" за фотография"}
{"url": "http://www.faktor.bg/bg/articles/levski-nakazan-samo-s-emin-mach-bez-publika-zaradi-ranenata-politsayka", "text": "Дисциплинарната комисия към Българския футболен съюз наказа \"Левски\" с една домакинска среща без публика заради поведението на феновете по време на мача срещу ЦСКА. Въпреки, че представителка на полицията бе ранена след хвърлена самоделна бомба от Сектор \"Б\", комисията към БФС не пристъпи към най-тежкото наказание - 3 срещи без публика.  Това означава, че \"сините\" няма да имат фенове по трибуните на стадион \"Георги Аспарухов\" по време на мача с \"Верея\" в събота (21 април).  Публиката ще бъде на стадиона за реванша от полуфиналите за Купата на България срещу ЦСКА в сряда (25 април). Първата среща завърши с победа 2:0 за \"сините\" Финансовата санкция за \"Левски\" е 11 400 лв.", "date": "2018.04.20", "title": "\"Левски\" наказан само с един мач без публика заради ранената полицайка"}
{"url": "http://www.faktor.bg/bg/articles/sport/grigor-dimitrov-se-otkaza-ot-macha-na-dvoyki-zaradi-bolki-v-ramoto", "text": "Григор Димитров и Давид Гофен не излязоха за мача си на двойки от 1/4-финалите в Монте Карло. Българинът е изпитал болки в рамото и затова е отказал да изиграе втори двубой в днешния ден. Така съперниците им Мате Павич и Оливер Марах достигнаха до полуфиналите без игра. По-рано днес Гришо победи на сингъл белгийския си партньор и се класира за първи път в кариерата си за полуфиналите в монте Карло. Следващият му съперник е десеткратният шампион в Монте Карло и настоящ световен номер 1 Рафаел Надал. Срещата между първата ни ракета и Надал е в събота от 14:30 ч. Надал има 10 победи в 11 мача срещу Димитров.", "date": "2018.04.20", "title": "Григор Димитров се отказа от мача на двойки заради болки в рамото"}
{"url": "http://www.faktor.bg/bg/articles/layf-stayl/klyuki/razsledvane-na-smartta-na-prints-zavarshi-bez-obvineniya", "text": "Две години след смъртта на Принс разследването на полицията в САЩ не успя да установи откъде музикантът се е сдобил със смъртоносния коктейл от обезболяващи викодин и фентанил, предаде \"Ройтерс\". 57-годишният изпълнител бе открит безжизнен в дома си близо до Минеаполис на 21 април 2016 г. Официалната причина за смъртта му бе свръхдоза незаконно придобит фентанил - опиат, което е 50 пъти по-силен от хероина и който е причина за епидемия от свръхдози в САЩ. Лекарството обикновено се предписва за хронични болки, но Принс не е имал рецепта. Музикантът бе известен като поддръжник на веганството и здравословния начин на живот. Но разследването, при което са били проверени всички контакти на Принс, включително телефонните му разговори и компютъра му, е установило единствено, че той е страдал от сериозни хронични болки в последните години. В дома му са били намерени и много различни болкоуспокояващи лекарства. За да се запази анонимността му, част от тях са били предписани на бодигарда му Кърк Джонсън. Един от докторите на Принс е бил глобен за това. Джонсън обаче отрича да е имал нещо общо с фентанила и полицията не е намерила достатъчно доказателства, за да повдигне обвинения на който и да е от двамата. По случай втората годишнина от смъртта на Принс попечителите на наследството му ще преиздадат тази седмица хита му Nothing Compares 2 U от 1984 г. с нов видеоклип, включващ непоказвани досега кадри от репетиции.", "date": "2018.04.20", "title": "Разследване на смъртта на Принц завърши без обвинения"}
{"url": "http://www.faktor.bg/bg/articles/kultura/rok-faktor/-godsmak-zapisa-zaglavnata-pesen-ot-noviya-si-album", "text": "\"Годсмак\" реализираха заглавната песен за бъдещия си албум When Legends Rise. Парчето следва първия сингъл Bulletproof, припомня zrockradio.bg. По-мелодичният звук в новия албум на \"Годсмак\" не би трябвало да бъде изненада за феновете. Миналата година Съли Ерна каза, че музиката щe има “по-комерсиален аспект”. И добави: \"Има някои неща, които определено ще се харесат на основната фен база на групата. Но чувствахме също така и че е време да се развием и да вкараме нови неща.” Ерна наскоро сподели, че имено писането на заглавната песен е дефинирало албума: \"Беше ми трудно да открия съдържание, което да пасне на новата посока, в която да пиша, но когато написах Legends, това се превърна в тема, която минава през целия албум.” Той добавя: \"Музиката в албума е отражение на мястото, където се намираме в нашия живот.\" \"Годсмак\" ще пуснат албума When Legends Rise на 27-ми април.", "date": "2018.04.20", "title": "﻿﻿﻿﻿﻿﻿\"Годсмак\" записа заглавната песен от новия си албум"}
{"url": "http://www.faktor.bg/bg/articles/ikonomika/turizam/blizo-796-mln-leva-postapleniya-ot-zimen-turizam", "text": "Повече от 11% е ръстът на приходите от международен туризъм за периода декември 2017 - февруари 2018 г. Така постъпленията за голяма част от зимния сезон достигат близо 796 млн. лева, става ясно от последните данни на БНБ, съобщиха от Министерството на туризма. \"Резултатите са доказателство за устойчивото развитие на сектора в България\", коментира министърът на туризма Николина Ангелкова и допълни, че отчетеното потвърждава прогнозата за ръстове между 5 и 10 на сто през зимния сезон. През периода декември 2017 г. - февруари 2018 г. общият брой туристически посещения на чужденци у нас е над 1,250 млн., като нарастването е с 12,2% спрямо периода декември 2016 г. - февруари 2017 г. В първите два месеца на тази година постъпленията от международни пътувания в страната възлизат на 513 млн. лв. Ръстът спрямо същия период на 2017 г. е 10%. С 14,6 на сто пък са нараснали приходите само от нощувки на туристи в местата за настаняване с 10 и повече легла през първите два месеца на 2018 г. спрямо този период година по-рано. Общо през януари и февруари постъпленията от нощувки достигат над 100 млн. лв.", "date": "2018.04.20", "title": "Близо 796 млн. лева постъпления от зимен туризъм"}
{"url": "http://www.faktor.bg/bg/articles/postoyanen-arest-za-trimata-ot-mladost-poiska-prokuraturata", "text": "Специализираната прокуратура внесе в Специализирания наказателен съд искания за вземане на мерки за неотклонение „Задържане под стража“ на тримата обвинени за корупционни действия в столичната Община „Младост“. Предстои съдът да насрочи за днес съдебното заседание по мерките. Припомняме, че Десислава Иванчева, заместничката й Биляна Петрова и бившият кмет на \"Младост\" Петко Дюлгеров бяха задържани при зрелищна акция във вторник. В тях беше намерен рекорден подкуп от 70 000 евро, дадени от изнудван инвеститор.   Следенето на Иванчева започнало миналата година, а конкретният сигнал бил подаден преди два месеца. След това рекетираният заел пари на службите, за да хванат кмета в крачка, защото държавата не разполагала с такива големи суми.", "date": "2018.04.20", "title": "Постоянен арест за тримата от \"Младост\" поиска прокуратурата"}
{"url": "http://www.faktor.bg/bg/articles/diana-ivancheva-vika-v-sada-ratsete-mi-ne-sveteha-kato-elha-natopena-sam", "text": "Специализираният съд започна заседанието, на което ще разгледа на мярката за неотклонение на кметицата на столичния район \"Младост\" Десислава Иванчева. Тя пристигна в спецсъда с белезници на ръцете и бе поставена в отделно помещение зад стъкло, през което  крещеше към събралите се десетки журналисти. \"Ръцете ми не светеха като елха. Светна отстрани. Това идва от листа, на който писах показания\", изкрещя тя. Иванчева твърди, че по пръстите и дланите ѝ също не е имало светлина – същата, за която прокурор Иван Гешев обяви, че е реагирала с мастилото на маркираните банкноти. Тя показа бележка с написан ръкописен текст, като обясни, че човекът, който стои зад акцията срещу нея е някой си Румен Р. \"Казват, че сигналът е подаден от \"Ваклин груп\", обяви Иванчева, викайки през стъклото. Десислава Иванчева бе арестувана след показна акция в центъра на София, като в колата ѝ бяха открити пари, които според прокуратурата са били 70 хиляди евро част от подкуп за строително разрешително. Освен нея, обвинени са зам.-кметицата на \"Младост\" Биляна Петрова и бившият кмет на района Петко Дюлгеров, който е играл ролята на посредник в корупционната схема. Прокуратурата иска по постоянен арест и за тримата.", "date": "2018.04.20", "title": "Десислава Иванчева вика в съда: Ръцете ми не светеха като елха, натопена съм"}
{"url": "http://www.faktor.bg/bg/articles/zdravniyat-ministar-poseti-politsaykata-ranena-s-bombichka-po-vreme-na-mach", "text": "Министърът на здравеопазването Кирил Ананиев посети в УМБАЛ „Царица Йоана – ИСУЛ“ ранената по време на футболния мач Левски - ЦСКА полицайка Гергана Зашева. Това съобщиха от пресцентъра на здравното министерство.  Лекарите в болница „Царица Йоана“ съобщиха, че първата операция, при която е извадено стъкло от окото на 24-годишната жена, е минала успешно. „Гергана е по-добре. Очакваме втората операция, която ще бъде след около един месец. Надяваме се да е успешна и тя да се възстанови напълно“, коментира здравният министър след като разговаря с Гергана Зашева и съпруга й.  Двамата благодариха на лекарите и медицинските сестри, които полагат грижи за бързото възстановяване на младата жена. Министър Ананиев изрази надежда да се предприемат и законови промени, за да няма занапред подобни инциденти като този с Гергана Зашева.", "date": "2018.04.20", "title": "Здравният министър: Ранената полицайка ще премине втора операция след месец"}
{"url": "http://www.faktor.bg/bg/articles/obshtestvo/zakon-i-red/za-poreden-pat-turski-tir-se-obarna-na-magistralata-shofyorat-zaspal", "text": "54-годишен мъж загина след инцидент с тир на АМ „Тракия”. Турски тир се обърна на магистралата край Пловдив. Двама са пострадали. 54-годишен пътник в тежкотоварния камион беше настанен в болница с опасност за живота, където по-късно е починал. Тирът внезапно се отклонил и излязъл от пътното платно и се обърнал в канавката. Най-вероятна причина за инцидента е заспиване зад волана.", "date": "2018.04.20", "title": "За пореден път: Турски ТИР се обърна на магистралата, шофьорът заспал"}
{"url": "http://www.faktor.bg/bg/articles/novini/balgariya/borisov-pred-noye-tsyurher-tsaytung-izobshto-ne-stava-duma-za-izbor-mezhdu-rusiya-i-zapada-balgariya-e-es-balgariya-e-nato", "text": "В интервю за швейцарския \"Нойе Цюрхер Цайтунг\" (НЦЦ) премиерът Бойко Борисов не оставя и грам съмнение относно западната принадлежност на България, но в същото време предупреждава, че не бива да се проявява прекалена твърдост спрямо Русия. Тук сме подбрали още акценти от това интервю: На провокативния въпрос на НЦЦ дали е популист, след като от десетилетие насам налага своя личен отпечатък на властта в България, но в същото време обича да се дистанцира от политическата класа, Борисов отговаря отрицателно и добавя: „Аз съм човек, който иска да върши добрини за обществото\". По-нататък премиерът отбелязва, че е радостен от постигнатото  през последните години и споменава в тази връзка новите автомагистрали и метрото в София. \"Българите няма да забравят солидарността на Европа\", с чиято помощ бяха изградени тези обекти, уверява Борисов в интервюто. По-нататък премиерът обяснява, че опитът, придобит в бойните изкуства, му е бил от полза и в политиката. \"При каратето не става дума за насилие, а за съобразителност и ценности. Това ме превърна в борец за мир и определи моя политически стил - постоянен диалог и компромиси, докато намерим правилното решение\", казва Борисов. На въпрос на НЦЦ защо центрист като него управлява в съюз с отчасти дясноекстремистки сили, Борисов отговаря: \"Такава беше волята на народа. А ние в България казваме: Глас народен - глас Божи\". По-нататък Борисов пояснява, че естествените съюзници на ГЕРБ от десния спектър не са успели да влязат в парламента, а бившите комунисти и партията на турското малцинство са били напълно неприемливи като коалиционни партньори. \"През последната година показахме, че с \"Обединените патриоти\" се допълваме добре\", отбелязва още премиерът и дава за пример защитата на границата с Турция и овладяването на миграционната криза, както и повишаването на пенсиите и на разходите за образование.По-нататък в интервюто Борисов отговаря на въпрос за причините, довели до отказа на правителството да ратифицира Истанбулската конвенция. По думите на българския премиер, този отказ се дължи на неконструктивното поведение на социалистите, които изкривили дебата, насаждайки страх в обществото с твърдението, че става дума за въвеждане на „трети пол\". По този въпрос Борисов е категоричен: „Основните виновници (за нератифицирането на Конвенцията - бел.ред.) са социалистите и близкият до тях президент Румен Радев. Те са длъжни да обяснят защо защитават домашното насилие\". На въпрос къде позиционира България в конфликта между Запада и Русия, Борисов изтъква традиционните културни, исторически и религиозни връзки на страната с Русия. Според него е съвсем нормално да има чувство на благодарност за това, че хиляди руснаци са дали живота си за освобождаването на България от Османската империя. В същото време премиерът подчертава, че не може да има и грам съмнение относно западната принадлежност на страната: „Изобщо не става дума за избор между Русия и Запада: България е ЕС, България е НАТО. Историята, културата, бизнесът и традициите са едно, но западната ориентация е решение, което ние сме взели категорично\", заявява Борисов. На въпрос защо България, за разлика от повечето страни в ЕС, не експулсира руски дипломати във връзка с покушението срещу Сергей Скрипал, премиерът отговаря, че по-строги мерки срещу Русия би следвало да се приемат чак след като бъдат представени допълнителни доказателства за вината ѝ. „Презумпцията за невиновност заема централно място в европейската ценностна система и в принципите на правовата държава\", казва Борисов и добавя, че никоя страна не бива да бъде осъждана, преди да се изясни дали наистина носи вина. Във връзка с българското европредседателство и стратегията на Еврокомисията за прием на страните от Западните Балкани, Борисов обрисува следната визия: \"Това е най-бедният и най-изостаналият регион в цяла Европа. И затова искам Балканите да се превърнат в строителна площадка за важни инфраструктурни проекти, за транспортни коридори, които да свързват Азия и Европа и да стимулират връзките между градове като София, Белград и Солун\", посочва Борисов и отчита като свой личен успех факта, че Западните Балкани отново са се превърнали в приоритетен регион.", "date": "2018.04.20", "title": "Борисов пред \"Нойе Цюрхер Цайтунг\" : Изобщо не става дума за избор между Русия и Запада -  България е ЕС, България е НАТО"}
{"url": "http://www.faktor.bg/bg/articles/delyan-dobrev-nie-sme-edna-ot-darzhavite-v-es-s-nay-golyam-potentsial-ot-vyatar-i-slantse", "text": "Подкрепяме развитието на ВЕИ сектора при пазарни условия и там, където е необходимо да променим законодателството, сме готови да го направим. Това каза председателят на парламентарната комисия по енергетика и депутат от ПГ на ГЕРБ Делян Добрев по време на конференция на тема „Пазарната интеграция на ВЕИ и прехода към чиста енергия“, предадеа Агенция „Фокус“. „България няма проблем със системната връзка на електропреносната мрежа по отношение на енергия. Имаме някакви проблеми с газопреносната, но относно електропреносната имаме много добра свързаност с другите държави. Енергийният системен оператор е в най-добро финансово състояние от всички дружества в енергетиката“, каза още Добрев и посочи, че той е с близо 550 млн. по сметките и няма проблем да обслужва своята програма.  „По отношение на бъдещето на ВЕИ сектора в България – в момента се опитваме да наваксваме изоставането с регулацията на сектора, защото сме една от държавите с най-голям регулиран дял в ЕС. Надяваме се следващата седмица да приключим с тримесечните усилия за промяна на законодателството, ще имаме комисия във вторник за промените в закона на второ четене и се надявам да приемем законопроекта в Пленарна зала“, каза още той и посочи, че доброто сътрудничество със сектора на възобновяемата енергия ще помогне на България да даде добри възможности за развитие на ВЕИ сектора оттук нататък.  „Добрата новина от вчера за България е, че ние сме една от държавите в ЕС с най-голям потенциал от вятър и слънце при положение, че стойността на инвестициите позволява те да се случват на пазарен принцип. Всички ни хвалят, че много бързо постигнахме целта си, но всъщност ние изстрадахме всичко това, защото прекалено големите инвестиции и високите цени за тях създадоха огромни затруднения за целия енергиен сектор през последните 3-4 години. Сега системата е балансирана, благодарение на регулатора, който доказа, че в България може да има силен и независим регулатор. И през последните три години имаме стабилност, благодарение на него. Така че трудното мина, предстои по-лесното – всички подкрепяме развитието на ВЕИ сектора при пазарни условия и там, където е необходимо да променим законодателството, сме готови да го направим“, коментира Добрев.", "date": "2018.04.20", "title": "Делян Добрев: Ние сме една от държавите в ЕС с най-голям потенциал от вятър и слънце"}
{"url": "http://www.faktor.bg/bg/articles/sasht-sazdavat-nova-xipepzvy-ova-pilata-pa-eta-za-pochti-1-mlrd-dolara", "text": "Aмepиĸaнcĸитe вoeннoвъздyшни cили ca пoдпиcaли ĸoнтpaĸт c вoeннo-пpoмишлeнaтa ĸopпopaция Lосkhееd Маrtіn зa пpoeĸтиpaнe нa и cъздaвaнe нa пpoтoтип нa нoвa xипepзвyĸoвa ĸpилaтa paĸeтa. Cпopeд инфopмaция нa издaниeтo Dеfеnѕе Nеwѕ cтoйнocттa нa дoгoвopa e 928 милиoнa дoлapa. Dеfеnѕе Nеwѕ oтбeлязвa, чe пoдпиcaния нa 18 aпpил дoгoвop, пpeдпoлaгa: \" пpoeĸтиpaнe, paзpaбoтĸa, cъздaвaнe нa cиcтeмнa интeгpaция, изпитaния, лoгиcтиĸa и интeгpиpaнa пoддpъжĸa нa xипepзвyĸoвo ĸoнвeнциoнaлнo opъжиe, a тaĸa cъщo opъжиe c въздyшнo бaзиpaнe и opъжиe зa нaнacянe нa yдapи oт дaлeчнo paзcтoяниe, пише money.bg . Cпopeд инфopмaция нa издaниeтo, cpoĸoвeтe зa дocтaвĸa и ĸoличecтвoтo нa paĸeтитe нe ce oпpeдeлeни oт cпopaзyмeниeтo. Ha 1 мapт, пpипoмня rnѕ.оnlіnе, в пocлaниeтo cи дo Фeдepaлнoтo cъбpaниe нa Pycĸaтa Фeдepaция, пpeзидeнтът Bлaдимиp Πyтин, paзĸaзa зa нoвoтo pycĸo въopъжeниe, в тoвa чиcли и зa пpитeжaвaният oт cтpaнaтa xипepзвyĸoв paĸeтeн ĸoмплeĸc \"Kинжaл\". Πo-ĸъcнo шeфът нa cтpaтeгичecĸoтo ĸoмaндвaнe нa CAЩ, гeнepaл Джoн Xaйтън зaяви, чe CAЩ нямaт дoĸaзaтeлcтвa зa пpитeжaвaн oт Pycия \"нeпoбeдимa\" xипepзвyĸoвa paĸeтa. Ho пoдчepтa, чe CAЩ ca длъжни дa вяpвaт нa дyмитe нa Bлaдимиp Πyтин, чe cтpaнaтa мy paбoти нaд тaĸoвa opъжиe.", "date": "2018.04.20", "title": "САЩ създават нoвa xипepзвyĸoвa ĸpилaтa paĸeтa за почти 1 млрд. долара"}
{"url": "http://www.faktor.bg/bg/articles/7-raneni-politsai-pri-ostri-sblasatsi-v-parizh", "text": "Седем полицаи са ранени при ожесточени сблъсъци в Париж снощи. Безредиците избухнаха по време на демонстрация, организирана от най-големия синдикат, срещу реформите на президента Макрон, съобщава Нова ТВ.  Железопътните работници стачкуват вече осми ден този месец, а синдикатът призова служители от други сектори да се присъединят  към тях.  Но протестът беше засенчен от безредици, а демонстрантите хвърляха камъни и бутилки по полицията. Наложи се служители на реда да използват сълзотворен газ, за да разпръснат множеството. Двама души са арестувани.", "date": "2018.04.20", "title": "7 ранени полицаи при остри сблъсъци в Париж"}
{"url": "http://www.faktor.bg/bg/articles/sasht-rusiya-i-siriya-premahvat-dokazatelstvata-za-himicheskata-ataka-v-siriyskiya-grad-duma", "text": "Говорителят на Държавния департамент на САЩ Хедър Науърт заяви, че Русия и Сирия „почистват“ мястото на химическата атака в сирийския град Дума, предаде Reuters.  Тя обяви, че на инспекторите от Организацията за забрана на химическите оръжия (ОЗХО) не е осигурен достъп до мястото на предполагаемата химическа атака. \"Предполагаме, че това е опит да извършат свое нагласено разследване. Руските официални лица заедно със сирийския режим според нас, работят за да почистят мястото на атаката и да премахнат доказателствата за използване на химическо оръжие\", каза Науърт Също така според нея „хората са били притискани от Русия и Сирия да променят разказите си“.   По-рано Дамаск изпрати официална покана за посещение на инспектори от ОЗХО в Дума. Сирия заяви, че е готова да предостави необходимата помощ на специалистите. В допълнение, Дамаск изрази надежда, че мисията ще работи при пълна прозрачност, на базата на конкретни и достоверни доказателства.", "date": "2018.04.20", "title": "САЩ: Русия и Сирия премахват доказателствата за химическата атака в сирийския град Дума"}
{"url": "http://www.faktor.bg/bg/articles/soros-napuska-ungariya-orban-se-zakani-da-goni-otvoreno-obshtestvo-do-dupka", "text": "Унгарският премиер Виктор Орбан каза днес, че очаква конфликтът му с либералната идеология на фондация \"Отворено общество\" да продължи, въпреки решението й да напусне Унгария, предаде Ройтерс. По-рано днес стана ясно, че Фондацията на Джордж Сорос \"Отворено общество\" ще закрие своето представителство в Будапеща и ще премести в Берлин офиса за дейностите си в Източна Европа, съобщава БТА. \"Може би ще ме разберете, ако не роня крокодилски сълзи\", каза той в ефира на местно радио, попитан за напускането на фондацията на американския финансист Джордж Сорос. Орбан добави, че ключовият въпрос, по който има разногласия със Сорос - миграцията, ще остане начело в европейския дневен ред. На срещата на върха на европейските лидери в края на юни трябва да бъдат направени големи промени в начина, по който континентът се справя с миграцията, каза той и добави, че такива решения трябва да бъдат взети след изборите за Европейски парламент през 2019 г., за да е сигурно, че избирателите на ЕС имат думата по въпроса.", "date": "2018.04.20", "title": "Сорос бяга от Унгария, Орбан  ще гони до дупка \"Отворено общество\""}
{"url": "http://www.faktor.bg/bg/articles/krum-zarkov-tsvetan-tsvetanov-da-vnimava-s-rechnika-si-otpravya-neprikriti-obvineniya-v-darzhavna-izmyana", "text": "Цветан Цветанов да внимава с речника си, тъй като отправя неприкрити обвинения в държавна измяна.  Това заяви в кулоарите на парламента червеният депутат Крум Зарков по повод поредния словесен дуел между заместник-председателят на ГЕРБ и държавния глава след вчерашното заседание на КСНС.   \"Това не са думи, които могат да бъдат хвърляни така на вятъра\", коментира приближеният до Нинова социалист, но не даде доказателства, че няма държавна измяна.  Според него твърденията на Цветанов са поредното упражнение в политическо интригантство от негова страна спрямо президента. \"Смешно е и е жалко, защото показва как се отклонява вниманието от съществените теми\", категоричен е Зарков, който сякаш не разбира за какво става думая. \"Единственият човек, който поставя въпроса за ориентацията на България в геополитически аспект, е самият Цветанов\", коментира Зарков.", "date": "2018.04.20", "title": "И Крум Зарков плаши Цветанов: Да внимава с речника си, отправя неприкрити обвинения в държавна измяна"}
{"url": "http://www.faktor.bg/bg/articles/kremal-ne-vyarva-v-ozho-aktsiyata-v-duma-bila-provokatsiya-s-uchastie-na-london", "text": "Русия не знае как ще се развие ситуацията в Сирия, нито дали тя ще остане държавата, която е в момента. Това каза руският заместник-министър на външните работи Сергей Рябков в интервю за \"Дойче веле\". \"Асад и правителството му са избрани от собствения им народ. Историята на борбата им срещу тероризма е доста трагична и не знаем как ще се развие ситуацията, дори за това дали ще е възможно да запазим Сирия като държава\", обясни Рябков. Въпросът, на който той отговори, е каква е легитимността на сирийското правителство, което \"обгазява, убива и измъчва собствения си народ\". Повод за него е коментарът на говорителя на външното министерство в Москва Мария Захарова, че ракетите на САЩ трябва да се насочват към \"терористи, не към легитимни правителства\". Рябков обясни също така, че Русия не вярва на експертите на ООН и Организацията за забрана на химическите оръжия (ОЗХО) в град Дума, и определи събитията там като \"провокация с участието на Лондон\"", "date": "2018.04.20", "title": "Кремъл: Не е ясно дали Сирия ще запази целостта си"}
{"url": "http://www.faktor.bg/bg/articles/novini/svyat/asad-varna-na-frantsiya-ordena-na-pochetniya-legion", "text": "Министерството на външните работи на Сирия е върнало на Франция ордена на Почетния легион на президента на страната Башар Асад чрез посолството на Румъния в арабската република. Това съобщи пресслужбата на сирийския лидер, предава РИА Новости. В заявлението се казва, че причината за връщането на ордена е участието на Франция в тройната агресия наред със САЩ и Великобритания на 14 април „,  За президента Асад не е чест да носи медал на робски режим, който служи на САЩ, поддържащ терористите в Сирия и нападащ страна-членка на ООН в неприкрито нарушение на международното право и неговите принципи“, уточнява пресслужбата. От ведомството отбелязват също, че Сирия винаги се е отнасяла с уважение към международния диалог и правото на народите да определят сами своята съдба. Дамаск се обявява срещу всякакви нареждания отвън, особено от „незрели режими, които нямат нито опита, нито мъдростта, нито уравновесеността, режими, които се основават на лични интереси за сметката на интересите на народите“. В съобщението се подчертава, че времето на колониализма е минало и сирийския народ, който се е борил седем години против тероризма, не може да бъде сплашен с „детска и лекомислена политика“. По-рано AFP, позовавайки се на обкръжението на френския президент Еманюел Макрон, съобщи, че Париж е започнал процедура по лишаването на Асад от ордена. Той е удостоен с високата френска награда по време на официална визита във Франция през 2001 година.  Орденът на почетния легион е национален орден, който се смята за висш знак на отличие, почи и официално признание за особени заслуги във Франция. Той е учреден през 1802 година от император Наполеон Бонапарт. Велик магистър на ордена е президента на Франция . Въпросите по лишаването от наградата се решават от него и канцеларията на ордена.", "date": "2018.04.20", "title": "Асад върна на Франция ордена на Почетния легион"}
{"url": "http://www.faktor.bg/bg/articles/ministar-radev-1", "text": "Крайни мерки ще се вземат срещу футболното хулиганство, закани се вътрешният  министър Валентин Радев. Спешната среща бе във връзка с инцидента от дербито между ЦСКА и Левски, когато в сектор \"Б\" на Националния стадион \"Васил Левски\" бе хвърлена бомба, която рани 24-годишна полицайка, като инцидентът постави под съмнение дали тя ще запази зрението на едното си око. \"Сега ще вземем драстични мерки. Така си мисля аз. Защото ние ги пазим тези хора на стадиона. Дано не са мислили, че там наистина е имало полицаи. Че не е директно срещу полицията\", допълни министърът. Той поясни, че все още няма яснота кой е хвърлил бомбата. \"Всички разпитваме. Още не можем да ги намерим. Него сигурно го е страх да си признае. Но е мъжко да го направи\", каза още Валентин Радев. Той призна още, че очевидно има проблем с пропускателния режим и подчерта, че служителите на МВР са външния периметър, а вътре пазят фирми и ако трябва ще се  наемат по-скъпи фирми. По-късно днес той ще проведе заседение с министъра на спорта Красен Кралев и президента на Българския футболен съюз Борислав Михайлов, на което се очаква да бъдат отправени предложения какво трябва да се промени по стадионите.", "date": "2018.04.20", "title": "Министър Радев: Ще предприемем драконовски мерки срещу футболното хулиганство"}
{"url": "http://www.faktor.bg/bg/articles/iznudvaniyat-biznesmen-ivancheva-se-beshe-prevarnala-v-samodarzhets", "text": "Изнудваният бизнесмен от кметицата на „Младост“ Десислава Иванчева е Александър Ваклин, това съобщи в. Труд. Той е собственик на фирмата „Ваклин групк, живял е във Великобритания и е работил като продуктов директор на консултантска фирма там. През стъклената клетка в Специализирания съд, в който Иванчева и Биляна Петрова чакаха началото на заседанието, съобщиха името на фирмата, крещейки като обезумели, а самата кметица показа странен лист, написан на ръка.  Още в сряда Александър Ваклин бе потърсен за коментар той ли е изнудваният бизнесмен, но категорично отрече да е бил изнудван за подкуп. Предприемачът работи с партньори от Великобритания и миналата година е закупил терен в „Младост“.  На фирмения сайт на \"Ваклин груп\" е посочено, че в момента строително-инвестиционното дружество работи по 5 текущи проекта. Това са жилищни сгради, но нито една от тях не е в район \"Младост\".   \"Не сме подавали сигнал в прокуратурата за Десислава Иванчева. Не сме давали подкуп”, казаха от строителната компания ”Ваклин груп”.   Ваклин груп\" ООД са имали проблеми в община \"Младост\" с преписки, които не са решавани с месеци. Пускали са жалби до съда, но отричат да имат нещо общо с ареста на кметицата. От фирмата имат проекти в няколко общини в София и са се съсредоточили върху тези, които са извън \"Младост\", защото \"нещата там не вървят\". Той даде интервю за вестник \"Труд\", в което на въпрос какво е искала Иванчева, за да се осъществи проектът в близост до „Камбаните“, Ваклин отговаря: \"Тези сгради не са на одобрителен режим при нея. Те са на съобщителен режим и прокурорите бяха доста изчерпателни по темата. Дори се учудих, че са толкова изчерпателни. Когато Столична община издаде един документ, примерно, искате да си направите магазинче някъде, минавате през ДАГ, а оттам ви издават виза за проектиране. Всеки документ, издаден от Столична община, се праща в района по местонахождение, за съобщаване. Има двуседмичен срок за въпросното съобщаване. Ако този срок не се спази, за съжаление, законът е такъв, че няма санкции. Може да мине и една година. И една година вие чакате някой да съобщи, че главният архитект на София ви е издал виза. Това е нещо съвсем тривиално, което може да ви спъне проект. Вие сте си купил земята, плащате банков кредит… Всеки месец банката не ви пита дали някой се подиграва с вас, като не ви съобщава документа, който е издаден от Столична община.\" Попитан колко време Иванчева е държала проекта \"на трупчета\", бизнесметът обясни, че главният архитект е разрешил РУП (работен устройствен план) и е издал заповед за влизане в сила на РУП от юни месец 2017 г. \"От юни месец това не се съобщава. Нищо. В същото време текат банкови лихви. Как се оправяха другите колеги, не знам. Ние пуснахме жалба до съда, административният съд се забави. Пуснахме жалба чрез главния архитект до Столичния общински съвет. Заедно с още няколко колеги пуснахме жалба. Общинският съвет привика Иванчева, попитаха я защо. Тя меко казано ги псуваше… И нищо не се промени. Тази жалба беше пусната през ноември. В административния съд жалбата ни е пусната още през август. Явно е имало защо да се бавят преписките. Когато хората помислят, че са над закона, се получава нещо, към което ние, надявам се, че не искаме да се връщаме. В случая един човек си беше помислил, че е над закона, над всичко… \"Аз се надявам, че това, което се случи, ще подейства отрезвяващо. Защото, откакто тази жена стана самодържец в един район на София, за мое най-голямо съжаление и общински служители в други райони на столична община подеха лека-полека нейната политика\", посочи още Ваклин. Александър Ваклин съобщи, че теренът е закупен за 1 млн. евро, като върху тази сума текат лихви всеки месец. \"Съжалявам, не исках да се разчува за изнудването… За щастие, в други райони нямам такива проблеми. Но усещането за безнаказаност в администрацията се засилва и води след себе си до лоши, порочни практики. За цялата ми кариера за първи път ми се случва такова нещо. Не мога да си позволя да кажа на партньорите ми, защото те веднага ще се оттеглят\", разказа още бизнесменът.", "date": "2018.04.20", "title": "Изнудваният бизнесмен: Иванчева се смяташе над закона, беше се превърнала в самодържец"}
{"url": "http://www.faktor.bg/bg/articles/ombudsmanat-svikva-forum-za-promeni-pri-izbora-na-mestni-obshtestveni-posrednitsi", "text": "Омбудсманът Мая Манолова и Националното сдружение на местните обществени посредници в Република България организират обществена дискусия за промени в Закона за местното самоуправление и местната администрация (ЗМСМА), регламентиращи избора и правомощията на обществените посредници в българските общини. Това съобщиха от пресцентъра на Омбудсмана на Република България.  Събитието ще се проведе на 23 април 2018 г. (понеделник) от 11.00 часа в зала „Изток“ на Народното събрание (пл. „Народно събрание“ № 2). Петнадесет години след въвеждане на правната възможност в Закона за местното самоуправление и местната администрация (ЗМСМА) за избор на обществен посредник, мрежата от местни омбудсмани не се увеличава, а напротив – от 22 към 2011 г. понастоящем те са само 13. Причината е, че в сега действащият закон при избора им се изисква 2/3 мнозинство на общинските съветници. Това води до съществена разлика в гарантирането и защитата на правата и законните интереси на гражданите и юридическите лица при взаимодействието им с местната власт.  Сред промените, които омбудсманът Мая Манолова ще предложи на обсъждане, е и въвеждането на изричен текст в закона, че всяка община, която си избере местен обществен посредник, получава целево финансиране за обезпечаване на неговата работа. Така ще се гарантира и неговата независимост. Във форума ще участват депутати, председатели на общински съвети, кметове на общини и на кметства, представители на държавните институции, на Асоциацията за развитие на българското село, на Сдружението на кметове на кметства, изпълнителните директори на Националното сдружение на общините в Република България и Националната асоциация на председателите на общински съвети и др.", "date": "2018.04.20", "title": "Омбудсманът свиква форум за промени при избора на местни обществени посредници"}
{"url": "http://www.faktor.bg/bg/articles/bnb-puska-moneta-stariyat-bryast-v-sliven", "text": "От 23 април 2018 г. Българската народна банка /БНБ/ пуска в обращение сребърна възпоменателна монета \"Старият бряст в Сливен\". Това съобщиха от БНБ. Цената на монетата е 78 лв. Монетата ще се продава в БНБ - на две каси на пл. \"Княз Александър I\" 1 и на четири каси в Касов център на БНБ на ул. \"Михаил Тенев\" 10, както и в офиси и клонове на Първа инвестиционна банка АД, Райфайзенбанк (България) АД и Тексим Банк АД. До 25 април 2018 г., включително, всеки клиент (физическо или юридическо лице) ще може да закупи от БНБ до 2 броя монети, след което възпоменателната монета \"Старият бряст в Сливен\" ще се продава без ограничения.", "date": "2018.04.20", "title": "БНБ пуска сребърна монета \"Старият бряст в Сливен\""}
{"url": "http://www.faktor.bg/bg/articles/minyori-ot-mini-maritsa-iztok-izlizat-na-protest-pred-ministerstvoto-na-energetikata", "text": "С 2% би се увеличила цената на тока, ако се изпълни искането на миньорите въглищата от \"Мини Марица-изток\" да поскъпнат с 15 на сто. Това прогнозира енергийният министър Теменужка Петкова след среща със синдикатите, на която не беше постигнато съгласие.  Затова от КТ \"Подкрепа\" обявиха, че ще излязат на протест идния вторник. От КНСБ все още обмислят дали да подкрепят протеста. Разговорите ще продължат следващата седмица.  По-рано Димитър Манолов обяви, че миньори от държавните \"Мини Марица-изток\" ще излязат на протест пред Министерството на енергетиката на 24-ти април. Те настояват да се увеличи поне с 15 процента цената на добиваните въглища, за да могат мините да бъдат финансово и технически осигурени. Бъдещите действия на миньорите зависят от резултатите от срещата с министър Теменужка Петкова. Засега плановете са шествието да тръгне от Министерския съвет, през сградата на Комисията за енергийно и водно регулиране, до Министерството на енергетиката. \"Нещата вече стигнаха дотам, че не можем да изпълняваме програмите по здравословни и безопасни условия на труд. Работим под себестойност вече на тон. Дори сме минали границата на това, което изискват науката и правилата за работа в тези условия. Решението е увеличението на цената на въглищата. Тази цена следва да бъде увеличена с 15 процента, за да можем да покрием разликата, която се получава в увеличението на цената на тока, разликата в минималната работна заплата и необходимите инвестиции\", каза пред БНР председателят на Миньорската федерация на \"Подкрепа\" Владимир Топалов. Сега цената е 77 лева за т.нар. „тон условно гориво“. Топалов нарече \"спекулации\" твърденията, че ако се увеличи цената на въглищата, ще се вдигне и цената на тока. От \"Подкрепа\" започнаха и кампания за увеличение на възнаграждението за час нощен труд от сегашните 25 стотинки на 2 лева и 55 стотинки. За лошото състояние на мините, които произвеждат въглищата за трите ТЕЦ-а от Маришкия басейн – двете американски централи и държавната \"Марица-изток\" 2, синдикатите предупреждават непрестанно, каза по-рано Александър Загоров от КТ \"Подкрепа\": \"Имаме притеснение, че от геологична и финансова гледна точка има рискове, които могат да се съчетаят непрогнозируемо и да стане една катастрофа, която да заличи временно или за постоянно 30% от българската енергетика\", каза той.  Министър Петкова заяви готовност да изслуша аргументите на синдикатите, но не се съгласи с тяхното твърдение за лошото състояние на Мини \"Марица-изток\" . \"Нашите мини бяха на печалба. И миналата година, и тази година също ще бъдат на положителен финансов резултат. Инвестирахме една много сериозна част от този ресурс в нова техника, в доставката на необходимите резервни части и материали. Смея да твърдя, че условията за работа в мините са добри. Надявам се да можем да обсъдим това, което те смятат, че може да се доусъвършенства\", убедена е Петкова. В интервю за БНТ министър Петкова съобщи, че е пресечена тенденцията НЕК да работи на загуба и за 2017 година дори отчита печалба.  \"Тенденцията е доста променена и това се дължи на реформите, които бяха извършени и продължават да се извършват в сектор \"Енергетика\". Още в началото на нашия предишен управленски мандат бяха предприети няколко много сериозни стъпки по отношение на стабилизирането на сектор \"Енергетика\". Така че за отчетната 2017 година Националната електрическа компания (НЕК) ще реализира положителен финансов резултат. Това не се е случвало от много години насам – печалба в порядъка около 6 милиона лева. Това са, разбира се, все още неокончателни данни\", каза тя.", "date": "2018.04.20", "title": "Теменужка Петкова: Ако се изпълни искането на миньорите за поскъпване на въглищата, токът може да скочи с 2%"}
{"url": "http://www.faktor.bg/bg/articles/vuchich-klekna-pred-mogerini-gotovi-sme-da-izpalnim-preporakite-na-ek", "text": "Готови сме да изпълним многобройните препоръки на Европейската комисия. Това е заявил сръбският президент Александър Вучич на пресконференция снощи с Федерика Могерини. Той обаче изтъкнал, че въпросът за Косово е най-важният, заради който е много загрижен, съобщава вестник \"Вечерне новости\". Сръбският президент е уверен обаче, че с подкрепата на върховния представител на ЕС Федерика Могерини всички трудности, опасности и пречки, които се намират на пътя на Сърбия може да бъдат преодолени. Президентът на Сърбия заяви, че е доволен от доклада на ЕК за напредъка на Сърбия, който е предимно позитивен и в който се отбелязва посветеността на Сърбия към присъединителните преговори и членството в ЕС, предаде БТА. Върховният представител на ЕС Федерика Могерини е заявила в Белград, че присъединителните преговори на Сърбия и ЕС напредват добре, макар да има области, в които не е забелязан голям напредък. На съвместната пресконференция с президента на Сърбия Могерини отбелязва, че скоро може да се очаква отварянето на нови глави в присъединителните преговори на Сърбия по време на българското европредседателство. Могерини подчертава още, че Брюкселското споразумение (за нормализиране на отношенията между Сърбия и Косово - бел. ред.) трябва да бъдат изпълнени изцяло, включително сформирането на Съюз на сръбските общини в Косово. Нейният домакин Александър Вучич й отвърнал, че Съюзът на сръбските общини е единственото неизпълнено задължение от Брюкселското споразумение, пише белградският вестник. Средната оценка, която Сърбия получи в доклада на Европейската комисия за 2017 г., е 2,82, което е по-слаб резултат в сравнение с предишния доклад, публикуван през ноември 2016 г., когато тази оценка бе 2,96. През 2015 г. оценката на Сърбия бе 3,15, посочва пред в. \"Данас\" Неманя Тодорович Щипля, главен редактор на портала European Western Balkans. Изданието коментира, че страната е оценена по-слабо в сравнение с 2016 година.", "date": "2018.04.20", "title": "Вучич клекна пред Могерини: Готови сме да изпълним препоръките на ЕК"}
{"url": "http://www.faktor.bg/bg/articles/v-solzbari-da-prodalzhava-da-ima-gnezda-s-visoka-kontsentratsiya-na-novichok", "text": "Британски учени не изключват възможността, в Солсбъри да продължава да има гнезда с висока концентрация на нервнопаралитичното вещество „Новичок“, съобщават британски медии. На среща с граждани и представители на местната власт Иън Бойд, съветник в министерството на околната среда, каза, че не може да изключи вероятността от наличието на отровното вещество в града. През следващите месеци предстои неутрализирането на всички следи в Солзбъри, допълни той. Девет потенциално опасни места в града продължават да са затворени, като работата по обеззаразяването може да отнеме месеци. Предполага се, че бившият руски двоен агент Сергей Скрипал и дъщеря му Юлия са били отровени с нервнопаралитичното вещество „Новичок“. Двамата бяха открити в безпомощно състояние в южния английски град на 4-ти март.", "date": "2018.04.20", "title": "В Солсбъри да продължава да има гнезда с висока концентрация на „Новичок\""}
{"url": "http://www.faktor.bg/bg/articles/novini/svyat/sergey-lavrov-rusiya-shte-dostavya-zenitno-raketni-kompleksi-s-300-na-damask-veche-nyama-moralno-zadalzhenie", "text": "След ракетния удар на САЩ по Сирия Русия вече няма морално задължение да не доставя зенитно-ракетни комплекси С-300 на Дамаск, заяви в интервю пред РИА Новости министърът на външните работи на Русия Сергей Лавров, пише Агенция „Фокус“. „Сега нямаме никакви морални задължения (след удара на САЩ по Сирия – бел. РИА). Имахме морално задължение и обещахме, по моему, да не го правим още някъде преди 10 години,по молба на известните наши партньори и ние взехме под внимание техния аргумент, че това може да доведе до дестабилизация на обстановката, въпреки че средството е чисто отбранително, но независимо от това ние се съобразихме с молбите, но сега вече нямаме това морално задължение“, заяви Лавров. Агенция „Фокус“ припомня: Сутринта на 14 април, САЩ, Великобритания и Франция нанесоха ракетни удари по сирийски правителствени обекти, които, според тяхното мнение, са използвани за производство на химическо оръжие. Те изстреляха повече от сто ракети, като според твърдението на руското МО, 71 са свалени от сирийската ПВО. В резултат от ударите няма загинали, а разрушенията също се оказаха минимални. Веднага след ударите на коалицията по Сирия, от Генералния щаб на руските Въоръжени сили заявиха, че Русия може да се върне към разглеждане на въпроса за доставяне на ЗРК С-300 на Сирия и други страни.", "date": "2018.04.20", "title": "Сергей Лавров: Русия ще доставя зенитно-ракетни комплекси С-300 на Дамаск, вече няма морално задължение"}
{"url": "http://www.faktor.bg/bg/articles/mogerini-nahasva-makedontsite-tichayte-zaedno-s-vashite-sasedi-i-shte-stignete-dalech", "text": "Време е да тичаме заедно, време е да тичате заедно, заедно с вашите съседи, сигурна съм, че така ще стигнете далеч. Така върховният представител на ЕС по въпросите на външните работи и сигурността Федерика Могерини завършва своето обръщение пред депутатите в македонския парламент по повод препоръката за начало на преговори с ЕС, пише скопският вестник \"Вечер\".  Могерини каза, че страната е извървяла много от европейския път през изминалите десет месеца, но в препоръката има две магични думи, а те са реформите да се извършат и да се задълбочат. Това значи, че реформите, които приехте, сега трябва и да бъдат реализирани, обясни Могерини, предаде БТА. Речта на Могерини в македонския парламент бе изслушана от гости от диломатическия корпус, първите хора в правосъдната система, представители на религиозните общности, премиера и министрите. Макар и да бе поканен, македонският президент не присъстваше, отбелязва \"Вечер\". За управляващия СДСМ речта на Могерини и позитивната препоръка са признание за досегашната работа, но и мотив да се продължи по пътя на реформите. Федерика Могерини имаше и работна закуска с лидера на ВМРО-ДПМНЕ Християн Мицкоски.", "date": "2018.04.20", "title": "Могерини нахъсва македонците: Тичайте заедно с вашите съседи и ще стигнете далеч"}
{"url": "http://www.faktor.bg/bg/articles/novini/balgariya/dps-se-zagrizhi-mozheshe-po-vreme-na-predsedatelstvo-da-ostanem-bez-pravitelstvo", "text": "По време на изслушването на Лиляна Павлова за свършеното през месеците на европредседателството дотук, от ДПС посочиха, че опозицията е осигурила необходимото спокойствие на управляващите, но те самите са си произвеждали скандалите. \"Влошаването на климата дойде от управляващата коалиция, безбройни скандали, не искам да ги изброявам, защото те са толкова пресни, че не сме ги забравили\", заяви Йордан Цонев. Можеше и без вот на недоверие да се стигне дотам - по време на председателство да останем без правителство\", констатира депутатът от ДПС. И препоръча на управляващите: \"Когато искаш от другите нещо, трябва да можеш сам да го осигуриш\". Зам.-председателят на ПГ на ДПС  заяви старата позиция на движението, че тази коалиция не е проевропейската и това впечатление се потвърдило дотук. Иначе призна, че има голям напредък\" от началото на европредседателството, но не сме го използвали, за да защитим националния си интерес в максимална степен, което било по-важно от общоевропейския, предаде Канал 3.. \"Тук става въпрос не само за Шенген и за влизането в чакалнята на еврозоната, за енергийния сектор, за земеделието и малките и средните предприятия. \"Там ние от ДПС сме с усещането, че не се полагат достатъчно и конкретни усилия в тази посока, някакси, каквото кажат по-старшите европейски партньори\", направи забележка Цонев. Той обяви, че ДПС организира на 27-28 април общоевропейска среща на върха на АЛДЕ в рамките на европредседателството, на която ще присъстват редица премиери и европейски либерални дейци. И тогава ДПС отново ще постави въпроса за Шенген. \"Много пъти сме настоявали пред холандския премиер, малко ще ни е неудобно след гафа на летището, но пак ще го направим\", обеща Цонев.", "date": "2018.04.20", "title": "ДПС силно \"се загрижи\": Можеше по време на председателство да останем без правителство"}
{"url": "http://www.faktor.bg/bg/articles/radev-kam-tsvetanov-predizobranata-mi-kampaniya-e-osvetena", "text": "Моята предизборна кампания отдавна е осветлена и всички документи са на сайта на Сметната палата. Ако някой трябва да се притеснява от миналото, това е най-вече г-н Цветанов. Това каза пред журналисти в Монтана президентът Румен Радев във връзка с коментара на председателя на ПГ на ГЕРБ Цветан Цветанов пред Би Ти Ви да осветли предизборната си кампания. Запитан как си обяснява изказването на Цветанов след проведеното вчера заседание на КСНС, Радев отговори: „Неслучайно настоявам за по-добро образование. Явно г-н Цветанов по-трудно осмисля това, което чете. Но най-лесният начин да окарикатурим европейската идея това е тя да се асоциира с хора, които от сутрин до вечер декламират някакви европейски ценности, без да са много наясно какво означават\". Държавният глава заяви още, че не търси конфликти, а винаги сътрудничество в името на България. „Аз търся винаги консенсус. Ако някой има някакви притеснения, да ги сподели - ще ги приемем. Ако някой има някакви други предложения, да ги сподели - ще ги приемем. Не мисля, че има нещо невярно в тази проектодекларация - нито за Сирия, нито за цялостната обстановка около нас\", заяви държавният глава, цитиран от „Фокус\". Извън личните нападки към Цветанов, които звучат недостойно от устата на един президент, обясненията на Румен Радев не дават отговор защо проектостановището, разпространено по време на КСНС е било старателно прибрано от екипа на държавния глава, а съдържанието - подменено и редактирано, преди официално да бъде обявено.", "date": "2018.04.20", "title": "Радев към Цветанов: Предизобраната ми кампания е осветена отдавна"}
{"url": "http://www.faktor.bg/bg/articles/voligni-da-kritikuvash-geopolitikata-na-radev-e-vse-edno-rusata-i-chernata-zlatka-da-otkrivat-greshki-v-knigite-na-umberto-eko", "text": "Журналистът русофил Петър Волгин, който не крие левите си убеждения, геройски се включи в защита на президента Румен Радев след последния скандален КСНС. На страницата си във Фейсбук той написа кратък пост, бранейки ревностно държавния глава. \"Хора като Цветан Цветанов и Екатерина Захариева да критикуват \"геополитически грешки\" на президента Радев е все едно Черната и Русата Златка да \"откриват грешки\" в трудовете на Умберто Еко.\" Очевидно повод за критиките му бяха позициите на Цветан Цветанов и Екатерина Захариева след заседанието на КСНС вчера, които бяха напълно противоположни на мнението на Румен Радев.", "date": "2018.04.20", "title": "Волгин: Да критикуваш геополитиката на Радев е все едно Русата и Черната Златка да \"откриват грешки\" в книгите на Умберто Еко"}
{"url": "http://www.faktor.bg/bg/articles/sotsiolozi-reytingat-na-putin-se-srina-sas-7-punkta", "text": "Веднага след мартенските избори за президент в Русия доверието към Владимир Путин започна да намалява. Според социологическия център ВЦИОМ за един месец рейтингът му е спаднал със 7 пункта, отбелязва \"Ведомости\".  Става дума за естествен процес - около изборите доверието към президента нараства, а после, по принцип не веднага, започва да намалява, коментира шефът на ВЦИОМ Валерий Фьодоров. Не се отчита подобна тенденция при други рейтингови лидери в Русия като министъра на отбраната Сергей Шойгу или първия дипломат Сергей Лавров. \"Половината страна са хора кажи-речи аполитични, те се включват в политически теми само в големи изборни кампании или при екстремни събития\", обяснява социологът. Но допълва, че предстоят още много \"информационни поводи\" и рейтингът на Путин ще скочи пак. След мобилизацията на електората и мощния финал на кампанията, приключила с преизбиране на държавния глава, избирателите се отпускат, констатира колегата му Андрей Колесников. Спадът в доверието към руския лидер се дължи на това \"психологически тежко за нацията начало на новия му мандат\", смята експертът на вестника, цитиран от Би Би Си.", "date": "2018.04.20", "title": "Социолози: Рейтингът на Путин се срина със 7 пункта"}
{"url": "http://www.faktor.bg/bg/articles/stoltenberg-gartsiya-i-turtsiya-da-razreshat-razlichiyata-si-na-dvustranno-nivo", "text": "Гърция и Турция трябва да разрешат различията си на двустранно ниво и в духа на добросъседските отношения, заяви генералният секретар на НАТО Йенс Столтенберг по време на официална визита в Хага, предава електронното издание на гръцкия вестник Kathimerini. „НАТО е отговорът на много проблеми, но не и на всички проблеми“, заяви Столтенберг, като обясни, че Алиансът е създаден, за да се справя с външни проблеми.", "date": "2018.04.20", "title": "Столтенберг: Гърция и Турция да разрешат различията си на двустранно ниво"}
{"url": "http://www.faktor.bg/bg/articles/volen-siderov-na-rozhdeniya-si-den-krim-e-na-rusiya-video", "text": "Лидерът на „Атака” Волен Сидеров е избрал да посрещне рождения си ден - 19 април, в окупирания от Русия Крим, който принадлежи на Украйна. За това се похвали националистът във фейсбук. Той публикува и свое изявление пред руската телевизия ОРТ по време на участието си в Международния икономически форум в Крим. „Много страни в Европа искат нормални отношения с Русия. Сред тях е и България. Не мисля, че всички държави са срещу Русия. Това беше идея на САЩ предимно, и Великобритания. Много от страните в Европа не искат да има санкции или някакви враждебни действия срещу Русия, а обратното. Много страни в Европа искат нормални отношения с Русия, както и България. Аз съм представител на българския парламент, лидер съм на партия „Атака“. Бях тук на референдума, както и колегите ми, запознахме се със Сергей Аксьонов тогава. Ние смятаме, че в българското политическо пространство партия „Атака“ беше единствената, която заяви, че Крим принадлежи на Русия. Тук няма никакво нарушение на международното право. Обратното, то беше нарушено сега, когато летяха бомби над Сирия. Това е нарушение на международното право и на Устава на ООН. А Крим просто се завърна в Русия. Нашите сънародници, а тук в Крим живеят и българи, те гласуваха на 100% за връщането на Крим на Русия. Защото от Киев ги заплашиха, че няма да могат да говорят на български език и т.н. Имаше дискриминация. Смятам, че всичко е наред, защото виждам тук много промени със собствените си очи. Относно икономиката и финансите смятам, че следващата задача, която стои пред Русия е да преодолее глобалната финансова система. Там продължава да доминира доларът. И докато това бъде така, не всичко ще е както ни се иска на нас. Не трябва да има само един цвят, а да има два, три или повече, както е нормално да бъде. Да има баланс - природен или космически. Затова следващата крачка е да се създаде независима финансова система. Смятам, че това нещо се прави в момента и ще се случи”, заявява Сидеров. Позицията му от Крум е изключително демонстративна и скандална, тя е в пълен разрез с българските интереси и заявеният евроатлантически курс на страната и непризнаването на Крим за руски. „Патриотът” Сидеров за пореден път престъпно показва, че българските интереси трябва да бъдат следствие на руските, но думите му са и тежък удар срещу българското европредседателство.", "date": "2018.04.20", "title": "Волен Сидеров на рождения си ден: Крим е на Русия (видео)"}
{"url": "http://www.faktor.bg/bg/articles/tsvetanov-prezidentat-gleda-na-iztok-sabotira-modernizatsiyata-na-armiyata", "text": "Хубаво е, че президентската институция реагира светкавично. Ако направите сравнение в становището за Сирия, което ни беше раздадено, ще видите, че в него говорят с позиция, която кореспондира изцяло с позицията на Русия, а не на Могерини и ЕС. Затова от администрацията на Радев събраха всички тези становища, които бяха пуснати – за да не излезе истината за това, което се дискутираше по време на съвета. Това коментира в студиото на Би Ти Ви зам.-председателят на ГЕРБ Цветан Цветанов по повод вчерашния консултативен съвет по национална сигурност при президента, след който той лаконично отбеляза, че президента задава посока на излизане на страната ни от ЕС и НАТО.  За всички е ясно, че президентът гледа на Изток, че саботира модернизацията на армията. Всички страни, съседи на България, закупуват Ф-16 и правят сондажи за купуване на Ф-35. Тази тенденция – да се закупи \"Грипен\", беше саботаж, макар президентът винаги да е казвал, че правителството и парламентът саботират този процес, посочи Цветанов и добави: Когато ни се дава за пример Румъния или друга държава – нека да видим какви са техните експертизи. На въпрос на водещия дали България е трябвало да бъде уведомена за готвения удар на САЩ, Великобритания и Франция в Сирия, политикът обясни, че страната ни е била уведомени от нашите партньори и от други канали, като в позицията си сме били изцяло солидарни с позицията на ЕС, изразена от Могерини. Така че свободни интерпретации са твърденията, че не сме били уведомени. Цветанов припомни, че химическите атаки са системни в Сирия. А това е бил поредния опит за химическа атака на президента Асад над собствения народ му народ. Затова всички са били солидарни с атаката на САЩ, Франция и Великобритания  - и ЕС, и НАТО. Цветан Цветанов отговори и на критиките на Радев, че страната ни приличала на строителна площадка, на която всичко се прави на тъмно и е време да светнат прожекторите.  Може би президентът визира служебния кабинет, като говори за строителна площадка, на която се строи нещо на тъмно. Тогава нямаше осветляване, защото нямаше парламентарен контрол. Нали видяхте какво стана с процедурата за избор на самолети, отбеляза Цветанов и намекна, че подобни констатации е направил и Красимир Каракачанов след като е поел военното министерство.  Зам.-председателят на ГЕРБ отговори и на обвиненията на Илияна Йотова за неговото критично отношение към президента Радев. Първо,  Йотова изглежда доста притеснена и говори доста хаотично, когато дава оценки. Моята работа е да изразявам мнение и да защитавам евроатлантическите ценности. Никога не съм приклякал, за да целувам ръката на духовник от друго вероизповедание. Но ще уверя Йотова, че ще продължим да атакуваме президента, когато ни отклонява от нашето европейско развитие. Нека да осветлим кампанията на всеки един, който участва в кампанията на Румен Радев. Защото там имаше наистина тъмнина – социално слаби хора финансират кампанията на президента Радев, това е една мрежа за финансиране на тъмно на кампанията му, организирана от БСП и института на Решетников. За нас единствено на НАТО и ЕС можем да разчитаме като гарант за националната ни сигурност и европейската перспектива. Ако България не беше тяхна членка, щяхме да бъдем вече в другата орбита, категоричен бе Цветан Цветанов. Той подчерта недвусмислено, че позицията на ГЕРБ и правителството винаги е била единна, че мнозинството в парламента и в коалиция са за евроатлантическите ценности. Политикът коментира и внесеното от Нинова и БСП предложение за намаляване на депутатските заплати, отпуски и ваканции.  Предложенията на Нинова са популистки фойерверки, с което тя се превръща в онези политици маргинали. Няма област и сфера в страна, в която да не се увеличават доходите. Премахнато беше ограничението да бъдат замразени заплатите, наложено от предишното НС. Ние от ГЕРБ оставяме част от заплатите си в парламентарната група, като от тях плащаме на деца, които имат нужда от подкрепа, даваме за инициативи, с патриотична насоченост. Когато сме в постоянен контакт с хората, тогава може да реагираме на проблемите им и да ги подпомагаме. Освен това, не не е ли по-добре държавата да плаща заплатите на депутатите, за да не изпадат под различни зависимости, попита риторично Цветанов.  Що се отнася до ареста на кмета на район „Младост“  Иванчева, бившият вътрешен министър бе категоричен: Подкрепяме действията на българските институции в борбата с корупцията. Този корупционен случай е ясен знак, че държавата ще бъде безкомпромисна по отношение на корупционните практики и действия.", "date": "2018.04.20", "title": "Цветанов: Румен Радев гледа на Изток, саботира модернизацията на армията"}
{"url": "http://www.faktor.bg/bg/articles/dva-vlaka-katastrofiraha-v-zaltsburg-ima-raneni", "text": "Два влака са се сблъскали на гарата в австрийския град Залцбург. По първоначални данни са пострадали между 35 и 40 души. Инцидентът е станал рано сутринта. Повечето от пострадалите са с леки травми. Причините за произшествието се установяват.", "date": "2018.04.20", "title": "Два влака катастрофираха в Залцбург, има ранени"}
{"url": "http://www.faktor.bg/bg/articles/novini/svyat/velizar-shalamanov-da-ot-prezidentstvoto-davat-signali-che-e-neobhodimo-da-preosmislim-chlenstvoto-si-v-nato-i-es", "text": "Може да се направи извод, че в черновата на заключителния документ от вчерашния КСНС има сигнали, че е необходимо да преосмислим членството си в НАТО и Европейския съюз заради актуалната ситуация. Това каза бившият министър на отбраната и експерт по сигурността Велизар Шаламанов в интервю за предаването \"Преди всички\" на БНР по повод обвинението на председателя на парламентарната група на ГЕРБ Цветан Цветанов към държавният глава Румен Радев, че в предложената от президентството версия на общо становище имало изводи, несъвместими с членството ни в ЕС и НАТО.  \"В тази чернова, когато се говори за сигурност и за отбрана, е споменато само веднъж НАТО и то в негативен контекст, а ние всички сме убедени, че нашата сигурност и отбрана се корени в една тясна интеграция на България в НАТО и използване на инструментите на НАТО, особено когато нашата армия не е в най-доброто състояние\", обясни Шаламанов и добави:  \"КСНС е създаден за постигане на съгласие чрез консултации, а виждаме, че последните три съвета, свързани с отбраната и сигурността, имитират постигането на съгласие, което не води до никакви действия, но създава още по-голямо разделение между институциите и политическите партии и това е изключително тревожно, защото не позволява да бъдат предприети действия\".  В оценката за ситуацията около Сирия няма и дума за използването на химическо оръжие и осъждането на това използване, което е официална позиция на правителството и подкрепена позиция на НАТО и ЕС, посочи Велизар Шаламанов:  \"Извън този контекст има в някаква степен отправена критика към САЩ, Великобритания и Франция, а всъщност ние ги подкрепяме и считаме, че това беше изключително навременно и точно действие. Северноатлантическият алианс е поставен в контекста на противопоставянето между Турция и Гърция, което в никакъв случай не допринася за укрепването на сигурността на България, представяйки работата на Алианса по този начин. Освен това конфликтът в Украйна е представен абсолютно абстрактно, без да стане ясно, че той е резултат от агресивната политика на Русия, анексирането на Крим и подпомагането на сепаратистите в Източна Украйна. Същото се отнася и за Западните Балкани. Ако ние при такъв тип консултации не можем ясно да посочим реалните източници на рисковете, в случая и за Западните Балкани, и за Черноморието, включително и в Сирия, основна част от рисковете идват от страна на Русия и ние в тези конфликтни ситуации винаги сме от две различни страни – ние сме в НАТО и ЕС, които имат ясна позиция, а от другата страна е Русия, която предизвиква напрежение. Всичко това отсъства, което означава, че това не е оценка на страна от НАТО и ЕС, а някаква друга абстрактна оценка, която  не ни позиционира добре в бъдеще като част от НАТО и ЕС“.  Според експерта неспособността на политиците да се договарят и да консолидират мненията си води до липсата на ясни позиции, което е проблем за сигурността на България:  \"В стремежа за налагане, за изолиране, за противопоставяне, включително по същностни въпроси, но един от големите рискове е пропагандата, която открито се води в България срещу НАТО и ЕС и в подкрепа на Русия, което разделя българското общество и е сериозен риск за  сигурността, а това като че ли не се вижда от хората, които имат конституционна отговорност за сигурността и отбраната на България“.  Относно увеличаването на разходите за отбрана рязко до 2% от БВП Шаламанов коментира:  \"С отмяната на Националната програма \"България в НАТО и европейска охрана\" като стратегия за превъоръжаване всъщност се блокира процесът на превъоръжаване и механичното увеличаване на разходите и ускоряване на един, два или три проекта не може да реши проблема  на Българската армия, който е фундаментален\".", "date": "2018.04.20", "title": "Велизар Шаламанов: Да, от президентството дават сигнали да преосмислим членството си в НАТО и ЕС"}
{"url": "http://www.faktor.bg/bg/articles/novini/balgariya/nikolay-nenchev-imame-darzhavna-izmyana-po-konstitutsiya-pravomoshtiyata-na-prezidenta-se-prekratyavat", "text": "Това, което твърди Цветан Цветанов, след КСНС при президента, че Румен Радев е поел курс към излизане от ЕС и НАТО е сериозно и не може да е поредната глупава интрига между институциите. Това е пряка заплаха за националната сигурност на страната. Така бившият военен министър и лидер на БЗНС Николай Ненчев коментира скандалното заседание на „Дондуков”2.  Ако е истина позицията, която президентът е опитал да прокара за Сирия, е държавна измяна и нарушение на Конституцията! Напомням ви, Чл. 103 от Конституцията на РБ: (1) Президентът и вицепрезидентът не носят отговорност за действията, извършени при изпълнение на своите функции, с изключение на държавна измяна и нарушение на Конституцията. (2) Обвинението се повдига по предложение най-малко на една четвърт от народните представители и се поддържа от Народното събрание, ако повече от две трети от народните представители са гласували за това. (3) Конституционният съд разглежда обвинението срещу президента или вицепрезидента в едномесечен срок от внасянето на обвинението. Ако бъде установено, че президентът или вицепрезидентът са извършили държавна измяна или са нарушили Конституцията, пълномощията им се прекратяват.  Позицията на президентът Радев ще предизвика тежка политическа криза и не е без значение мнението на  партньорите на ГЕРБ от Атака и ВМРО.  Нашите партньори от ЕС и НАТО - няма да останат безразлични към  твърдения и действия и също ще поискат доказателства. Българският народ заслужава да знае цялата истината, категоричен е Ненчев!", "date": "2018.04.20", "title": "Николай Ненчев: Имаме държавна измяна, по Конституция правомощията на президента се прекратяват"}
{"url": "http://www.faktor.bg/bg/articles/spetssadat-reshava-dali-da-ostavi-v-aresta-kmetat-na-rayon-mladost", "text": "Специализираният съд трябва да реши дали ще остави за постоянно в ареста кмета на столичния район \"Младост\" Десислава Иванчева и останалите двама задържани. От държавното обвинение заявиха, че обвинението е за подкуп в особено големи размери. При такова престъпление законът предвижда над 10 години затвор и конфискуване на имущество. Разследващите са категорични, че разполагат с достатъчно доказателства.", "date": "2018.04.20", "title": "Спецсъдът решава дали да остави в ареста кмета на район \"Младост\""}
{"url": "http://www.faktor.bg/bg/articles/ognen-ad-v-amerikanska-rafineriya-sled-silna-eksploziya", "text": "Взрив в една от най-големите петролни рафинерии в Съединените щати. Експлозията е станала в рафинерия на компанията Валеро Енерджи в Тексас сити. Части от нея са в пламъци, като пожарникари продължават да се борят с огнената стихия. При инцидента няма пострадали, все още не е ясна причината за експлозията. Петролната рафинерия произвежда по 225 хиляди барела на ден и е една от най-големите на територията на Съединените щати, съобщава БНТ.", "date": "2018.04.20", "title": "Огнен ад в американска рафинерия след силна експлозия"}
{"url": "http://www.faktor.bg/bg/articles/novini/svyat/sasht-poslednite-sanktsii-sreshtu-rusiya-byaha-po-deystveni-ot-vsichki-drugi", "text": "Министърът на финансите на САЩ Стивън Мнучин заявява, че санкциите срещу Русия са достигнали търсения от САЩ резултат, предава TACC, цитирана от \"Фокус\". Имайки предвид последните санкции срещу руски олигарси, приближени на руския президент Владимир Путин, Мнучин казва: „Тези санкции се явяват много, много важен инструмент, очевидно, че това са много мощни инструменти. Ние не се страхуваме да ги използваме. Ние използвахме тези инструменти, но нямаме намерени да огласяваме на целия свят нашия непосредствен ход на мислите в тази посока. Санкциите, които ние въведохме по отношение на олигарсите и някои руски политици имаха необходимия ефект“ „Както казва президента, ние сме готови да бъдем доста твърди по отношение на Русия, това вече сме го правили“, продължава Мнучин. „Последните санкции срещу Русия бяха по-действени от всички други преди тях“.", "date": "2018.04.20", "title": "САЩ: Последните санкции срещу Русия бяха по-действени от всички други"}
{"url": "http://www.faktor.bg/bg/articles/beliyat-dom-otreche-raznoboy-mezhdu-tramp-i-matis-za-udarite-v-siriya", "text": "Белият дом отрича министърът на отбраната Джеймс Матис да е съветвал американския президент Доналд Тръмп да изчаква одобрението на Конгреса за ударите в Сирия, предава китайската агенция Xinhua, цитирана от \"Фокус\". „Съобщенията, че министър Матис е настоявал президентът да поиска одобрение от Конгреса преди ударите в Сирия миналата седмица са категорично неверни“, се казва в изявление на говорителя на Белия дом Сара Сандърс. „Както министър Матис обясни пред Конгреса, президентът правилно е наредил ударите съгласно конституционните си правомощия“ се казва в изявлението.", "date": "2018.04.20", "title": "Белият дом отрече разнобой между Тръмп и Матис за ударите в Сирия"}
{"url": "http://www.faktor.bg/bg/articles/novini/balgariya/radev-i-savetnitsite-mu-opitali-da-premetnat-ksns-s-nalagane-na-ruska-pozitsiya", "text": "Скандалът на приключилия късно вчера КСНС при президента Румен Радев е предизвикан заради нагъл опит на държавния глава и съветниците му да наложат на държавния и политически елит, да приемат кремълска позиция по Сирия, коментират пред Faktor.bg източници, присъствали на заседанието. Тя е била насочена срещу партньорите ни от НАТО. В раздадения  директно се твърди, че след нанесените ракетни удари на територията на Сирия от САЩ, Великобритания и Франция „се покачва рискът от ескалация на напрежението в района”. Акцентира се още, че ударите са без Резолюция от Съвета за сигурност на ООН.  Всъщност екипът на Румен Радев използва руската позиция, разпространена след въздушните атаки. Така се налага усещането, че съюзниците са действали като пирати и разбойници, без съгласуване с международната общност, а Сирия и съюзникът и Русия са едва ли не невинни жертви. В Становището на президентството и дума не се казва какви са причините, довели до тези въздушни нападения – престъпното използване на химически оръжия срещу цивилно население, жени и деца. Както и неспособността на Русия да изпълни ангажимента си и да възпира Асад в тази посока. В позициите на партньорите от НАТО и изявление на Федерика Могерини (виж    , б.р.), от 16 април категорично и ясно се посочват причините, довели до ракетните удари над Сирия и режима на Асад. Президентската институция обаче явно не ги е чела, не се солидаризира с тях и се опитва да налага руска игра на България. Именно този ключов момент от предварително раздаденото Становище на участниците в КСНС е провокирало острата реакция на шефа на парламентарната група на ГЕРБ Цветан Цветанов, който недвусмислено е заявил, че това е е курс за излизане от ЕС и НАТО. По време на КСНС, острите критикr на Цветанов са били подкрепени от външния министър Екатерина Захариева, премиера Борисов също е застанал зад позицията на заместника си в партия ГЕРБ, но изненадващо в защита на евроатлантическите ценности се е изказал и лидерът на ДПС Мустафа Карадйъ, разказаха пред Faktor.bg участници на консултативния съвет. Другите участници са мълчали, явно солидаризиращи се с руската схема, пробутвана от Румен Радев. Според нашите източници в Становището на президентството е имало и още смущаващи твърдения за други държави, които могат да доведат до дипломатическо напрежение между България и Израел, Турция и Гърция. След скандалната реакция на Цветанов, тези пасажи са изрязани от Становището. Политици коментират, че скандалът на КСНС е безпрецедентен, президентът е демонстрирал ясно, че страната ни трябва да поеме посока на откъсване от ЕС и НАТО и съобразяване с  престъпните руски позиции, което може да се тълкува и като държавна измяна. На „Дондуков”2, подкрепени от БСП явно са забравили, че сме членове на ЕС и НАТО и навярно изпълняват някаква нова стратегия от плана „Решетников”, която няма нищо общо с българските национални интереси.", "date": "2018.04.20", "title": "Радев и съветниците му опитали да преметнат  КСНС с налагане на руска позиция"}
{"url": "http://www.faktor.bg/bg/articles/novini/balgariya/temenuzhka-petkova-obsazhda-s-minyorskite-sindikati-problemite-na-mini-maritsa-iztok", "text": "Министърът на енергетиката Теменужка Петкова и представители на миньорските синдикати ще обсъдят проблемите на мини \"Марица Изток\". От КТ \"Подкрепа\" обявиха, че работещите в дружеството готвят протести с искане цените на въглищата да се повишат с 15 на сто, за да могат мините да бъдат финансово и технически осигурени. За лошото състояние на мините, които произвеждат въглищата за трите ТЕЦ-а от Маришкия басейн - двете американски централи и държавната „Марица Изток 2“, синдикатите предупреждават непрестанно, каза Александър Загоров от КТ „Подкрепа“. „Имаме притеснение, че от геологична и финансова гледна точка има рискове, които могат да се съчетаят непрогнозируемо и да стане една катастрофа, която да заличи временно или за постоянно 30 % от българската енергетика“, каза той. Аргументите на синдикатите е готова да изслуша енергийният министър Теменужка Петкова. „Нашите мини бяха на печалба. И миналата година, и тази година също ще бъдат на положителен финансов резултат. Инвестирахме една много сериозна част от този ресурс в нова техника, в доставката на необходимите резервни части и материали. Смея да твърдя, че условията за работа в мините са добри. Надявам се да можем да обсъдим това, което те смятат, че може да се доусъвършенства“, убедена е Петкова.", "date": "2018.04.20", "title": "Теменужка Петкова обсъжда  със синдикатите проблемите на мини \"Марица Изток\""}
{"url": "http://www.faktor.bg/bg/articles/ekaterina-zaharieva-ne-ne-se-strahuvam-ot-tsatsarov", "text": "Ако ме питате дали се страхувам, не, не се страхувам. Ако ме питате дали имам намерение да водя воини, не, аз съм миролюбив човек и считам, че противоречията трябва да се изчистват в разговори. Ако ме питате дали леко са преминати границите при ареста, да, продължавам да считам така, заяви вицепремиерът и външен министър Екатерина Захариева в \"Здравей, България\" на Нова тв.  Така тя отговори на въпрос на водещия Виктор Николаев, който подчерта, че \"много рядко някой се кара с главния прокурор\". Визираше неговата остра реакция на думите й от 18 април за прехвърлените граници при ареста на кмета на \"Младост\" Диана Иванчева и въпроса му дали това е мнение на цялото правителство. \"Продължавате ли да твърдите, че границата прехвърлена или давате назад и вдигате бялото знаме на мира, защото това звучи като конфликт на ниво прокуратура-правителство. Кабинетът наскоро овласти много бюрото КОНПИ, така че не знам в каква ситуация може да изпаднете\", каза преди това Николаев.    \"Моето изказване беше много по-дълго, в отговор на въпрос на журналист. Не омаловажавам работата на колегите, които са работили за разследване и разкриване на това престъпление\", което разбира, се трябва да се докаже в съда...Да, Диана Иванчева е трябвало да стои много време там, защото е трябвало да присъства на претърсването на автомобила, на изземването. Имах предвид по-скоро дали е трябвало да бъде с белезници, дали е трябвало да седне и т.н.   Това, което не харесвам в този дебат са черно-белите неща. Не са такива. В никакъв случай не съм съгласна, че тя е невинна заради това, че е стояла 4 часа. Това е пълен абсурд\", обясни още  Екатерина Захариева. \"В никакъв случай не съм искала да нападна някого, не сме обсъждали позиция за казуса на заседанието на Министерския съвет\", каза още външният министър. Тя коментира и вчерашния   Консултативен съвет по национална сигурност (КСНС) при президента.  \"Това, за което вчера на КСНС премиера призова, бе за успокояване на ситуацията. Едва ли има човек в България, който да одобрява използването на химическо оръжие. Има международни задължения, които имаме. Стоя зад позицията на господин Цветанов от вчера\", заяви заяви Екатерина Захариева. Със сигурност имаше поне два ли три текста в проектостановището на президентството, които бяха много притеснителни. Те не отразяваха общите позиции и затова бяха променени. Това щеше да е изключително проблемно за България като член на  ЕС и НАТО , каза тя, посочвайки конкретно становищата на държавния глава за Сирия и Украйна.   В разпространения от президентството проектовариант на позицията след КСНС за Сирия пишеше, че \"нанесените удари по обекти на територията на Сирия от създадената ad hoc коалиция (САЩ, Великобритания и Франция) без резолюция на Съвета за сигурност на ООН покачват риска от ескалация на конфликта в региона\". За Украйна пък пише следното: \"Конфликтът в Украйна остава нерешен. Въпреки декларациите от участниците в конфликта за спазване на Споразуменията от Минск, същите се нарушават системно\".  Захариева каза, че никой не отрича, че е нямало санкция на ООН за въздушните удари на САЩ, Великобритания и Франция в Сирия. Тя, обаче, припомни, че Москва 12 пъти блокира резолюции за Сирия. Защо Съветът за сигурност (СС) на ООН е блокиран – с вето на Русия от 2017 година е преустановен механизмът за Сирия за химическите оръжия, припомни министърът.  Становището на президентството щеше да ни постави в изключително неприятна позиция като член на ЕС и НАТО, повтори Захариева. Тя обясни и, че тонът на КСНС бил нормален и спокоен, докато не се раздало проектостановището. Външният министър добави и, че БСП били против 2% от БВП да отиват за отбрана – ангажимент, който България има към НАТО. На Съвета по външна политика в Люксембург всички се съгласиха, че присъединяването на Западните Балкани е изключително важно, коментира тя и тази тема.", "date": "2018.04.20", "title": "Екатерина Захариева: Не, не се страхувам от Цацаров"}
{"url": "http://www.faktor.bg/bg/articles/po-hladno-dnes-na-mesta-s-prevalyavaniya-pridruzheni-s-gramotevitsi", "text": "Преди обяд в източните райони на страната облачността временно ще се разкъса и намалее, но след обяд отново ще се увеличи.  На много места в Централна и в Западна България ще има валежи от дъжд, след обяд в югозападните райони - придружени с гръмотевици, сочи прогнозата за времето.  Ще духа слаб до умерен вятър от север-североизток. С него ще нахлува хладен въздух.  Минималните температури ще са от 8 до 13, а максималните - между 17 и 22 градуса.", "date": "2018.04.20", "title": "По-хладно днес, на места ще вали и гърми"}
