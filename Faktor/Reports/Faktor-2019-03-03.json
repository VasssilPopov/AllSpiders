{"url": "https://www.faktor.bg/bg/articles/novini/balgariya/ninova-boykotira-ne-samo-parlamenta-no-i-tarzhestvenata-zarya-proverka-za-natsionalniya-praznik", "text": "Лидерът на БСП Корнелия Нинова бойкотира приключилата преди час в центъра на столицата тържествена заря-проверка, посветена националния празник Трети март. Това установи репортер на Faktor.bg. На тържествената церемония бяха президентът Радев, премиерът Борисов, шефът на парламента Цвета Караянчева и лидерите и шефовете на парламентарните групи на всички партии. По неизвестни причини отсъстваше само Корнелия Нинова, а това е явен знак на неуважение към героите загинали за свободата ни и българската държавност. Някои от присъстващите политици иронично се шегуваха, че водачът на социалистите или е потънала в нелегалност, или е отишла да посрещне първа тайно руския премиер Димитрий Медведев, който по предварителна програма трябва да пристигне тази вечер на официално посещение у нас.", "date": "2019.03.03", "title": "Нинова бойкотира не само парламента, но и тържествената заря-проверка за националния празник"}
{"url": "https://www.faktor.bg/bg/articles/lavrov-nahoka-tramp-za-sdelkata-na-veka-samnyava-se-v-mira-mezhdu-izrael-i-palestina", "text": "Руският външен министър Сергей Лавров разкритикува остро \"сделката на века\", целяща разрешаване на конфликта между Израел и Палестина. Той изтъкна, че не изключва, че инициативата на Вашингтон може да включва някои \"съмнителни размени\". \"Едностранните стъпки на САЩ оказват значително негативно въздействие върху положението в близкоизточното урегулиране. По едно време американският президент Доналд Тръмп обеща да положи всички усилия за разрешаване на палестинско-израелския конфликт\", отбелязал Лавров. Руският първи дипломат отбелязал, че Москва приветства \"добрите намерения\" в мирните преговори между Израел и Палестина, но иска \"конструктивно сътрудничество\", главно в четиристранен формат между Русия, САЩ, ООН и Европейския съюз. По-рано тази седмица Тръмп обяви, че има шанс за мир между Израел и Палестина и че той ще е \"щастлив да може да го произведе\".", "date": "2019.03.03", "title": "Лавров нахока Тръмп за \"сделката на века\", съмнява се в мира между Израел и Палестина"}
{"url": "https://www.faktor.bg/bg/articles/novini/balgariya/provokatori-ot-vazrazhdane-i-sas-znameto-na-donetskata-republika-oporochiha-tarzhestvata-na-shipka", "text": "И днес тържествата на връх Шипка бяха белязани от провокатори. Русофили развяха знамето на самопровъзгласилата се Донецка република. Така безродниците оскверниха честванията на 141 години от Освобождението, предизвиквайки отново дипломатически скандал.  Знамето на терористите от самозваната република, откъсната с кръв и убийства от Украйна, се развява за трета поредна година. През 2017 г. негов знаменосец се оказа русофилът от Пловдив Иван Вълчев, представящ се за лидер на патриотичната организация „Капитан Петко войвода”. И през 2017 и 2018 г. украинското посолство протестира срещу провокацията, но и тази година отговорните за реда и сигурността на тържествата допуснаха отново гаврата. Самозваната Донецка народна република се учреди след незаконен референдум през 2014 г., преди който проруски сепаратисти окупираха редица административни сгради и иззеха цялата власт в региона. Резултатите от проведения референдум не бяха признати от Украйна, САЩ, европейските държави, сред които и България. Русия също не е признала ДНР. Единствената държава, признала Донецката народна република, е отцепилата се с руска помощ от Грузия република Южна Осетия. В хора на провокаторите се оказаха и двайсетина привърженици на партия \"Възраждане\", заели място  около стъпалата на паметника на връх \"Шипка\". Те крещяха и подсвиркаха, докато се поднасяха венците. Успяха да освиркат и оплюят венците на всички институции и партии, с изключение на тези на президента Радев, омбудсмана Мая Манолова и БСП.  Мая Манолова стоеше сред тях с усмивка. При официалните лица не се качи и лидерката на БСП Корнелия Нинова, въпреки че бе сред тях по време на словата на паркинга, съобщава „24 часа”.  Зад крещящите като озверели ултраси партийни привърженици по-високо на стълбите стоеше лидерът на \"Възраждане\" Костадин Костадинов, от Варна. Той диктуваше на хората си кога да викат \"Ууууу!\", кога \"Мафия!\", кога \"Оставка!\". Другите участници в тържеството негодуваха и викаха на хулиганите да млъкнат, но без успех. Откога \"Възраждане\" се управляват от БСП?\", попита един от присъстващите. Други му отговориха, че въпросната партия отдавна е патерица на БСП и дадоха примери как са съпровождали Корнелия Нинова при протеста на майките, а също така направиха и общ протест на 1 май миналата година.", "date": "2019.03.03", "title": "Русофили от „Възраждане” и провокатори със знамето на Донецката република опорочиха тържествата на Шипка"}
{"url": "https://www.faktor.bg/bg/articles/novini/balgariya/rumen-radev-s-ruska-oporka-nikoya-svoboda-ne-se-dava-darom", "text": "Преди 141 години на днешната дата възкръсва България. Възкресението е плод на много усилия и много жертви. С тези думи президентът Румен Радев се обърна към българите на днешния национален празник 3-ти март. През годините и най-вече в ново време споменът за Руско-турската освободителна война бе изопачаван според политическата конюнктура на момента. Но вестниците и хрониките от онази епоха са съхранили възторга от тази освободителна война. За нашата свобода освен руските войни падат и много войни от други народности в руската армия, чийто подвиг днес почитаме. Достойният български народ винаги ще пази спомена за онези, които дадоха живота си за нашата свобода, каза още държавният глава. По думите на Радев мнозина внушаваха, че глобализацията ще размие границите. Днес политиката взема реванш над тази заблуда. Затова дати като днешната е повод за единение.  Никоя свобода и справедливост не се дават даром, а всяко поколение трябва само да отстои. Вечна памет за героите! Да живее България!\", с тези думи завърши словото си Румен Радев. Уважаема г-жо председател на Народното събрание, Уважаеми г-н министър-председател, Ваше Светейшество, Уважаема г-жо кмет на Столична община, Уважаеми министри и народни представители, Уважаеми господин Началник на отбраната, Уважаеми представители на политическите партии и на религиозните общности, Ваши превъзходителства, Уважаеми генерали, адмирали, офицери, сержанти и войници, Скъпи сънародници, Преди 141 години на днешната дата възкръсва България. Възкресението е плод на дълго усилие и много жертви. Паисий ни припомни кои сме и откъде идваме. Борците за църковна независимост възродиха   християнската ни вяра. Възрожденците разпалиха неугасимата искра на свободата. Левски формулира чистата и свята република, в която всички народи ще живеят под едни чисти и свети закони. Бенковски и априлци отвориха  фаталната рана в сърцето на тирана. Кладите на Батак, Клисура и Панагюрище бележат пътя към нова България, увенчан с неувяхваща слава от героизма на българските опълченци. Свободата идва на щиковете на армията на царя-Освободител Александър Втори. През годините и най-вече в ново време споменът за Руско-турската освободителна война бе изопачаван според политическата конюнктура на момента. Но вестниците и хрониките от онази епоха са съхранили спомена за тази народна война, за възторга в Москва и Санкт Петербург при обявяването на манифеста. Споменът за петимата синове на императора, воювали в действащата армия, и този за безименните руски селяни, замръзнали в преспите на Шипка или положили кости край Плевен и Шейново. За нашата свобода падат и много румънци, финландци, украинци и доблестни войни от всички народности в руската императорска армия, чиито подвиг днес почитаме. Руският историк Николай Епанчин, офицер в освободителната армия, след години ще напише: „Великият християнски народ не може да е себелюбец, той е длъжен да е човеколюбец, иначе не е нито християнски, нито велик“. Достойният български народ завинаги ще пази паметта за онези, които отдадоха живота си за нашата свобода. Защото тъй повеляват християнското човеколюбие и собственото наше достойнство. Мнозина внушаваха, че глобализацията ще изтрие границите, че глобализираният човек ще надрасне условностите на миналото: историята, паметта, езика и националната си култура. Днес политиката взема реванш над тази заблуда. Затова и дни като днешния са повод за почит, но и повод за единение около историческата истина, около идеала на Възрожденците, в който българите не се делят по вяра и произход, нито по сан и богатство, а заедно се борят за високи цели. За свобода и справедливост, които никога не се дават даром, а всяко поколение трябва само да отстои. Вечна памет за героите! Да живее България!", "date": "2019.03.03", "title": "Румен Радев с руска опорка: Никоя свобода не се дава даром"}
{"url": "https://www.faktor.bg/bg/articles/novini/balgariya/siderov-nato-ni-prevrashta-vav-frontova-liniya-sreshtu-rusiya-a-tya-prolivashe-kravta-si-za-nasheto-osvobozhdenie", "text": "Лидерът на \"Атака\" Волен Сидеров публикува своето приветствие за 3 март на профила си във фейсбук. В него той изтъкна голямата роля на Русия за българското освобождение и остана критичен към нашите евроатлантически партньори, които по думите му поддържали Османската империя и нарязали България на парчета в Берлин. \"Честит национален празник, българи! 3-ти март е жива дата, тя не е прашна страница и трябва да ни даде поуки за това, което се случва днес. Темата за Освобождението на България от турско робство я приемаме като жива и актуална тема, по-важна от кворума в Народното събрание. Ако нямаше Освобождение, нямаше да има Народно събрание. Неслучайно император Александър II гледа към сградата на парламента, за да помним кой е подписал манифеста за обявяване война на Турция, за освобождаване на угнетените християнски народи. В момента имаме учебници, в които нашите деца учат, че българи и турци живеели заедно, пеели, танцували и се черпели с баклава по време на празниците. Ще минат няколко години и сигурно ще пише, че едва ли не сме процъфтявали по време на Османската империя. Цинизъм! Отвратителен цинизъм, който обаче се преподава на българските деца. Затова лично ще разговарям с министъра на образованието Красимир Вълчев. Затова Атака е помощник на властта, за да може да налагаме и изискваме определени политики. Ние, българските националисти от АТАКА, се надяваме всички политици един ден да бъдат патриоти и националисти, в този добър и хубав смисъл на думата, които да кажат, че България е основният ни интерес. А всички останали блокове, съюзи и принадлежности са нещо, което минава и отминава. България е вечна! Днешните т. нар. наши евроатлантически приятели, на които се кланят ден и нощ, бяха тези, които поддържаха Османската империя. Бяха тези, които казаха на султана – искате ли помощ, искате ли военни специалисти срещу тези разбойници, които се бунтуват – имам предвид българите, които направиха Априлското въстание, имам предвид Левски, Ботевата чета, всички герои, пред които ние се кланяме. Западът поддържаше Османската империя, а прадядовците на Меркел, Тереза Мей, Юнкер и т. н. казаха да нарежат България на парчета в Берлин.  Какво става в днешния ден? Идва другарят Столтенберг и се среща на 4 очи с министър-председателя. Какво си говориха, за какво го е убеждавал? Аз ще задавам тези въпроси. Дали ще науча истината, е друга работа. За какво го е убеждавал ли? Мога да ви кажа, тъй като много години вече се занимавам с анализи и мога да преценя, че генералният секретар на НАТО е идвал тук, за да превърне България във фронтова линия срещу същата тази Русия, която ни освободи. България е важна и точно затова тук идват генералните секретари на военните блокове, за да ни направят отново фронт, за да ни превърнат отново в инструмент за поразяване на тези, които ни освободиха, които проливаха кръв за нашето Освобождение. Но ние, българските националисти от АТАКА, сме за това – да напомняме, да вдигаме глас, когато трябва, и да правим, каквото можем. От нас зависи дали ще гледаме безучастно собствената си съдба. Ние от АТАКА правим каквото трябва. Българският народ дали ще се събуди, зависи от него. Трябват ни сили, за да показваме накъде да върви нашето управление. Ще го правим, докато сме живи. БОГ ДА ПАЗИ БЪЛГАРИЯ!\"", "date": "2019.03.03", "title": "Сидеров: НАТО ни превръща във фронтова линия срещу Русия, а тя проливаше кръвта си за нашето Освобождение"}
{"url": "https://www.faktor.bg/bg/articles/ognyan-minchev-1-9", "text": "България не е провинция, а напълно нормална европейска страна, обитаваща глобалния свят. Бил съм в много страни в света и този тип народняшки популизъм, който толкова боде очите на българските либерални интелектуалци, съществува навсякъде. В Америка пред 2/3 от къщите гордо се вее националното знаме. Националната традиция и нейните символи са на почит на всички континенти. В страни като Русия и Турция съществува месиански комплекс за превъзходство над другите, в Гърция от деца възпитават народа си в респект към елинизма - традицията, която стига до древността, макар, че прекъсванията в нея са твърде значими. Идете във Франция, Испания, Полша - ще видите почитта към традицията и идентичността - въпреки, че постмодерните елити, вдъхновени от непоносимост към проявите на национална гордост, се опитват да ги иронизират и маргинализират.  България не прави изключение - и тук има задълбочаващо се разделение между традиционализма - често изразяван по не дотам интелигентен начин - и постлибералната погнуса от провинциалната ограниченост. Подобно на всяко друго място в света - обикновеният италианец не знае кой е Умберто Еко, испанецът - Ортега и Гасет, полякът - Ришард Капучински - обикновеният българин не е чел Сабина Радева, не следи наистина интересната колонка на Иван Кръстев в Ню Йорк Таймс, не е чел \"Физика на тъгата\" на Георги Господинов. Това не е достатъчно основание за да му вменяваме провинциален комплекс за малоценност. Стоичков е по-известен от Иван Кръстев, Бекембауер - от Макс Фриш, София Лорен - от Бокачо. Димитър Маринов се е качил на сцената на Оскарите. Дали това е много или малко - зависи от гледната точка. Но подобно на всяка друга публична личност от сферата на шоу бизнеса той заслужава своите пет минути слава в очите на обикновения българин - най-малкото защото е постигнал успеха си сам и защото не се е срамувал да покаже публично, че е българин. Е, добре - български американец. Днешните нации наистина са флуидни. Което не означава, че са пренебрежим фактор в идентичността на милиарди човешки същества. България е нормална страна. Някои други не са нормални. Не е нормална една министърка на културата в Швеция, която публично попита - \"За каква особена шведска култура може да става дума?\". Някой ще каже - айде сега, ние всичко у нас оправихме, със Швеция се заядохме. Не, не сме оправили и няма да оправим всичко. А Швеция е страна със завидна култура и историческа традиция.  Бих припомнил още веднъж. Космополитизмът - мировото самосъзнание - е висш етап в развитието на човека и човечеството, който необходимо включва - \"снема\" - неговите предходни идентичности. Не можеш да бъдеш пълноценен космополит, ако не си добър син/дъщеря, добър родител, активен член на общността - селото, града, отговорен гражданин на нацията ... чак до мировата идентичност.  Презиращите нацията постмодерни космополити са празни тенекета - те вдигат много шум, но са самотно носещи се от вятъра жълти листа - без корени, със сублимиран произход и хаотична идентичност. Затова те държат да \"деконструират\" всички неща, които са се случили за човека веднъж завинаги - биологичния пол, етническия произход, расовата принадлежност - и да конструират произволно - \"социално\" - свят по собствен избор. Изборът е нещо важно. Реалността, обаче - също.", "date": "2019.03.03", "title": "Презиращите нацията постмодерни космополити са празни тенекета - вдигат много шум, но са самотно носещи се листа от вятъра"}
{"url": "https://www.faktor.bg/bg/articles/novini/balgariya/bzns-validira-poshtenska-marka-v-chest-na-aleksandar-stamboliyski", "text": "По инициатива на БЗНС беше валидирана юбилейна марка посветена на 140 години от рождението на големия държавник, съобщава priorities.bg. Марката беше валидира от Димитър Геновски, заместник-министър на транспорта, информационните технологии и съобщенията и председателя на БЗНС Николай Ненчев.  На церемонията присъстваха представители на политическото ръководство на БЗНС, млади членове и доайени. Събитието бе уважено и от лидери на други земеделски формации. „Александър Стамболийски има специално място в алеята на славата на националните ни герои. Често е наричан от историци и изследователи „строителя на съвременна България“. Днес, пред нас е седмото пощенско издание. Първото е през далечната 1947 г. На днешното издание е скулптурата на Марко Марков, автор на марката е Стилян Найденов.“, откри церемонията Димитър Геновски. Председателят на БЗНС Николай Ненчев на свой ред се обърна към всички присъстващи с думите: „За нас, последователите на Александър Стамболийски, днес е огромна чест да присъстваме на това събитие. Историята си има свой ред и тя определят значимите фигури и събития. Днес тук сред нас са хора, извървели един нелек път, следвайки заветите и примера на Ал. Стамболийски. Вярвам, че тази марка ще бъде символ за живота и делата на този българин, който само за няколко години успя да промени България, да я възроди и нареди до останалите европейски народи. Нека тя сама да говори повече от всички нас за държавника Александър Стамболийски.“ На събитието присъстваха Жеко Стоянов, Тома Томов, Величко Велев и други  земеделци, осъдени и излежали дългогодишни присъди в комунистическите лагери и затвори, но останали верни на принципите и заветите на Ал. Стамболийски. До тях застанаха млади членове на Съюза, готови да отстояват демократичните принципи.", "date": "2019.03.03", "title": "БЗНС валидира пощенска марка в чест на Александър Стамболийски"}
{"url": "https://www.faktor.bg/bg/articles/anatoliy-makarov", "text": "\"Винаги трябва да помним великите страници на нашата обща история, огромните жертви на народите ни, дадени за свободата и независимостта на България. Нека не забравяме поуките на тази война и да бъдем достойни, благодарни потомци на загиналите герои\". Това каза руският посланик у нас Анатолий Макаров. Руският дипломат се включи в честванията на 141-вата годишнина от Освобождението на България в столицата, съобщи БНР.", "date": "2019.03.03", "title": "Анатолий Макаров: Винаги трябва да помним огромните жертви на нашите народи за свободата на България"}
{"url": "https://www.faktor.bg/bg/articles/novini/balgariya/zashto-ds-vnedri-svoi-agenti-i-sred-sveshtenitsite", "text": "Държавна сигурност е използвала всяка възможност, за да внедри агенти в Българската православна църква, включително и опреснителни курсове за свещеници.  Това разкрива документ от архивите на Държавна сигурност, съобщава  . Той представлява строго поверително писмо до началника на Окръжно управление на МВР-ДС Русе от зам.-началника на Трето секретно политическо управление на ДС за борба с контрареволюцията. От юли 1952 г. В него началникът на ОУ МВР-ДС в Русе информиран, че Светият синод е решил да се открие в Духовната семинария в Черепиш опреснителен курс за свещеници, които да бъдат обучавани в богослужебна практика, счетоводство и църковна отчетност. Курсът е планиран да се проведе на две смени с по 100 свещеници от цялата страна. „Във връзка с горното направете възможното да бъдат включени в курсовете наши сътрудници, които да бъдат конкретно инструктирани и по време на занятията да следят за вражески прояви и изказвания”, са указанията на Трето управление на ДС, в което има специален отдел за следене на духовенството (Трето управление на ДС е далечен предшественик на създаденото през 1967 г. Шесто управление на ДС, б.а.). Документът е включен в сборника „Държавна сигурност и вероизповеданията – част 1. Българска православна църква 1944-1991” на Комисията по досиетата 2017 г.", "date": "2019.03.03", "title": "Защо ДС внедри свои агенти и сред свещениците?"}
{"url": "https://www.faktor.bg/bg/articles/novini/svyat/london-pod-para-nyama-vreme-za-otlagane-na-brekzit", "text": "Не е възможно Европейският съюз да предложи на Великобритания голямо отсрочване на датата за Брекзит заради наближаващите избори за Европейски парламент. Това заяви британският министър на международната търговия Лиъм Фокс, цитиран от Reuters. Фокс каза, че все още е \"напълно възможно\" Великобритания да напусне общността, както е предвидено на 29 март, но удължаване на действието на преговорния период в член 50 може да е необходимо, за да се осъществи гладко излизане от блока. Министър-председателят Тереза Мей каза, че удължаването не трябва да е по-дълго от края на юни. Запитан как би реагирал, ако ЕС настоява за удължаване с 21 месеца или 2 години, Фокс каза пред телевизия ВВС: \"Бих бил шокиран, защото мисля, че всъщност това не е възможен изход\".", "date": "2019.03.03", "title": "Лондон под пара: Няма време за отлагане на Брекзит"}
{"url": "https://www.faktor.bg/bg/articles/mladezhi-gerb-podariha-12-metrov-tribagrenik-na-krepostta-ovech-v-provadiya", "text": "По повод националния празник на България Младежи ГЕРБ подариха 12-метров флаг за крепостта Овеч в Провадия. Трибагреникът украси голямата спираловидна стълба, която води към западния вход на средновековната твърдина над града. Това съобщиха от ГЕРБ. „Крепостта Овеч е част от забележителното културно-историческо наследство на Провадия, на Варненска област и на цяла България. Това величествено място ни изпълва с гордост, затова вярваме, че националният флаг, който издигнахме, ще докосва още по-силно сърцата на хората, щом погледнат към възвишението”, сподели Ивайло Парушев от МГЕРБ - Провадия. В родолюбивата инициатива участваха и народният представител Галя Желязкова и младежи от организацията на ГЕРБ във Варна. Ден преди 3 март те подариха знамето на директора на Историческия музей Николай Христов и лично поставиха 12-метровия флаг. „Размерът на трибагреника е съобразен с височината на атрактивната стълба, която осигурява достъп до крепостта откъм самия град. Радвам се, че ръководството на музея в Провадия прегърна идеята на младежите и на големите български празници флагът ще краси възвишението”, коментира общинският съветник Димо Димов, който ръководи организацията на ГЕРБ - Провадия. Той поздрави екипа на музея по повод 3 март, като му пожела да продължава всеотдайно да съхранява и популяризира забележителната ни история. „3 март не е просто почивен ден в календара, а тържество на силния български дух”, изтъкна Галя Желязкова и апелира повече млади хора да се включат в честванията, за да споделят емоцията на празника и да покажат, че пазят националните идеали, които са ни завещали героите, извоювали Освобождението на България.", "date": "2019.03.03", "title": "Младежи ГЕРБ подариха 12-метров трибагреник на крепостта Овеч в Провадия"}
{"url": "https://www.faktor.bg/bg/articles/obshtestvo/ulitsata/s-den-na-otvoreni-vrati-v-natsionalniyat-voennoistoricheski-muzey-otbelyazva-3-ti-mart", "text": "С Ден на отворени врати и специален показ на експонати – символ на извоюваната свобода, Националният военноисторически музей (НВИМ) ще отбележи 3 март. Това съобщиха от пресцентъра на музея. По традиция в празничния ден Музеят ще работи от 10.00 до 17.00 часа с вход свободен за постоянната хронологична и външната експозиция, както и за временните си изложби. Само в този ден посетителите ще се докоснат до емблематични вещи на Опълчението и доброволческите чети, участвали в Руско-турската война, които символизират устрема на народа за извоюване на свободата си. Сред артефактите, пренесли през годините спомена за себеотдадеността на предците ни, са сабята на Жельо войвода, на която със златни букви е изписано „Българино, братко мой, ти от турчин се не бой, вземи сабля, върви на бой“, пушката на Ильо войвода, който на 72 години се включва в Руско-турската война със своя чета, мушкетонът на Панайот Хитов и други. Споменът за кръвопролитните боеве при Стара Загора ще бъде пресъздаден с оригиналната пика на Самарското знаме, която в боя е огъната под напора на мъртвото тяло на подполк. Калитин. Свободата през призмата на почитта и благодарността към всички, чиито усилия и саможертва водят до успешния край на войната, ще бъде представена чрез някои от възпоменателните знамена, изработени от обществени комитети в освободените български градове, и сребърни чаши, подарени от руския император на останалите живи опълченци по повод 25-ата годишнина от Руско-турска война. Сред експонатите се откроява и символичният ключ на един от най-разпознаваемите символи на свободата – паметника на връх Шипка, поднесен на цар Борис III при откриването на монумента. В навечерието на националния празник, на 2 март НВИМ получи като дарение личния печат на граф Николай Игнатиев – един от четиримата представители на Руската и Османската империя, подписали Санстефанския мирен договор, само месец след като Великите сили се споразумяват на Балканите да не се създава голяма славянска държава. Печатът ще може да бъде видян от широката публика още на 3 март.", "date": "2019.03.03", "title": "С Ден на отворени врати Националният военноисторически музей отбелязва 3-ти март"}
{"url": "https://www.faktor.bg/bg/articles/zatrudneno-dvizhenie-v-sofiya-do-vtornik", "text": "Движението в центъра на София ще бъде затруднено в следващите дни заради отбелязването на националния празник и посещението на руския премиер Дмитрий Медведев. Това предупреди Столичната дирекция на вътрешните работи (СДВР), като подчерта, че са предприети стриктни мерки за опазване на обществения ред, организация на движението и недопускане на нарушения в града. За церемонията по издигането на националното знаме пред Паметника на Незнайния войн, която започва в 11 ч. на 3 март, около паметника ще има изградени 6 контролно пропускателни пункта. Там служители на Националната служба за охрана ще проверяват гостите и посетителите. В 12 ч. за кратко ще бъде затруднено преминаването около сградата на президенството, където в 12 ч Националната гвардейска част ще извърши смяна на почетния гвардейски караул. За осигуряването на безопасността по време на тържествената заря, която започва в 18.30 ч на пл.\"Народно събрание, ще бъдат изградени два кръга на охрана, съвместно със служители на \"Военна полиция\", уточняват от СДВР. \"Граждани ще бъдат допускани в обособения джоб на бул. \"Цар Освободител\", откъм ул. \"Г. С. Раковски\", както и по пътното платно на бул. \"Цар Освободител\" в отсечката от пл.\"Народно събрание\" до бул.\"Васил Левски\", като района ще бъде отцепен с полицейска лента и тежки парапети\", се посочва в съобщението. От полицията допълват, че на 3-ти март ще има множество шествия и митинги по повод националния празник в района на паметниците на Незнайния войн, на Цар Освободител и на Българския Опълченец и напомнят, че по закон на подобни масови прояви е забранено внасянето на огнестрелно или хладно оръжие, участие след употреба на алкохол, както и ползване на предмети, предизвикващи силен шум. На 4 март пред Паметника на Незнайния воин ще се състои церемония по официалното посрещане на председателя на правителството на Руската федерация Дмитрий Медведев и водената от него делегация, които пристигат на двудневно официално посещение в България. От СДВР предупреждават, че по време на визитата при необходимост поетапно ще бъдат затваряни улиците по маршрута на делегацията и призовават гражданите и гостите на столицата да проявят търпение и разбиране, ако им бъде причинено евентуално неудобство.", "date": "2019.03.03", "title": "Затруднено движение в София до вторник"}
{"url": "https://www.faktor.bg/bg/articles/ninova-pochete-balgarskite-i-ruskite-geroi-na-shipka", "text": "\"Да сме смели, да отхвърлим страховете и зависимостите, и да бъдем свободни хора\". За това призова на връх Шипка лидерът на БСП Корнелия Нинова, която участва в отбелязването на националния празник на България – 3 март, на връх Шипка.  \"Шипка ни събра млади и стари, българи от цялата страна.  Заедно, без различия, стоим пред най-високия връх на българското достойнство.Тук човек се чувства малка частица от нещо голямо и цяло, от  народ, който уважава историята и обича Родината си.  Нека отдадем почит към българските и руските герои, към всички, дали живота си в Руско-турската Освободителна война. Те се саможертваха не за власт и пари, а за най-скъпото, което има човек - свободата. Днес, най-голямата признателност към техния подвиг ще бъде да сме смели, да отхвърлим страховете и зависимостите, и да бъдем свободни хора. Честит празник, българи.\", допълни тя.", "date": "2019.03.03", "title": "Нинова почете героите на освобождението: Те се саможертваха не за пари, а за свободата ни"}
{"url": "https://www.faktor.bg/bg/articles/karayancheva-1", "text": "\"Пожелавам на българите да бъдат здрави, да бъдат горди. Имаме древна история и славни времена, които в годините са градили българския народ. Сега, когато сме част от обединена Европа, винаги трябва да остава в нас националната ни гордост и да бъдем достойни граждани на Европа”. Това каза в ефира на БиТиВи от връх Шипка председателят на Народното събрание Цвета Караянчева в обръщение по случай 3 март.  „Ние трябва да обединим българите – ние политиците. Трябва в такива празници, в такива дни да говорим само за единение, за благодарност към всички герои, които са оставили костите си на този връх, всички герои, които са загинали за свободата на България. Това трябва да ни обединява – винаги трябва да търсим допирните точки, а не точките, които ни разделят”, посочи още Караянчева.  Запитана защо все пак в политическото пространство точките, които разединяват като че ли са повече, отколкото тези, които обединяват, председателят на парламента отговори:  „Народното събрание е място, където трябва да се водят дебати. Така е било и преди 140 години, когато е било учредителното събрание. Имало е различни дебати, различни позиции, но строителите на съвременна България са намерили общите точки, за да приемат едни от основните закони. Един от най-прогресивните български закони – Търновската конституция. Винаги трябва да търсим консенсуса – разбира се, ние сме различни политически партии, имаме различни програми и всеки един човек има своите мнения и не трябва толкова остро да се противопоставяме”.", "date": "2019.03.03", "title": "Караянчева: Ние политиците трябва да обединяваме българите"}
{"url": "https://www.faktor.bg/bg/articles/novini/balgariya/veselin-metodiev-smisleniyat-patriotizam-e-da-dadesh-ot-sebe-si-za-drugite", "text": "Има сила на българския дух и това не може да бъде прекършено. То може да бъде спирано, може да бъде забавено, може да бъде протакано, може да бъде от леност и мързел отлагано – на такива неща сме свидетели постоянно. Дефиницията на патриотизъм е да можеш да дадеш от себе си за другите. Това каза в ефира на „Тази неделя” от площада „Св. Александър Невски” историкът и бивш министър на образованието доц. Веселин Методиев. „Да проявяваш любов към отечеството – това  много хубаво, но и много романтично. Истинският, смисленият патриотизъм е да се грижиш за хората около себе си. Както се грижиш за дома си, така да се погрижиш и за общността си. Тогава се създава това чувство на принадлежност”, коментира още той. По думите му личностите на възрожденското време са героите, превърнали България в модерна държава. Благодарение на делата на Стоилов, Стамболов и Каравелов Европа говори за „българското чудо”.", "date": "2019.03.03", "title": "Веселин Методиев: Смисленият патриотизъм е да дадеш от себе си за другите"}
{"url": "https://www.faktor.bg/bg/articles/novini/balgariya/ministar-mladenov-ekstradirame-na-13-mart-ispanskiya-narkotrafikant-koyto-e-ot-seriozen-rang", "text": "Няма пропуснати вериги и бензиностанции при проверките през последните две години и така ще продължим. Това заяви днес пред БНР вътрешният министър Младен Маринов. „Не бих казал, че проверките за контрабанда на горива са по сигнал на Българската петролна и газова асоциация, те вървят още от създаването на междуведомствения контрабанден център, но до този момент може би не са били във фокуса на обществото“, каза министърът в предаването „Неделя 150“ на програма „Хоризонт“. „Ново е надграждането на този център, като след нареждане на премиера бе създадена организация всички информационни и контролни системи в различните органи, контролиращи вноса, разпространението и продажбата на горива да се обединят в него. За да може да се прави анализ за резултатите и тенденциите, на разминаванията. Нашите усилия са да контролираме процеса от самия внос на горивата до продажбата им. В ход е картографирането на всички обекти, които са регистрирани за търговия с горива и петролни продукти“, съобщи министърът. „Резултатите показват, че това са системни усилия, защото няма периодични акции да повлияят на такъв голям и силен сектор“, каза Младен Маринов. Той съобщи, че за 2018 г. предотвратените щети за бюджета от иззети горива и тютюневи изделия са за над 27 млн. лв. при 16 млн. за 2017 г., което показва постоянни и системни усилия за противодействие на контрабандата. Друг резултат от тези усилия е нарастването на приходите в бюджета заради превенцията, до която водят тези усилия, добави министърът. 4,4% е делът на контрабандните цигари в България и това е едно от най-ниските нива в ЕС, сочи последно международно проучване. Заловеният испански наркотрафикант е от „сериозен ранг“, подчерта вътрешният министър, който коментира новината, че в България е задържан един от най-издирваните испански наркотрафиканти. Младенов посочи, че случаят показва каква е „силата на европейските механизми за противодействие на престъпността“. Сигналът за него е получен на 12 февруари пред европейската мрежа за активно издирване на бегълци. „Незабавно е направена организация от колегите във Варна… Реално задържането а станало на 17 февруари, като на 26-и е изправен пред Окръжен съд Варна, който е разрешил предаването му на испанските власти. Надяваме се това да се осъществи на 13 март“, каза министърът. На базата на начина на издирване и подадена информация, че лицето възнамерява да напусне ЕС и да се укрие в трета страна, Младенов допусна, че задържаният има „сериозен ранг“ в наркотрафика. „Ползваме се с доверие пред всички партньори и оправдаваме това доверие с тези незабавни действия. При всеки един такъв сигнал се действа незабавно“, каза още той коментирайки случая. Министър Младен Маринов, който даде интервюто на път за честванията на Шипка, честити на българските граждани 3 март, като го „най-светлият национален празник“, като препоръча още един път да бъде прочетена „Епопея на забравените“, защото историята не трябва да бъде забравяна.", "date": "2019.03.03", "title": "Министър Младенов: Екстрадираме на 13 март испанския наркобос, който е от \"сериозен ранг\""}
{"url": "https://www.faktor.bg/bg/articles/zalovifa-tartor-na-neapolitanskata-mafiya-izdirvan-ot-14-godini", "text": "Полицията в Италия арестува тартор на неаполитанската мафия. Задържаният е Марко ди Лауро, четвъртият син на боса Паоло ди Лауро и последният останал на свобода. 38-годишният Марко ди Лауро е бил арестуван в Неапол без да окаже съпротива. От 2006 г. за него има издадена европейска заповед за арест. Той беше втори в списъка с най-издирвани престъпници в Италия след сицилианския мафиот Матео Месина Денаро. Италианският министър на вътрешните работи Матео Салвини приветства успеха на операцията, заявявайки, че престъпниците няма да видят \"нито минута покой\".", "date": "2019.03.03", "title": "Заловиха тартор на неаполитанската мафия, издирван от 14 години"}
{"url": "https://www.faktor.bg/bg/articles/novini/svyat/erdogan-shte-tarsi-neft-i-gaz-v-sredizemno-more", "text": "Турция ще започне сондажи за нефт и природен газ в Средиземно море, заяви отново снощи президентът Реджеп Ердоган. По думите му подготвителната работа на новия сондажен кораб „Явуз“ е завършена. Турският лидер заяви това на митинг на управляващата Партия на справедливостта и развитието в черноморския град Ризе, от който е родом. През октомври друг турски кораб - „Фатих“, започна първите дълбоководни сондажи край бреговете на Анталия. От април 2017 г. кораб, който беше закупен от Норвегия и преименуван на „Барбарос Хайреддин паша“, започна сеизмични проучвания в района. Турция, непризнатият Северен Кипър и Република Кипър си оспорват морски участъци в Източното Средиземноморие. От 27 февруари до 7 март Анкара провежда най-големите военноморски учения в историята си досега. В тях участват кораби и авиация в акваторията на Егейско, Средиземно и Черно море.", "date": "2019.03.03", "title": "Ердоган ще търси нефт и газ в Средиземно море"}
{"url": "https://www.faktor.bg/bg/articles/novini/svyat/orban-plashi-evropa-s-nova-migrantska-kriza", "text": "Унгарският премиер Виктор Орбан смята, че мигрантската криза в Европа може да се повтори с още по-голяма сила и че миграционните въпроси трябва да се решават не от Европейската комисия, а от нов орган с участието на вътрешните министри на страните от Шенгенското пространство.  \"Всичко, което наблюдавахме от 2015 г., ще се случи отново с по-голяма сила\", каза Орбан в публикувано днес интервю за германския в. \"Велт\", цитирано от ТАСС. Той призна, че между властите на Унгария и Германия съществуват разногласия по въпросите на миграцията.  \"Охлаждането в политическите отношения възникна единствено заради миграцията. Ние настояваме на правото на самоотбрана на всяка нация, германците следват друга философия\", каза Орбан.  Според унгарския премиер трябва по модела на Еврогрупата да се създаде съвет на вътрешните министри на страните, между които няма граничен контрол.  \"Вътрешните министри на страните от Шенгенското пространство трябва да създадат силен орган, където може да се решават съответните въпроси, както го правят експертите, а не политиците\", заяви Орбан.", "date": "2019.03.03", "title": "Орбан плаши Европа с нова мигрантска криза"}
{"url": "https://www.faktor.bg/bg/articles/novini/balgariya/anton-todorov-po-sveta-praznuvat-denya-na-svoyata-nezavisimost-a-nie-ruskata-okupatsiya", "text": "Вижте какво празнуват дори и най-задръстените държави по света - празнуват ДЕНЯ НА СВОЯТА НЕЗАВИСИМОСТ! Ние празнуваме руската окупация. Просто да падлудейш, казва в свой коментар политологът Антон Тодоров. Той прилага и подробен списък на националните празници по държави: Австралия – 26 януари (Ден на основаването на Австралия – пристигането на първите заселници през 1788 г.) Австрия – 26 октомври (Декларация Парламента за неутралитет на Австрия, залегнал в конституцията, 1955 г.) Азербайджан – 28 май (Ден на републиката, 1918 г.) Албания – 28 ноември (Ден на независимостта – от Турция, 1912 г.) Алжир – 1 ноември (Ден на независимостта – от Франция, 1962 г.) Англия (Великобритания) – 23 април (Ден на Свети Георги – патрон на нацията) Ангола – 11 ноември (Ден на независимостта – от Португалия, 1975 г.) Ангуила – 30 май (Ден на Ангуила – по повод въвеждането на самостоятелна полиция през 1967 г.) Андора – 8 септември (Ден на независимостта – от Франция и Испания, 1993 г.) Антигуа и Барбуда – 1 ноември (Ден на независимостта – от Великобритания, 1981 г.) Аржентина – 25 май (Ден на въстанието за независимост – срещу Испания, 1810 г.) Армения – 28 май (Ден на независимостта – от СССР, 1991 г.) Аруба – 18 март (Ден на националния флаг – 1976 г.) Афганистан – 19 август (Ден на независимостта – от Великобритания, 1919 г.) Беларус – 3 юли (Ден на освобождението – от Хитлеристка Германия, 1944 г.) Белгия – 21 юли (Коронация Леополд I, първи крал на Белгия – 1831 г.) Белиз – 10 септември (Ден на Св. Джордж Кайе – патрон на държавата) и 21 септември (Ден на независимостта – от Великобритания, 1981 г.) Бангладеш – 26 март (Ден на независимостта – от Пакистан, 1971 г.) Барбадос – 30 ноември (Ден на независимостта – от Великобритания, 1966 г.) Бахамски острови – 10 юли (Ден на независимостта – от Великобритания, 1973 г.) Бахрейн – 16 декември (Ден на нацията – получаване на пълна независимост и отпадане статута на протекторат на Великобритания, 1971 г.) Бенин – 1 август (Ден на независимостта – от Франция, 1960 г.) Бермуда – 24 май (Ден на националните герои – първоначално е честван като Ден на кралица Виктория) Боливия – 6 август (Ден на независимостта – от Испания, 1825 г.) Босна и Херцеговина – 1 март (Ден на независимостта – от Югославия, 1992 г.; и 25 ноември (Ден на държавността – възстановяване на държавата от марионетната на Италия Независима държава Хърватска, 1943 г.) Ботсвана – 30 септември (Ден на независимостта – от Великобритания, 1966 г.) Бразилия – 7 септември (Ден на независимостта – от Португалия, обявена през 1822 г.; призната 3 години по-късно) Бруней – 23 февруари (Национален ден на Бруней – от 1984 г.) Буркина Фасо – 4 август (Годишнина от революцията – 1984 г. и Ден на независимостта – от Франция, 1960 г.) Бурунди – 1 юли (Ден на независимостта – от Белгия, 1962 г.) Бутан – 17 декември (Начало на управление на династията Вангчук – 1907 г.) България – 3 март (Ден на Освобождението на България от османско иго – 1878 г.), 22 септември (Обявяване на независимостта на България), 6 септември (Съединението на Княжество България и Източна Румелия) Вануату – 30 юли (Ден на независимостта – от Франция и Великобритания, 1980 г.) Ватикан – 11 февруари (Ден на суверенитета – от Италия, 1929 г.) Великобритания – втората събота на юни (Официално честване на рождения ден на кралица Елизабет II) Венецуела – 5 юли (Декларация за независимост – от Испания, 1811 г.) Виетнам – 2 септември (Декларация за независимост – от Франция, 1945 г.) Габон – 17 август – (Ден на независимостта – от Франция, 1960 г.) Гамбия – 18 февруари (Ден на независимостта – от Великобритания, 1965 г.) Гана – 6 март (Ден на независимостта – от Великобритания, 1957 г.) Гватемала – 15 септември (Ден на независимостта – от Испания, 1821 г.) Гвинея – 2 октомври (Ден на независимостта – от Франция, 1958 г.) Гвинея-Бисау – 24 септември (Ден на независимостта – от Португалия, 1973 г.) Гвиана – 23 февруари (Празник Машрамани по повод Ден на републиката – 1972 г.) Германия – 3 октомври (Ден на германското единство – 1990 г.) Гибралтар (Великобритания) – 10 септември (Празник на Гибралтар) Гренада – 7 февруари (Ден на независимостта – от Великобритания, 1973 г.) Грузия – 26 май (Ден на независимостта – от Болшевишка Русия, 1918 г.) Гуам (САЩ) – 21 юли (Ден на свободата – от японска окупация, 1944 г.) Гърция – 25 март (Ден на независимостта – от Османската империя, декларирана на същата дата през 1821 г., което е начало на войната за независимост) Дания – 5 юни (Ден на конституцията – 1848 г.) Джибути – 27 юни (Ден на независимостта – от Франция, 1977 г.) Джърси (Великобритания) – 9 май (Ден на свободата, край на окупацията на Ла Манш с края на Втората световна война 1945 г.) Доминика – 3 ноември (Ден на независимостта – от Великобритания, 1978 г.) Доминиканска република – 27 февруари (Ден на независимостта – от Хаити, 1844 г.) и 16 август (Възстановяване на националната независимост – от Испания, 1865 г.) Египет – 23 юли (Ден на революцията – 1952 г.) Еквадор – 10 август (Ден на независимостта – от Испания, 1809 г. – окончателно извоювана на 24 май 1822 г.) Екваториална Гвинея – 12 октомври (Ден на независимостта – от Испания, 1968 г.) Еритрея – 24 май (Ден на независимостта – от Етиопия, 1993 г.) Естония – 24 февруари (Ден на независимостта – от Болшевишка Русия, 1918 г., същият ден се празнува и като Ден на републиката) Етиопия – 28 май (Възстановяване на демокрацията – сваляне на диктатурата на Менгисту Хайле Мариам, 1991 г.) Замбия – 24 октомври (Декларация за независимост – от Великобритания, 1964 г.) Зимбабве – 18 април (Декларация за независимост – от Великобритания, 1980 г.) Израел – 14 май (Ден на независимостта – с прекратяване на мандата на Великобритания, 1948 г. върху територията на Палестина) Източен Тимор – 20 май (Ден на независимостта – от Индонезия, 2002 г.) Индия – 26 януари (Ден на републиката – 1950 г.), 15 август (Ден на независимостта – от Великобритания, 1947 г.) и 2 октомври (Годишнина от рождението на Махатма Ганди – 1869 г.) Индонезия – 17 август (Ден на независимостта – от Нидерландия, 1945 г.) Иран – 1 април (Ден на ислямската република – 1979 г.) Ирак – 17 юли Република Ирландия – 17 март (Ден на Свети Патрик) Исландия – 17 юни (Ден на независимостта – от Дания, 1944 г.) Испания – 12 октомври (Годишнина от откриването на Америка, 1492 г.) Италия – 2 юни (Ден на републиката – 1946 г.) Йемен – 22 май (Ден на обединението – на Северен Йемен и Южен Йемен, 1990 г.) Йордания – 25 май (Ден на независимостта – от Великобритания, 1946 г.) Кабо Верде – 12 септември (Ден на нацията) Казахстан – 25 октомври (Ден на републиката и на държавния суверенитет – 1990 г.) Кайманови острови – 1-ви понеделник на юли Камбоджа – 9 ноември (Ден на независимостта – от Франция, 1953 г.) Камерун – 20 май (Ден на обединената държава Камерун – 1972 г.) Канада – 1 юли (Ден на Канада – 1867 г.) Катар – 3 септември (Ден на независимостта – от Великобритания, 1971 г.) Квебек (Канада) – 24 юни (Ден на патрона на областта Йоан Кръстител) Кения – 12 декември (Ден на независимостта – от Великобритания, 1963 г.; същият ден се празнува и като Ден на републиката) Киргизстан – 31 август (Ден на независимостта – от СССР, 1991 г.) Кипър – 1 октомври (Ден на независимостта – от Великобритания, 1960 г.) Кирибати – 12 юли (Ден на независимостта – от Великобритания, 1979 г.) Китай – 1 октомври (Ден на Китайската народна република – 1949 г.) Колумбия – 20 юли (Обявяване на независимост – от Испания, 1810 г.) и 7 август (Признаване на независимостта – от Испания, 1819 г.) Демократична република Конго – 30 юни (Ден на независимостта – от Белгия, 1960 г.) Република Конго – 15 август (Ден на независимостта – от Франция, 1960 г.) Коморски острови – 6 юли (Ден на независимостта – от Франция, 1975 г.) Коста Рика – 15 септември (Ден на независимостта – от Испания, 1821 г.) Кот д'Ивоар – 7 август (Ден на независимостта – от Франция, 1960 г.) Куба – 1 януари (Ден на свободата, 1959 г.) Кувейт – 25 февруари (Ден на нацията) Лаос – 2 декември (Ден на републиката – 1975 г.) Латвия – 18 ноември (Ден на независимостта – от Болшевишка Русия, 1918 г.) Лесото – 4 октомври (Ден на независимостта – от Великобритания, 1966 г.) Либерия – 26 юли (Ден на независимостта – от САЩ, 1847 г.) Либия – 1 септември (Ден на революцията – държавен преврат под ръководството на Муамар Кадафи, 1969 г.) Ливан – 22 ноември (Ден на независимостта – от Франция, 1943 г.) Лихтенщайн – 15 август (Ден на Лихтенщайн) Литва – 16 февруари (Ден на независимостта – от Русия, 1918 г.) Люксембург – 23 юни (Рожден ден на Великия херцог – празнува се като национален празник от 1947 г. и от 1961 г. няма връзка с истинския рожден ден на херцога) Мавритания – 28 ноември (Ден на независимостта – от Франция, 1960 г.) Мавриций – 12 март (Ден на независимостта – от Великобритания, 1968 г.) Мадагаскар – 26 юни (Ден на независимостта – от Франция, 1960 г.) Република Македония – 8 септември (Ден на независимостта – от Югославия, 1991 г.) Малави – 6 юли (Ден на независимостта – от Великобритания, 1964 г.) Малайзия – 31 август (Ден на независимостта – от Великобритания, 1957 г.) Малдиви – 26 юли (Ден на независимостта – от САЩ, 1965 г.) Мали – 22 септември (Ден на независимостта – от Франция, 1960 г.) Малта – 21 септември (Ден на независимостта – от Великобритания, 1964 г.) Мароко – 2 март (Ден на независимостта – от Франция и Испания, 1956 г.) Маршалски острови – 1 май (Ден на независимостта (реално от 21 октомври 1986 г., от САЩ) и Ден на конституцията (1979 г.) Мексико – 16 септември (Ден на независимостта – от Испания, обявена на същата дата през 1810 г., извоювана окончателно на 27 септември 1821 г.) Мианмар – 4 януари (Ден на независимостта – от Великобритания, 1948 г.); 14 ноември – (Ден на нацията) Микронезия – 10 май (Ден на конституцията – 1979 г.) Мозамбик – 25 юни (Ден на независимостта – от Португалия, 1975 г.) Молдова – 27 август (Ден на независимостта – от СССР, 1991 г.) Монако – 19 ноември (Ден на принца) Монголия – 11 юли (Ден на революцията и независимостта – от Китай, 1921 г.) Намибия – 21 март (Ден на независимостта – от ЮАР, 1990 г.) Науру – 31 януари (Ден на обявяване на независимостта – от Великобритания, Австралия и Нова Зеландия, 1968 г.) Непал – 18 февруари (Ден на мъчениците) и 28 декември (Рожден ден на краля и Ден на републиката – 2007 г.) Нигер – 18 декември (Ден на републиката, 1958 г.) Нигерия – 1 октомври (Ден на независимостта – от Великобритания, 1960 г.) Нидерландия – 30 април (Официално честване на рождения ден на кралица Беатрикс, национален празник) Никарагуа – 15 септември (Ден на независимостта – от Испания, 1821 г.) Ниуе – 6 февруари (Годишнина на договора Вайтанга – 1840 г.) Нова Зеландия – 6 февруари (Годишнина на договора Вайтанга – 1840 г.) Норвегия – 17 май (Ден на конституцията – 1814 г.) Обединени арабски емирства – 2 декември (Годишнина от създаването на федерацията – 1971 г.) Острови Кук – 4 август (Ден на конституцията – 1981 г.) Остров Ман (Великобритания) – 5 юли (Ден на парламента Тинвалд – по повод на първото заседание на същата дата през 1417 г.) Оман – 18 ноември (Рожден ден на султан Кабус бен-Саид ал-Саид, 1940 г.) Пакистан – 23 март (Ден на републиката – първата ислямска република в света през 1956 г.) и 14 август (Ден на независимостта – от Великобритания и отделянето на държавата от Индия през 1947 г.) Палау – 9 юли (Ден на конституцията – 1981 г.) Панама – 3 ноември (Отделяне на държавата като самостоятелна от Колумбия, 1903 г.) Папуа Нова Гвинея – 16 септември (Ден на независимостта – от Австралия, 1975 г.) Парагвай – 15 май (Ден на независимостта – от Испания, 1811 г.) Перу – 28 юли (Ден на независимостта – от Испания, 1821 г.) Полша – 3 май (Ден на конституцията) и 11 ноември (Ден на независимостта от Австро-Унгария, Германия и Русия, 1918 г.) Португалия – 10 юни (Ден на Португалия – по повод деня в памет на националния поет Луиш ди Камоинш, 1850 г.) Приднестровие (Русия) – 2 септември (Ден на независимостта – от СССР, обявена през 1990 г., не е международно призната държава) Пуерто Рико (САЩ) – 25 юли (Ден на конституцията – 1952 г.) Руанда – 1 юли (Ден на независимостта – от Белгия, 1962 г.) Румъния – 1 декември (Годишнина от възвръщането на Трансилвания и обединението на Румъния, 1918 г.) Русия – 12 юни (Ден на Русия – празнува се от 1990 г.) Салвадор – 15 септември (Ден на независимостта – от Испания, 1821 г.) Flag of Samoa.svg Самоа – 1 юни (Ден на независимостта – от Нова Зеландия, 1962 г.; забележка: Държавата получава независимостта си на 1 януари същата година, но празникът е изместен на 1 юни по причини от климатичен характер) Сан Марино – 3 септември (Ден на републиката – най-старата република в света, 301 г.) Сао Томе и Принсипи – 12 юли (Ден на независимостта – от Португалия, 1975 г.) Саудитска Арабия – 23 септември (Празник на обединението на кралството – 1923 г.) Свазиленд – 6 септември (Ден на независимостта – от Великобритания, 1968 г.) Северен Кипър – 15 ноември (Ден на независимостта – от Кипър, 1983 г., призната само от Турция) Северна Ирландия (Великобритания) – 17 март (Ден на Свети Патрик) Северна Корея – 8 септември (Създаване на Корейската народно-демократична република през 1948 г.) Северни Мариански острови – 8 декември (Ден на конституцията – 1977 г.) Сейнт Китс и Невис – 19 септември (Ден на независимостта – от Великобритания, 1983 г.) Сейнт Лусия – 22 февруари (Ден на независимостта – от Великобритания, 1979 г.) Сейнт Винсент и Гренадини – 27 октомври (Ден на независимостта – от Великобритания, 1979 г.) Сейшелски острови – 18 юни (Ден на конституцията – 1993 г.) Сенегал – 4 април (Ден на суверенитета – 1960 г.) Сиера Леоне – 27 април (Ден на републиката, 1961 г.) Сингапур – 9 август (Ден на Сингапур – отделяне от Малайзия като самостоятелна държава през 1965 г. Сирия – 17 април (Ден на независимостта – от Франция, 1946 г.) Словакия – 29 август (Словашко национално въстание, срещу окупацията на Хитлеристка Германия, 1944 г.) и 1 септември (Ден на конституцията – 1992 г.) Словения – 25 юни (Ден на независимостта – от Югославия, 1991 г.) Соломонови острови – 7 юли (Ден на независимостта – от Великобритания, 1978 г.) Сомалия – 26 юни (Ден на независимостта – от Великобритания, 1960 г.) и 1 юли (Ден на независимостта и Ден на обединението – от Италия, 1960 г.) Судан – 1 януари (Ден на независимостта – от Франция и Египет, 1956 г.) Суринам – 25 ноември (Ден на независимостта – от Нидерландия, 1975 г.) Съединени американски щати – 4 юли (Декларация независимост от Великобритания, 1776 г.) Сърбия – 15 февруари (Избухване на Първото сръбско въстание за независимост от Османската империя – 1804 г.) Таджикистан – 9 септември (Ден на независимостта – от СССР, 1991 г.) Тайван – 10 октомври (Ден на републиката – по повод създаването на Китайска република през 1911 г.) Тайланд – 5 декември (Рожден ден на краля, 1927 г.) Танзания – 26 април (Ден на обединението – на Танганика и Занзибар в държавата Танзания, 1964 г.) Татарстан – 30 август (Ден на суверенитета – от СССР, обявена независимост през 1990 г., непризната спрямо Руска федерация на референдум през 1992 г., има статут на автономия) Того – 27 април (Ден на независимостта – от Франция, 1960 г.) Тонга – 4 юни (Ден на независимостта – от Великобритания, 1970 г.) Тринидад и Тобаго – 31 август (Ден на независимостта – от Великобритания, 1962 г.) Тувалу – 1 октомври (Ден на независимостта – от Кирибати, 1975 г.) Тунис – 20 март (Ден на независимостта – (декларация) от Франция, 1956 г.) Туркменистан – 27 октомври (Ден на независимостта – от СССР, 1991 г.) Турция – 29 октомври (Ден на републиката – отказване от статута на Османска империя, 1923 г.) Уганда – 9 октомври (Ден на независимостта – от Великобритания, 1962 г.) Уелс (Великобритания) – 1 март (Ден на Свети Давид) Украйна – 24 август (Ден на независимостта – от СССР, 1991 г.) Унгария – 15 март (Ден на революцията, 1848 г.), 20 август (Ден на Свети Ищван I – първи крал и основател на държавата) и 23 октомври (Ден на републиката и революцията, 1956 г.) Уругвай – 25 август (Декларация за независимост – от Бразилия, 1825 г.) Узбекистан – 1 септември (Ден на независимостта – от СССР, 1991 г.) Фиджи – 10 октомври (Ден на независимостта – от Великобритания, 1970 г.) Филипини – 12 юни (Ден на независимостта – от Испания, 1898 г.) Финландия – 6 декември (Ден на независимостта – от Русия, 1917 г.) Фландрия – 11 юли (Годишнина от битката при Куртре – 1302 г., начало на борбата за независимост от Франция) Франция – 14 юли (Годишнина от превземането на Бастилията – начало на Френската революция, 1789 г.) Хаити – 1 януари (Ден на независимостта – от Франция, 1804 г.) Хондурас – 15 септември (Ден на независимостта – от Испания, 1821 г.) Хърватия – 25 юни (Ден на независимостта – от Югославия, 1991 г.) Централноафриканска република – 1 декември (Ден на републиката – 1958 г., получена автономия от Франция) Чад – 11 август (Ден на независимостта – от Франция, 1960 г.) Черна гора – 13 юли (Международно призната за независима държава – Берлински конгрес, 1878 г. и Годишнина от антифашисткото въстание – 1941 г.) Чехия – 28 октомври (Ден на въстановената независимост – от Австро-Унгария, 1918 г.) Чили – 18 септември (Ден на първото правителство на Чили от 1810 г., което дава началото на борбата за независимост от Испания през 1818 г.) Швеция – 6 юни (Ден на независимостта – от анексията на Дания, 1523 г.) Швейцария – 1 август (Ден на федерацията срещу Свещената Римска империя, 1291 г.) Шотландия (Великобритания) – 30 ноември Шри Ланка – 4 февруари (Ден на независимостта – от Великобритания, 1948 г.) Южна Африка – 27 април (Ден на свободата – отбелязва се първото участие на чернокожото население в избори през 1994 г., след политиката на апартейд) Южна Корея – 15 август (Ден на независимостта – от Япония, 1945 г.) Ямайка – първият понеделник на август (Ден на независимостта – от Великобритания, 1962 г.) Япония – 11 февруари (Възникване на нацията – по повод изкачването на първия император на трона, 660 пр.н.е.) и 3 май (Ден на конституцията – 1947 г.)", "date": "2019.03.03", "title": "Антон Тодоров: По света празнуват деня на своята независимост, а ние руската окупация"}
{"url": "https://www.faktor.bg/bg/articles/novini/svyat/ruski-silovatsi-arestuvaha-ukrainski-arhiepiskop-v-krim", "text": "Архиепископът на Симферополската и Кримска православна църква в Украйна Климент е задържан на автогарата в Симферопол, откъдето е планирал да отиде в Ростов на Дон, за да се срещне с украинския политически затворник Павел Гриб, съобщава на Фейсбук страницата си журналистът Андрей Шекун. \"Архиепископ Климент е бил задържан и откаран в Киевското районно полицейско управление на град Симферопол. Днес той трябваше да пътува за среща с украинския затворник Павел Гриб в Ростов на Дон. Задържаха го в самия автобус на централната автогара на Симферопол, преди планираната от него среща с политическия затворник\", написа журналистът. По-късно Шекун уточнява, че Климент е отведен не в областното управление в Киев, а веднага до централния полицейски участък. В коментара си журналистът съобщава, че е получил информация за ареста от самия архиепископ.", "date": "2019.03.03", "title": "Руски силоваци арестуваха украински архиепископ в Крим"}
{"url": "https://www.faktor.bg/bg/articles/novini/balgariya/3-ti-mart-e-zamislen-perverzno-umno-ot-stratezite-na-bkp/ds/kgb/gru-kato-praznik-na-razdelenieto", "text": "Кой е националният празник на България?! 3-ти март? - НЕ! 3-ти март 1878 е мирен договор в руско - османската война между Руската и Османската империи. 3-ти март 1918 е и мирен договор между Четворния съюз (Германия, Австро-Унгария, България и Османската империя) от една страна, и Русия, от друга страна, слага край на руското участие в Първата световна война. 3-ти март е измислен и гласуван като национален празник от комунистическото \"Народно събрание\" на 5 март 1990 г.( във всеобщата \"демократична\" залисия да не е 9 септември 1944 г.!!!) 3-ти март е замислен перверзно умно от стратезите на БКП/ДС/КГБ/ГРУ като празник на разделението и до днес противопоставя българските граждани - българи и турци, едни на други.  Националният празник на България трябва да е 22 септември - Денят на Независимостта на България!  На 22 септември, 1908 г., Царство България обявява своята Независимост!", "date": "2019.03.03", "title": "3-ти март е замислен перверзно умно от стратезите на БКП/ДС/КГБ/ГРУ като празник на разделението"}
{"url": "https://www.faktor.bg/bg/articles/novini/balgariya/v-sofiya-zapochna-tseremoniyata-po-izdiganeto-na-natsionalniya-flag", "text": "В центъра на София, пред паметника на Незнайния воин, започна официалната церемония по издигане на Националното знаме на Република България на връх Трети март.. На площада пред паметника са държавният глава, патриарх Неофит, Симеон Сакскобурггоски, лидерът на ДПС, дипломати, депутати и представители на властта. Стотици са гражданите, дошли да наблюдават тържествената церемония, с която отбелязваме 141 години от Освобождението на България.  Фанфари оповестиха началото на церемонията. В центъра на вниманието са строените под конец гвардейци, както и представителният духов оркестър. Началникът на отбраната ген. Андрей Боцев посрещна президента и върховен главнокомандващ на Въоръжените сили Румен Радев на площада, който прие строя и поздрави гвардейците. По-рано в патриаршеската катедрала „Св. Александър Невски” се състоя литургията по повод 141 години от Освобождението. Бяха отслужени Молебен за здравето и преуспяването на българския народ и Панихида за всички войни, дали живота си за българската свобода по време на Руско-турската освободителна война.", "date": "2019.03.03", "title": "В София започна церемонията по издигането на националния флаг"}
{"url": "https://www.faktor.bg/bg/articles/tsvetanov-nash-dalg-e-da-se-vslushame-v-zaveta-na-nashite-osvoboditeli-za-demokratsiya-svoboda-i-ravenstvo", "text": "На днешния национален празник сме длъжни за пореден път да си припомним, че няма по-ценно нещо от правото сам да определяш съдбата си, но и повод да се поклоним дълбоко пред саможертвата и делото на всички национални освободители. Това написа председателят на Парламентарната група на ГЕРБ и зам.-председател на партията Цветан Цветанов в профила си в социалната мрежа „Фейсбук“ . \"Заветът им за демокрация, свобода и равенство е непреходен и днес звучи по-силно от всякога. Наш дълг е да се вслушаме в него и да следваме неотклонно начертания от героите европейски път. Не бива да забравяме, че като наследници на славен народ ние носим отговорността пред него да възпитаме у децата си патриотизъм, благодарение на който българският дух е оцелял през онези тежки 500 години, има го днес и ще пребъде! Още веднъж - честит празник!\", написа още Цветанов.", "date": "2019.03.03", "title": "Цветанов: Наш дълг да възпитаме децата си в патриотизъм"}
{"url": "https://www.faktor.bg/bg/articles/novini/svyat/estontsite-izbirat-nov-parlament", "text": "Почти един милион естонци избират днес новите 101 депутати в Държавното събрание. Кандидатите са общо 1099. Основните претенденти са Центристката партия на премиера Юри Ратас, Партията на реформите, която се застъпва за либерална икономическа политика, и Социалдемократическата партия, която се съсредоточава върху социални и свързани с благосъстоянието въпроси. Националистическата крайнодясна Консервативна народна партия на Естония е увеличила популярността си през последните години, показват проучванията на общественото мнение. Партията остро критикува задължителните квоти на ЕС за прием на мигранти. Основните теми на предизборната кампания бяха икономически и вътрешнополитически, като данъчно облагане и здравеопазване и въпросът как да бъдат върнати в страната десетки хиляди емигранти. Близо 40% или около 340 хиляди души от имащите право на глас са гласували електронно в ранния вот до 27 февруари. В деня на изборите не се гласува по електронен път.", "date": "2019.03.03", "title": "Естонците избират нов парламент"}
{"url": "https://www.faktor.bg/bg/articles/novini/balgariya/bunt-v-petrich-sreshtu-nevrokopskiya-vladika-na-3-mart-miryani-branyat-otets-angel-kochev", "text": "Днес в 8 часа петричани излязоха на мирен протест пред храма „Св. Богородица“, който ще продължи до 12 часа на обяд, съобщава viara-news.com.  Миряните от петричка духовна околия настояват за преразглеждане на решението на Неврокопския митрополит, с което отстрани дългогодишният духовен пастор отец Ангел Кочев  и на негово място назначи поп Павел от село Коларово.  Петричани се обединиха и само за три дни събраха над 2000 подписа в негова защита. Подписката ще бъде връчена утре на Владиката, който преди това е заявил, че ще води неделната служба, а след това ще представи и новият архиерейски наместник, негов съученик поп Павел.  В подкрепа на отец Кочев излезе в нарочна декларация адресирана до Патриарха и цялото ръководство на Петрич, подкрепено от зам. областния управител Антоанета Янчева и народни представител Георги Динев.  Очаква се и привърженици на поп Павел да присъстват на неделната служба. Те ще бъдат извозване с коли и организирано под строи вкарани в храма в подкрепа на нежелания от петричките миряни поп Павел. За да няма ненужни прояви на насилие от полицейското управление е поставило засилена охрана пред входа на черквата  и сградата на Архиерейското наместничество  на Петричка духовна околия.", "date": "2019.03.03", "title": "Бунт в Петрич срещу Неврокопския владика: На 3 март миряни бранят отец Ангел Кочев"}
{"url": "https://www.faktor.bg/bg/articles/novini/svyat/es-s-ultimatum-kam-maduro-ne-se-opitvayte-da-arestuvate-guaydo", "text": "Европейският съюз предупреди режима на Николас Мадуро да не прави опити да арестува временния президент на Венецуела Хуан Гуайдо, предаде Дойче веле. Всички мерки, които създават заплаха за свободата, сигурността и личната неприкосновеност на временния президент, ще доведат до съществена ескалация на напрежението, заяви върховният представител на ЕС по външната политика и сигурността Федерика Могерини. Изявлението на върховния комисар на ЕС по външната политика идва в отговор на съобщение от Каракас, че Гуайдо, който е на обиколка в Южна Америка, може да бъде арестуван след завръщането му във Венецуела. Режимът на Мадуро предприе разследване срещу него заради решението му да обяви, че поема временно президентските функции на фона безпрецедентната криза в страната и масовите протести. По конституция председателят на парламента има право да поеме президентския пост при извънредни обстоятелства. Със започването на процеса беше издадена забрана Гуайдо да напуска страната. По думите на Могерини, режимът на Мадуро трябва да има предвид, че световната общественост решително ще осъди подобна стъпка. Членовете на националното събрание по конституция се ползват с имунитет, подчерта Могерини.", "date": "2019.03.03", "title": "ЕС с ултиматум към Мадуро: Не се опитвайте да арестувате Гуайдо"}
{"url": "https://www.faktor.bg/bg/articles/novini/svyat/alzhirskiyat-prezident-priet-v-bolnitsa-sastoyanieto-mu-e-kritichno", "text": "Над 180 души бяха ранени в Алжир при протести срещу евентуален пети мандат на държавния глава Абделазиз Бутефлика, съобщи държавната агенция APS. Според официална информация на здравното министерство, един човек е починал поради инфаркт. По улиците на столицата Алжир са излезли десетки хиляди хора с искане Бутефлика да на се кандидатира на президентските избори, които ще се проведат на 18 април. Беше съобщено обаче, че той има намерение да участва в изборната битка и вече е назначил шеф на кампанията си. Междувременно швейцарски медии съобщиха, че Бутефлика е приет в болница в Женева. Състоянието му е критично. Протестната акция беше най-голямата от 2011 г. - от времето на Арабската пролет насам. До недоволството се стигна след решението на управляващата партия \"Фронт за национално освобождение\" да издигне отново кандидатурата на Абделазиз Бутефлика за президентския пост. Наблюдателите смятат, че има реална вероятност той да победи, тъй като опозицията е разединена. Бутефлика управлява от 1999 г. страната, в която 70% от населението е на възраст под 30 години. През 2013 г. срещу него беше извършено покушение, след което той се придвижва с инвалидна количка. Оттогава публичните му изяви са много редки.", "date": "2019.03.03", "title": "Алжирският президент приет в болница, състоянието му е критично"}
{"url": "https://www.faktor.bg/bg/articles/novini/balgariya/s-balgarsko-horo-sanarodnitsite-ni-po-sveta-otbelyazvat-3-ti-mart", "text": "Българи в 16 държави, в повече от 30 града и над 50 села в България ще заиграят едновременно хоро на връх Националния ни празник 3 март. Мащабната патриотична проява е под знака на инициативата „Пробуждане с хоро”, организирана за четвърта поредна година от „Сдружение Азбукари” и „Българи за България”, съобщава БГНЕС. Освен в България, световната инициатива ще се проведе едновременно в Австралия, Англия, Аржентина, Белгия, Гърция, Испания, Италия, Малта, Молдова, Сърбия, САЩ, Украйна, Франция, Холандия, Шотландия. Основен домакин на събитието е паркът „Заимов” в София. Всеки, който желае да се присъедини към празненството, може да го направи от 12 до 16 часа. Паралелно с това организаторите са подготвили и два конкурса – за носии и за приготвяне на погача. Компетентно жури ще оцени народните носии на присъстващите на събитието в парка „Заимов”, а най-красивата и вкусна питка ще донесе на собственика си награда от 100 лева.", "date": "2019.03.03", "title": "С българско хоро сънародниците ни по света отбелязват 3-ти март"}
{"url": "https://www.faktor.bg/bg/articles/novini/svyat/tramp-badeshteto-prinadlezhi-na-tezi-koito-vyarvat-v-svobodata-a-ne-v-sotsializma", "text": "Американският президент Доналд Тръмп изнесе вчера реч на голяма годишна среща на консерватори, в която изрази увереност, че социалистическият уклон на демократите ще доведе до преизбирането му на президентския пост през 2020 г., съобщи Франс прес. Милиардерът бе посрещнат с бурни одобрителни възгласи и аплодисменти на подиума на Конференцията за консервативно политическо действие (CPAC) в предградие на столицата Вашингтон. \"Бъдещето не принадлежи на тези, които вярват в социализма. То принадлежи на тези, които вярват в свободата. . . Съединените щати никога няма да бъдат социалистическа страна\", заяви президентът. \"Ние вярваме в американската мечта, а не в социалистическия кошмар\", каза Тръмп и изрази задоволство, че социализмът е на мода сред кандидатите на Демократическата партия за президент, тъй като това, по думите му, увеличава шансовете му да бъде преизбран през 2020 г. Според него \"Зеленият нов курс\" (Green New Deal), проект на демократите за борба с климатичните промени, \"ще унищожи изцяло американската икономика\". \"Това просто е най-лудият план\", който някога е бил предлаган, добави Тръмп. Той каза, че предложенията на кандидати за първичните избори на Демократическата партия за всеобщо здравеопазване ще доведат до \"колосално повишаване на данъците\". Президентът защити постиженията си до момента, изтъквайки доброто състояние на американската икономика, наложените на Китай мита и припомни, че е напът да получи финансиране за своята \"стена\" по границата с Мексико. Обръщението му, продължило над два часа, беше едно от най-дългите, които Тръмп е правил, откакто обяви кандидатурата си за президент през 2015 г. Той обаче не засегна нито един път една от най-горещите теми в САЩ от тази седмица, а именно изслушването в Конгреса на неговия бивш адвокат и довереник Майкъл Коен, който го нарече в сряда \"лъжец\", \"измамник\" и \"расист\". За другото голямо събитие от седмицата, срещата на върха със севернокорейския лидер Ким Чен-ун, той я определи като \"много продуктивна\". \"От време на време трябва да се ходи\", а не да се тича, каза той, коментирайки защо преговорите са приключили преждевременно, без обща декларация. Предложението на Ким \"не ми изглеждаше приемливо\", каза президентът.", "date": "2019.03.03", "title": "Тръмп: Бъдещето принадлежи на тези, които вярват в свободата, а не в социализма"}
{"url": "https://www.faktor.bg/bg/articles/ytova", "text": "Вицепрезидентът Илияна Йотова присъства в Лос Анджелис на тържество по случай трети март, организирано от българското училище \"Свети Свети Кирил и Методий\" и разговаря с представители на българската общност в района. \"Честит 3 март, честит национален празник - денят на българската свобода. Невероятно е усещането, като че би целият свят, българите са се хванали за ръце, направили са много голямо българско хоро с много самочувствие и много любов към родината. 3 март е празник на българското обединение, независимо в коя точка на планетата се намират всички българи. 3 март е денят на свободата, на самочувствието и гордостта, защото без национално освободителното ни движение, без българското просвещение и възраждане, без Левски и Ботев, свободата няма как да дойде. Мало и голямо празнува 3 март. Децата пеят песни, рецитират стиховете и това е категорично ясно - България има бъдеще, защото пази своите традиции, пази своите празници, пази своята историческа памет\", подчерта българският вицепрезидент", "date": "2019.03.03", "title": "Йотова пропуска Медведев, посреща 3-ти март в Лос Анджелис"}
{"url": "https://www.faktor.bg/bg/articles/novini/balgariya/borisov-samozhertvata-na-nashite-vazrozhdentsi-nosi-v-sebe-si-balgarskiya-duh-koyto-e-neslomim-i-neprehoden", "text": "Честит Трети март! В деня на Националния ни празник се прекланяме пред подвига на всички герои, които се бориха и постигнаха свободата на България. Почитаме паметта на нашите предци и поколения наред пазим яркия спомен за делото им, което е извор на национална гордост и чувство за дълг и отговорност към България. Това казва премиерът Бойко Борисов в своето поздравление по случай Националния празник на Република България 3 март, съобщиха от правителствената информационна служба. „Саможертвата на нашите възрожденци никога няма да бъде забравена, защото носи в себе си българския дух, който е несломим и не спира да намира нови проявления на своята сила и непреходност“, отбелязва Борисов. „Поколения българи се бориха, за да си върнем свободата, независимостта, държавността, да заемем достойно място сред развитите демократични държави. Днес, когато тези национални каузи са спечелени, продължаваме да отстояваме авторитета на България пред света. Няма как да не се чувстваме горди с постигнатото от всички нас заедно, когато виждаме уважението и признанието на нашите външнополитически партньори. Вековете чуждо управление са далеч в миналото и българската дума вече не само се чува, но се търси и цени“, посочва министър-председателят. „Идеалите на Възраждането са надградени със 141-годишните опит и мъдрост на българската нация. Днес съм убеден, че трябва да сме повече оптимисти, защото реалните резултати от постигнатото са видими и имам вярата, че ще продължим да ги надграждаме заедно като народ. Защото неведнъж сме показали, че умеем да сме единни, особено пред трудностите. Защото можем да сме пример за етническа толерантност и знаем как да живеем в разбирателство. И най-вече защото ценим мира и просперитета. Бъдете живи и здрави и нека бъдем горди, че сме българи. Честит празник!“, завършва премиерът.", "date": "2019.03.03", "title": "Борисов: Саможертвата на нашите възрожденци носи в себе си българския дух, който е несломим и непреходен"}
{"url": "https://www.faktor.bg/bg/articles/novini/balgariya/dnes-shte-ima-razkasana-oblachnost-bez-sashtestveni-valezhi", "text": "Днес облачността ще е разкъсана, често значителна, но без съществени валежи. Вятърът ще е слаб от запад-северозапад, в източните райони от югоизток. Температурите ще се понижат и минималните ще са предимно между минус 2 и 3 градуса, а максималните - между 5 и 10 градуса, в северозападните райони до 12-13 градуса. Над Черноморието ще има разкъсана облачност. Вятърът ще е слаб, от югоизток. Максималните температури ще са 7 - 9 градуса. Над планините ще е предимно облачно. На отделни места ще превали слаб сняг. Ще духа умерен северозападен вятър. Температурите ще се понижат, максималната на височина 1200 метра ще е около 2 градуса, а на 2000 метра - около минус 5 градуса.", "date": "2019.03.03", "title": "Днес ще има разкъсана облачност, без съществени валежи"}
{"url": "https://www.faktor.bg/bg/articles/novini/balgariya/balgariya-otbelyazva-141-godini-ot-osvobozhdenieto-si", "text": "На 3 март отбелязваме Националния празник на България. Навършват се 141 години от Освобождението на страната ни от османско владичество. На 3 март през 1878 г. е подписан Санстефанският мирен договор между Русия и Османската империя, с което се слага краят на Руско-турската война от 1877- 1878 г. Датата 3 март слага начало на Третата българска държава. Санстефанският мирен договор е подписан в градчето Сан Стефано (дн. Йешилкьой) от граф Н. Игнатиев и Ал. Нелюдов от руска страна, и Сафет паша и Садулах бей - от турска. Договорът е предварителен и подлежи на одобрението на останалите Велики сили. Постановленията за България се съдържат в членовете от 6 до 11 и в член 19. Съгласно тях България се учредява като автономна, но васална държава с граници, които обхващат с малки изключения почти всички земи в европейската част на Турция, населени с българи. Общата й площ възлиза на повече от 170 хил. кв. км. Тя има редица права, включително и да иска признаване и от други страни извън подписалите Санстефанския мирен договор, както и правото на международни търговски отношения и на търговски представителства; да сключва търговски, финансови и административно-правни договори със съгласието и одобрението на сюзерена Турция или на попечителя Русия по време на преходния период, както и да има собствена войска и полиция. За първи път 3 март се чества през 1880 г. - две години след Освобождението - като Ден на възшествието на престола на император Александър Втори. Две години по-късно - през 1882 г., Държавният съвет приема \"Списък на неприсъствените дни в Българското Княжество\". В него за първи път е записано, че денят 19 февруари се чества като ден на \"Заключаването на С. Стефанский договор\". Неупоменаването на император Александър Втори се обяснява с факта, че през 1881 г. той е убит и е наследен от неговия син Александър Александрович. Съгласно Указ 78 от 31 декември 1887 г. се одобрява списък на неприсъствените дни в България. В него денят 19 февруари се отбелязва като ден на \"Освобождението на България\". През 1911 г. е приет нов Закон за празниците и неделната почивка, но и в него 19 февруари продължава да фигурира като ден на \"Освобождението на България\". Този закон остава до октомври 1951 г., когато официално е отменен от Кодекса на труда. С въвеждането на Григорианския календар през 1916 г. събитията от 19-ти и 20-ти век се преизчисляват, като към датата съответно се прибавят 12 дни за 19-ти в. и 13 дни - за 20-ти век. Денят 19 февруари 1878 г. стар стил, става 3 март по нов стил. За първи път по новия стил 3 март е честван през 1917 година. 3 март се отбелязва като празник до 1949 г. През 1950 г. съгласно постановление на Министерския съвет за определяне на неприсъствените дни през календарната 1950 г. 3 март за първи път не е включен в списъка на неприсъствените дни. Еднократно като официален празник денят е отбелязан през 1978 г. по повод на 100-годишнината от Освобождението. Десет години по-късно по решение на Юлския пленум (1987 г.) на ЦК на БКП и на Министерския съвет 3 март е възстановен като официален празник. С решение на Държавния съвет от 27 февруари 1990 г. и на Народното събрание от 5 март с.г. датата е обявена за национален празник.", "date": "2019.03.03", "title": "България отбелязва 141 години от освобождението си"}
