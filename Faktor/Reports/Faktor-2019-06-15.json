{"url": "https://www.faktor.bg/bg/articles/zelenski-v-blizkite-dni-shte-ima-investitsii-v-infrastrukturata-na-donbas", "text": "Президентът на Украйна Володимир Зеленски посети днес за втори път Донбас като държавен глава и разговаря в Мариупол с представители на дребния и средния бизнес. Това съобщи пресслужбата на украинския лидер, предаде ТАСС. \"В близките дни ще има инвестиции в инфраструктурата на Донбас. Обсъждам това с всички чуждестранни инвеститори\", заяви той пред бизнесмените в местния мултимедиен център \"Спалах\". По време на предишното си пътуване до региона на 27 май Зеленски посети позициите на украинската армия край линията на съприкосновение със сепаратистките сили. Тогава президентът изтъкна, че трябва да се подобри снабдяването на военнослужещите. В навечерието на днешното посещение Зеленски обсъди с председателя на ОССЕ - словашкия външен министър Мирослав Лайчак, проблеми около уреждането на конфликта в Донбас и подчерта, че е приоритетно огънят да бъде спрян и да се завърне мирът в региона. Украйна прави стъпки, насочени към активизиране на преговорния процес в рамките на минския формат, посочи той. Първото заседание в Минск след встъпването на Зеленски в длъжност като президент на Украйна се състоя на 5 юни, напомня ТАСС. Тогава новоназначеният главен украински преговарящ в Контактната група Леонид Кучма заяви, че в новите договорености за примирие трябва да се включи нормата \"да не се води ответен огън\". Той предложи също така да се вдигне икономическата блокада от донбаските територии извън контрола на Киев. По-късно обаче Кучма каза, че Донбас не е в икономическа блокада. Следващото заседание на Контактната група е насрочено за 19 юни в Минск. Очаква се там отново да бъде разгледан въпросът за примирие.", "date": "2019.06.15", "title": "Володимир Зеленски: В близките дни ще има инвестиции в инфраструктурата на Донбас"}
{"url": "https://www.faktor.bg/bg/articles/gdbop-ne-e-spirala-razprostranenieto-na-internet-v-regionite-v-koito-beshe-provedena-aktsiya", "text": "ГДБОП не е спирала разпространението на интернет в регионите, в които беше проведена акция срещу кабелни оператори, разпространяващи незаконно телевизионни програми. Това съобщи комисар Явор Колев, началник отдел „Киберпрестъпност“ в ГДБОП. Той допълни, че разследването по случая продължава. „Тази операция е проведена по сигнали от правоносители, които са установили, че техните програми се излъчват от тези кабелни оператори, за което не се плащат авторски права. Щетите, които за 2 месеца са нанесени на носителите на права от големи български национални телевизионни програми, само за тези програми са над 10 500 000 лв. Предмет на изземването са били само устройства, които имат отношение към разпространението на телевизионни програми. Легалната дейност на операторите по разпространение на интернет не е била засегната и не са били изземвани такива устройства“, подчерта Колев.  Тази операция е проведена по сигнали на правоносители, които са установили, че техните програми се излъчват от тези кабелни оператори, за което не се плащат авторски права, отбеляза още той. Колев допълни, че акциите на ГДБОП са срещу пиратското съдържание в интернет : „ГДБОП работи по противодействие на кабелното пиратство от далечната 98 г. Тогава пиратството по кабелните мрежи беше 100%. Сега в момента виждаме, че от 2 млн. и близо 400 хиляди абонати на кабелната телевизия са обхванати около 50-60% легално разпространение на телевизионни програми“.  Темата бе коментирана днес във Варна и от МВР шефа Младен Маринов. Целта на акцията в кабелните телевизии е тези, които искат да  спазват закона, да приведат дейността си в съответствие с него, каза той. „Опити за провокация на обществено недоволство, свързано с внушения, че вследствие на нашите операции няма доставка и на интернет, което не е вярно, тъй като нашите действия са насочени само към апаратурата и техниката, която дава възможност да се излъчват незаконно телевизионни програми и продукции. Тези, които го правят незаконно, тяхната дейност ще бъде преустановена. Които в рамките на това време влязат в рамките на закона, естествено, към тях нямаме забележки“, каза Маринов. Министърът присъства на благотворителния концерт, посветен на децата на загиналите полицаи, организиран от Синдикалната федерация на служителите в МВР.", "date": "2019.06.15", "title": "ГДБОП: Не сме спирали интернета в регионите, в които имахме акция срещу кабелни оператори"}
{"url": "https://www.faktor.bg/bg/articles/edinstvena-makedoniya-sled-idvaneto-na-narodna-vlast-shte-tarsim-otgovornost-za-podaryavaneto-na-makedonskata-istoriya-na-balgariya", "text": "\"За партия „Единствена Македония“ и македонския народ е изключително симптоматично мълчанието на Македонската академията на науките и изкуствата (МАНИ) на все по-агресивните искания на смесената македоно-българска комисия за преглед на македонската история, цитира позицията на тази националистическа партия македонският електронен портал A1 On.  Агенция „Фокус“ представи позицията без редакторска намеса“ Комисията подарява македонската история на България с признаването на цар Самуил за български цар, че Св. Климент и Св. Наум са изпратени от българската държава и са ръкоположени в рамките на българската църква и последното, че Гоце Делчев е български революционер, от страна на МАНИ цари пълно мълчание . „Единствена Македония“ напомня на МАНИ, че тя има основната задача да защитава националните интереси и да не бъде просто наблюдател на македонското обезличаване. МАНИ трябва да каже истината, която се основава на исторически източници, както по отношение на произхода и корените на македонския народ, така и за татарско-монголски произход на българския народ. Напротив, изглежда, че македонският народ наивно е вярвал, че в МАНИ е концентриран най-високият интелектуален потенциал и която трябва да защитава жизненоважните национални и държавни интереси, след като вече почти 30 години страната е независима и за разлика от съседните страни, само МАНИ все още няма разработена национална стратегия за произхода като македонски проект. „Единствена Македония“ предупреждава МАНИ, че след идването на новата народна власт ще бъде търсена отговорност за всички анти-македонски проекти и ако МАНИ остане съучастник на марионетното правителство в Скопие за изтриване на всичко, което е македонско, и академиците трябва да поемат отговорност \", се казва в изявлението на \"Единствена Македония\".", "date": "2019.06.15", "title": "Партия:  След идването на народна власт ще търсим отговорност за подаряването на македонската история на България"}
{"url": "https://www.faktor.bg/bg/articles/novini/balgariya/bsp-ubi-evropeyskata-sotsialdemokratsiya-za-da-nalozhi-dneshnata-pokvarena-i-falshiva-partiya-na-chervenite-baroni", "text": "БСП тресе България в жестоки противоречия. Държавата остава заложник на една нова каста, която „столетницата“ изроди по време на прехода. На 40-ия конгрес на партията през декември 1991 г. червените манипулатори ни доказаха на практика, че на въпросния форум сме допуснали най-голямата си грешка, а именно че  На 3.10.1994 г. имах един много важен разговор в Лондон. Премиерът Любен Беров ме бе пратил в британската столица 4 дни преди да подаде оставка във връзка със споразумението, поляризацията на „брейди облигациите“ от „Лондонския клуб“. Покрай това посетих и централата на Лейбъристката партия в „Walwotth road“. Срещата бе уредена лично от управляващия на „Чърчил Хаус“ – г-н Дон Робинсън. Тричасовият ми разговор с втория човек на лейбъристите и заместник на Тони Блеър, външнополитическия секретар Никс Иглър, ме порази напълно. След като ме „разходи“ по проблематиката на световната политика и най-вече към балканските страсти, той директно ми заяви: „Г-н Парамов, вие трябваше да закриете БСП и да се отворите към една нова и голяма, широка социалдемокрация в България, където имате почва за това. Сегашното състояние е това на дългото и голямото противоречие. Отсега нататък винаги „новите израстъци“ в останалата БСП ще имат връзка със старата номенклатура. Тази обвързана наследственост предполага информиране на нови течения, дори алогични действия на приспособленчество, но тя ще има и други цели. В новите условия те ще служат за използването и обогатяването от управлението от преразпределението на това, което ви предстои да направите. Трудно ще се справите с противоречията, защото тези, които ще ги създават, ще се стремят само да употребяват БСП. Бъдещето ви е в новата социалдемокрация“.  Още тогава осъзнах докъде ще ни докарат и Андрей Райчев, и Георги Първанов, както и другите, които тикаха Жан Виденов към онези предсрочни избори на 18.12.1994 г. БСП ги спечели, фалшифицира ги, за да загуби впоследствие цяла България. Те бяха фалшифицирани с това, че Петър Дертлиев не беше допуснат в парламента. Ако ДАР и социалдемократите бяха влезли в Народното събрание, Жан нямаше да е премиер, а България нямаше да изпадне в тежък финансов колапс, а пътят на БСП щеше да е друг. Но слугите и господарите на бъдещите олигарси имаха друга програма – да подготвят масовата приватизация,  и успяха. Щом уплашиха дори и самия Александър Лилов, как да не приемем тази учуда. На 29.02.1996 г. в продължение на 4 часа докладвах на самия Лилов в детайли за финансовите перспективи на България. Фалитът на държавата ни още тогава се виждаше с просто око. Фактите твърде много го озадачиха. Това принуди Лилов още на първия пленум в началото на април 1996 г., една година, след като Виденов играеше ролята на премиер, да заяви, че БСП е във възможностите си да състави няколко правителства. Да, ама не! Жан беше притиснат от кандидат-олигарсите да раздава, да разпродава, да разпределя до ненасита всичко онова, което България бе спастрила през последните 40 години. И независимо, че беше честен и чувствителен пред социалната идея, той бе в невъзможност да се спаси от новите финансови акули, които го изправиха до разлома. Добре, че му спасиха поне живота, нещо, с което Андрей Луканов се раздели.  И тогава намериха Иван Костов. След 17 разговора в гори и дерета търсиха и намериха „спасителя“. И до ден днешен се чудя как толкова важни психолози и обучени социолози не можаха да разгадаят двуличния му образ. Тайните съновници на БСП искаха от Костов силата на Аз-а му, но не разбираха силата на фалшиментото. Условията да поставиш под съмнение, реализации и угнетение цяла България, закриляйки крадците на БСП е жалка идилия. От левицата с лупа да бяха търсили друг да ги защити, закриля и да им осигури президентски мандат, от Иван Костов по-добър не биха намерили.  Неслучайно, още през февруари 1999 г., на една работна конференция в НДК на всички леви политически партии, Андрей Райчев уточни, че „балансът е открит“. Костов гарантира баланса на БСП, скри 388 задгранични дружества с цели $1, 53 млрд. и даде глътка въздух на масовата приватизация на БСП. Той я възроди и далеч по-добре я реализира като програма от самата „столетница“, гарантирайки тайната на плащанията, както и тайната на собствеността.  който стартира с деморализация на социалната идея, а Сергей Станишев впоследствие чрез олигархията роди дестабилизацията. Накрая дойде Пламен Орешарски и докара чрез „Кой“ деградацията в БСП.  Ало, БСП, за коя социална идея, за коя висша политика става дума сега? Понеже левицата е пред конгрес, който ще предизвика проблеми в тежък лидеров план. Корнелия Нинова трябва да бъде оставена на мира. Тя беше започнала нещо важно и каза на другарите много жалки истини, които можеха да доведат до истинската промяна с прагматика към социалната идея. Досега в БСП само се демагогстваше със социалната идея, а водачите ѝ богатеят и се кичат с охолността за сметка на ония, които заблуждават. Казвам го като ляв политически последовател, не допуснал промяна нито на възгледа си, нито на убежденията си.  Партията закри модерната европейска социалдемокрация в България, за да устрои днешната покварена и фалшива БСП. Това стана с деморализацията и лансирането на случайни фигуранти за министър-председатели. Случаят със Станишев е поразителен и фрапиращ не само за Георги Първанов. Защо му беше нужно на президента да рискува толкова много? Той все още не знае много неща за Сергей. Дано в най-скоро време разбере всичко, защото раждането на олигархията и особено резултатът от приватизацията през 2008-2009 г. скоро ще го учуди доста. Ако Шрьодер не беше препоръчал Станишев, а Първанов да го лансира и реализира в България, нямаше да се допусне това огромно нагнетяване на омраза към богатите хора сега. Щеше да има друг тип средна класа и разпределение на социалната база – частни болници и социално и здравно обслужване. Без Станишев кръгът „Капитал“ и темата „Прокопиев“ днес нямаше да съществува, нямаше да има правителство на Орешарски и реализация на крайната наглост на Ахмед Доган. Заради президента на ПЕС сега има толкова богати хора, които замениха 12 000 дка от най-важните земи в България срещу жълти стотинки. Ако го нямаше Станишев, българското земеделие нямаше да има онези латифундисти, които да притежават повече от 10 000 дка земя. Той нямаше да бъде шеф на ПЕС, а БСП щеше да бъде далеч по-дисциплинирана и социалдемократизирана в другата европейска среда. Изобщо печалбарството в БСП обърка всички възможни теории, разбирания и трактовки за живия капитализъм и реалния социализъм. Сигурен съм, че и Чърчил би се възхитил на прагматиката на БСП. Приживе той бе заявил еднозначно: „Социалистите считат за порок печалбата, а аз определям за порок загубата“. Не е вярно. Социалистите от БСП вече са единогласни с Уинстън Чърил. Те наистина твърде много обичат само печалбата, особено ако е чиста, т.е. без разходи, подарена от Станишев и отнета от държавата. Президентът Първанов елементаризираше през погледа си бившия премиер заради неточната и неясна оценка и грубо подценяване на фактите около избраника си. А тя идваше не от другаде, а от самия Румен Петков, от който той впоследствие пострада най-много.  В периода 25-28 септември 1996 г. Андрей Луканов се срещна на юг от Солун в открито море с президента на САЩ Джордж Буш-старши. На тази среща се прави пълен анализ на очаквания фалит в България и вариантите за действия. След срещата се споменават две имена – моето и това на Румен Петков. Ракурсът е дублирането на някои идеи, в които плевенският кмет и аз, като главен ревизор на БНБ, е трябвало да бъдем известени. След 5 дни Луканов бе убит, а Румен Петков вероятно е забравил за това. Той блокира БСП заради власт и тя бе елементарно подценена.  Що се касае до Румен Петков като вътрешен министър, сега всичко е ясно. Той трябваше да спре новобранеца Станишев в раздаването и подаряването на собственост в България на онази нагла и нова олигархия. Така щеше да спаси и БСП заради лявата идея, и самото ѝ политическо израждане. Докато Ангел Солаков бе уволнен като вътрешен министър по заповед от Изток, Румен Петков бе свален от поста по нареждане от Запад, по искане именно на Сергей Станишев. Вместо Петков да детронира бившия премиер, той го удави в историята за сметка на БСП. Бившият вътрешен шеф беше представян като пагубен за МВР от Станишев и това бе аргументирано на Запад като парадокс на министерстване. МВР загуби ореола си на най-силната военизирана държавна единица и вместо Петков да промени стила си чрез подкрепата на Първанов, Сергей го ликвидира. Той целеше да запази паритета си в БСП завинаги, за да може да се ползва постоянно от това и го направи. „Столетницата“ загуби политически, организационно и лидерово, защото новата олигархия се изроди в цинизъм и наглост, която  Най-големият проблем на БСП в момента няма нищо общо с избора на Корнелия Нинова и нейната прагматика. Тя ще си носи кръста до край и може би ще бъде представяна като в позицията на „Бандата на четиримата“ в Китай през 1976 г. Но тук ги няма нито Хоа го Фън, нито Дън Сяопин, нито Джоу Ен Лай, а само червени барони, които гледат на политбюро на БСП като на пешки изпълнители, а не като на перфектни офицери от шахматната политическа дъска. От Корнелия зависи дали ще се поклони на някой си „Ивайло“, или ще направи още по-рязък опит за промяна на БСП. Фундаменталният проблем на БСП е грешният модел на първоначалното натрупване на капитала в България от  1994-2009 г.  През тези 15 г. по детайлна програма на БСП се реализира цялата приватизация, разграбване, замяна на земи, раждането на латифундисти и тоталното деструктуриране на производствените мощности. Като добавим и всичко онова, което стана през 2013-2014 г. чрез Станишев, утопията на Орешарски, схемата „Кой“ и умишления фалит на КТБ с огромните загуби, филмът за БСП се допълва. Днес в Румъния чрез държавата и кооперациите се управляват 49,7% от стопанството, а в България – само 9%. Това води нашата държава до патова ситуация. Омразата към политическата класа е огромна. Доверието към парламента е 9%, а към прокуратурата – 5,5-6%, което е срив по вертикала на съдебната система. Устойчиво се приближаваме към тежък, извънреден конфискационен закон. Убеден съм, че   повече. Ще трябва непременно на много места да се уточни в детайли мястото на държавата, нейната сила и надмощие над наглата олигархия.  Преходът в България трябва да бъде преосмислен, далеч по-точен, по-социален и по-ангажиран от държавата. Червените барони тепърва да се научат да приемат по-спокойно контрола по собствеността им и да видят в БСП другата партия, а не само партията-майка, защото иначе отива в историята. Време е лидерите на „столетницата“ да се замислят и да изследват най-важния проблем относно личностния прототип на членската маса. Много от тези хора вече 30 години членуват в провинцията в БСП. Започнаха като прекрасни мечтатели, а днес вече много от тях са изпълнени с омраа към всички. Мислете в БСП за това, а не за вълненията, утопията или мераците на Станишев и неговите лансатори. Фантазиите на обкръжението „Сергей“ никога не са довели до успех в България, до икономическа и търговска изгода за държавата. Неслучайно Татяна Дончева наскоро заяви: „БСП трябва да плати цената на ерата „Станишев“, която за България вече е в историята.", "date": "2019.06.15", "title": "БСП уби европейската социалдемокрация, за да наложи днешната покварена и фалшива партия на червените барони"}
{"url": "https://www.faktor.bg/bg/articles/politico-es-izpadna-v-golyamata-balkanska-barkotiya", "text": "В статия озаглавена „Голямата балканска бъркотия на ЕС“ европейската редакция на авторитетното издание POLITICO коментира отлагането на началото на преговорите с Македония и Албания и последствията до които това забавяне може да доведе. Преди година Европейският съюз каза на две балкански страни, че може да получат зелена светлина този месец, за да започнат преговори за членство, ако направят правилните стъпки. Европейската комисия казва, че двете страни, Северна Македония и Албания, са направили точно това. Но нито една от тях няма да получи зелена светлина на среща на министрите на ЕС през следващата седмица, благодарение преди всичко на Франция и Германия. Париж е водещият скептик, когато става въпрос за разширяване на ЕС, докато Берлин не може да вземе решение, защото германският парламент все още не е взел становище. Невъзможността да се постигне споразумение за покана към двете страни да започнат преговори разгневи някои други членове на ЕС и служители на Европейската комисия. Те твърдят, че отлагането на решение подкопава доверието в блока, поставя проевропейските правителства на двете страни в опасност и рискува да увеличи стратегическите си конкуренти в региона като Русия, Китай и Турция, пише \"Фокус\". Противниците на започването на преговори посочват дълбоките проблеми на Западните Балкани с корупцията, организираната престъпност и бедността и неотдавнашната й история на конфликти. Някои длъжностни лица също така казват, че популистки партии в Западна Европа ще се възползват от всеки ход, на привличане на балканските страни по-близо до блока, за да генерират антиевропейски чувства. Дипломати казват, че заседанието на Съвета по общи въпроси на ЕС в Люксембург във вторник вероятно ще доведе до решение до по-късно през годината - вероятно до септември или октомври. Някои предполагат, че поне Северна Македония може да получи зелена светлина на този етап, докато перспективите за Албания изглеждат по-несигурни. Дипломатите на ЕС сега са в разгара на усилията си да съгласуват текст, който ще постигне баланс между мненията на 28-те членове на блока и все още предлага надежда на Скопие и Тирана, че може да получат подобрение по-късно тази година. В знак на това колко е чувствителен въпросът, Франция и Германия дори предложиха фразата „Съветът приветства“ препоръката на Комисията да започне преговори за членство да бъде понижена до по-неутрален „Съветът отбелязва“ в проекта на текста, според друг дипломат, който е присъствал на дискусиите. Лидерите в Скопие и Тирана - и техните поддръжници в ЕС - се тревожат, че между сегашния и следващия краен срок може да се случат много неща, за да променят шансовете им. Това би могло да включва всичко от по-нататъшна политическа нестабилност в Албания, където президентът и правителството са в напрежение в опитите му да отмени местните избори поради бойкот на опозицията, до падането на коалиционното правителство на Германия. \"Нашата цел е да започнем преговори преди края на годината, независимо дали решението ще бъде взето сега или есента\", заяви външният министър на Северна Македония Никола Димитров. \"Колкото по-скоро се вземе решението, толкова по-малко рискуваме всички.\" За изминалата година правителствата на Северна Македония и Албания се надяваха на събранието във вторник в Люксембург. На еквивалентната среща миналата година ЕС определи \"пътя към откриването на преговорите за присъединяване през юни 2019 г.\" за двете страни - но без ясно да се ангажира с положителен резултат. Преговорите за членство във всички случаи ще продължат с години, без гаранция, че една страна-кандидатка в крайна сметка ще се присъедини към блока. Но дори и миналогодишното решение беше много спорно. Франция, подкрепена от Холандия, блокира началото на преговорите за членство, а министрите спориха с часове за окончателния текст на заключенията си. Двете страни кандидатки бяха призовани да постигнат напредък в подобряването на демократичните стандарти и върховенството на закона, за да получат зелена светлина в едногодишен срок. Европейската комисия докладва в края на миналия месец, че двете страни са изпълнили тяхната част от сделката. Северна Македония дори промени името си (от Македония) като част от споразумение за прекратяване на дългогодишния спор с Гърция. Но годишната оценка на Комисията беше публикувана около месец и половина по-късно от миналата година - по настояване на Франция, която искаше да избегне този въпрос да бъде замесен в европейската предизборна кампания, според дипломати. Немски депутати заявиха, че не са им дали достатъчно време да вземат решение преди срещата през следващата седмица. Гюнтер Кричбаум, председател на комисията по въпросите на ЕС в Бундестага, нарече хода на Франция за „достоен за съжаление“. \"Нуждаем се от достатъчно време, за да обсъдим докладите за напредъка, да ги сравним с доклади от други институции и да изготвим собствена оценка\", каза той в изявление за POLITICO. „Този път нямахме такова поради закъснялото публикуване на докладите.“ Кричбаум каза, че Северна Македония не трябва да бъде твърде загрижена, тъй като \"всичко сочи към започване на преговори за присъединяване тази година\". Друг висш германски консерватор заяви, че депутатите са поискали повече време, за да обсъдят въпросите и не искат да бъдат „притиснати ” за решение. В допълнение към това, сегашните политически сътресения в Албания усложняват нещата, като поставят на преден план възможността за \"отделяне\" на Северна Македония от Албания, каза депутатът, при условие за анонимност. Министерството на външните работи на Германия заяви тази седмица, че подкрепя преговорите за членство както за Албания, така и за Северна Македония. Франция обаче не е убедена - въпреки молбата тази седмица от 13 други страни от ЕС, включително Австрия, Италия и Полша, за започване на преговорите този месец. Френският президент Еманюел Макрон твърди, че ЕС не трябва да напредва с разширяването, докато не задълбочи интеграцията между своите настоящи членове и не реформира тромавите процедури за вземане на решения. В дискусии за текста, който ще бъде публикуван след срещата на следващия вторник, Франция настоява за \"обща референция във встъпителната част, че ЕС трябва да се реформира преди всяко разширяване\", заяви трети дипломат от ЕС, който се оплака, че Париж не е казал ясно какви конкретни реформи изисква. \"Повярвайте ми, че ще бъде само Северна Македония, но през септември или октомври\", каза друг дипломат.", "date": "2019.06.15", "title": "POLITICO: ЕС изпадна в голямата балканска бъркотия"}
{"url": "https://www.faktor.bg/bg/articles/novini/balgariya/edinstvenoto-koeto-obedinyava-bsp-e-rusofilstvoto", "text": "Ден преди свикването на 49 конгрес на БСП, за всички е видно, че в партията цари пълен хаос. Има привърженици на повишаването на данъците, има и защитници на плоския данък. Има върли противници на т.н. Истанбулска конвенция, има и нейни защитници. Има „леви консерватори“ (каквато и да означава това), има и марксисти. Някои искат повече намеса на държавата в икономиката, други се въздържат от подобни призиви. Някои симпатизират на Орбан, други държат БСП да следва стриктно политиките на ПЕС. Но в партията не се забелязва група, която да показва, че осъзнава, че българските национални интереси са несъвместими с руските имперски амбиции. Лявата анализаторка Калина Андролова не спира да громи Корнелия Нинова, но няма колебания, че България би могла да извлече полза от участие в руските проекти. И тъй като правителството не Бойко Борисов дава индикации, че ще им даде зелена светлина, Андролова лансира конспиративна теория: „Гениално е да употребиш енергията на враговете си за свои цели! На тези и на следващите избори БСП ще бъде употребена срещу ГЕРБ, за да бъдат преустановени намеренията на България за „Турски поток“ и АЕЦ „Белене“. Не си мислете, че Корнелия, ако дойде на власт, ще задвижи тези проекти!“ Не чухме от нито една от фракциите в БСП да заяви, че българският интерес повелява съществуващата газова инфраструктура да се използва и за в бъдеще и да не се строят никакви икономически неефективни презморски газови „потоци“, чиято единствена цел е да се намали геополитическото значение на Украйна за западния свят. Или че българският интерес е ЕС да изгради „енергиен съюз“, който да води единни преговори за еднаква цена за газа за цяла Европа. Не чухме нито една фракция в БСП да се обяви против безумната идея лансирана от Таско Ерменков за гарантирани цени за АЕЦ Белене. Всъщност единственият смислен руски проект, за който вече не се говори беше… петролопроводът Бургас – Александрополис. И то не зашлото България има някаква полза от него, а зашлото може(ше) да бъде използван като разменна монета – пристанище срещу пристанище, трасе срещу трасе с Гърция, за да получим така нужния ни излаз на Егейско море, където сега бихме могли да си изградим и собствен  терминал за внос на втечнен газ. Трябва да признаем, че не само в БСП, никой в българската политика нямаше въображението да предложи подобно смело геополитическо разместване, което ще измъкне България от Евразийската „сърцевина“ и ще я направи част от световната крайморска „периферия“. В днешното си гостуване в Нова телевизия бившият лидер на БСП Михаил Миков заяви, че като „ляв човек“ бил против увеличаването на бюджета за отбрана. Кога през последните 75 години  БСП се е обявявала за намаляване на бюджета за отбрана?   Никога! Винаги са вдигали вой против нужните за трансформацията на Българската армия съкращения. Но сега когато, след голямо закъснение България е на път да закупи модерни американски изтребители, които ще намалят зависимостта от Москва, Миков се сети, че е „ляв“ и се обяви против! Политическото русофилство у нас (което няма нищо общо с почитта към руската култура) е проклятие преследвало България още от 19 век. Докато социалистическите идеи се възприемат като някаква западна мода, влиянието им в България е маргинално. Но когато се слага знак на равенство между комунизъм и Русия, се получава взривоопасна смес, която взривява не само църквата Света Неделя, но и цяла България. Днес на никой не би му хрумнало да определи Владимир Путин като ляв политик, но за българските „социалисти“ това няма никакво значение. Неговият авторитет надхвърля този на всеки ляв български, или европейски политик, или мислител. Разбира се сляпото русофобство никога не е било особено интелигентен мотив. Ако приемем, че идеала на Възраждането е бил да превърнем българите от беден, затворен, континентален, изостанал, народ, в модерна, богата, търговска „морска“ нация, то стратегическата ни цел трябва да е била да се закотвим на Егея и да намерим място в света на „морските“ демокрации. След Лондонския договор от 1913 г., когато получаваме неоспорван излаз на Егейско море, шансовете ни да намерим място в тяхната общност – подобно на страни като Португалия и Гърция стават съвсем реални. И е трябвало да се досетим, че ако в друга страна отправя предизвикателства към международния ред – каквато тогава е била Германия, нашата политика е трябвало да е срещу нея, но максимално близко до „морските демокрации“ и максимално отдалечено от Русия. Теоретично не е изключено след евентуалния Брекзит, в един по-късен период, ако се стигне до обединена германоцентрочна Европа със своя армия, Русия и „морските демокрации“ отново да се съюзят! Тогава ще е добре да помислим къде е нашето място. Ще е добре да си припомним историята на Наполеон, на кайзер Вилхелм и на Хитлер… Но в днешния исторически момент страната, която отправя предизвикателства към международния ред е Русия. Полша и Румъния изграждат силен съюз с „морските демокрации“, а след геополитическатата преориентация на Турция, вероятно Гърция ще се присъедини към формиращата се коалиция „Тирморие“ (Балтийско, Черно, Средиземно). Дълбоко вкорененото русофлство може да попречи на България да заеме достойно място в тази коалиция и да осъществи своя национален идеал – подкрепено от „морските демокрации“ стратегическо партньорство със Северна Македония и суверенен излаз до Егейско море (след взаимно изгодна размяна на пристанища с Гърция). В тази конфигурация ще можем да отворим и западен вариант на новия „Път на коприната“ – по Дунав, през Черно море, Грузия и Азербайджан, Каспийско море и степите на Казахстан до Китай. Това ще съдейства за единството на Западния свят и ще гарантира независимостта на централно азиатските държави. Очевидно е, че Русия и Китай ще направят всичко по силите си да предотвратят този път, който ще направи от България търговска врата за Европа. Но това съвсем не означава, че ако Западният свят положи всички усилия, той няма да се реализира. Която и група да вземе превес в БСП на утрешния конгрес, малко вероятно е тази партия да събере сили и да отстои националния интерес в отношенията на София с Москва. Но изборите недвусмислено показват, че открито русофилските партии – БСП, АБВ, Воля, Атака нямат потенциал да спечелят национални избори, освен ако ГЕРБ не играе за тях с кандидати тип Цецка Цачева. Можем само да се надяваме, че броят на българите, за които е табу да се противопоставим наволята на Русия и дори да разсъждаваме около нашия национален интерес, постепенно ще намалява и ще се маргинализира.", "date": "2019.06.15", "title": "Единственото, което обединява БСП е русофилството"}
{"url": "https://www.faktor.bg/bg/articles/dps-karti-neobhodima-e-tsyalostna-promyana-na-upravlenskata-formula", "text": "Необходима е промяна на управленската формула и тя трябва да бъде базирана на ангажимента и отговорността по изпълнението на конкретни приоритети за развитието на държавата. Европейските избори безспорно дадоха знак за необходима промяна и тя е свързана с модела, по който се управлява.  Промяна на отношението към мнозинството като необходимост да осигури власт, която да реализира програма. Това съобщи в студиото на \"Офанзива\" по Канал 3, депутатът от ДПС Велислава Кръстева. \"Доволни сме от това, което постигнахме на тези избори, постигнахме трите си основни цели, с които влязохме в  изборите.  От една страна увеличихме всички свои избиратели, спрямо предходните парламентарни избори, от друга се справихме с негативното явление, с тези които се опитваха да ни разцепят, които се опитаха да ни създават проблеми на предходните избори и постигнахме един добър резултат, след който имаме трима европейски депутати\", допълни Кръстева. \"Ние търсим  коалиционни партньори не само за управление, ние търсим  партньорства, съгласия за това,  да дадем на държавата едно по-добро управление, една  по-добра перспектива.  Следващата ни стъпка е да постигнем диалог и съгласие за няколко основни приоритета, след което разбира се избирателят ще зададе формулата по-която ще се управлява, но идеята ни е да се управлява спрямо тези приоритети\", обясни депутатът от ДПС. \"Нашето разбиране е , че безплатните детски градини са една много важна стъпка за реформата в образованието, която касае бъдещето, бъдещото поколение, а не просто някакъв социален ход, с който ние ще си решаваме имиджов проблем. Отделно водим разговори за намаляване на ДДС за книгите, за хранителните продукти, лекарствата. Ние сме една от четирите страни, които са запазили най-високо ДДС на хранителните продукти  в ЕС, а е важно да отчитаме в каква среда живеем, в каква среда работим и как се управлява държавата, нейната данъчна и финансова политика. Всички тези разговори се провеждат с цел да стимулираме така необходимия икономически растеж , конкурентоспособност, поощряване на българското производство и производители\" каза Велислава Кръстева.", "date": "2019.06.15", "title": "ДПС кърти сърца: Необходима е цялостна промяна на управленската формула"}
{"url": "https://www.faktor.bg/bg/articles/novata-ministar-predsedatelka-na-moldova", "text": "Новата министър-председателка на Молдова Мая Санду обеща напредък в отношенията с Европейския съюз и съд за всички, извършили злоупотреба с власт, включително най-влиятелния олигарх в бившата съветска република Владимир Плахотнюк, предаде Асошиейтед прес, цитирана от БТА. Санду даде изявление след първото официално заседание на нейното коалиционно правителство, което беше съставено миналия уикенд, но не можа да поеме функциите си, тъй като временният кабинет оспори легитимността му и отказа да се оттегли. Министър-председателката изтъкна, че подобряването на връзките с ЕС е приоритет на правителството й (кандидатурата на Молдова за присъединяване беше замразена заради бавния темп на реформите), но отбеляза, че наред с това страната е склонна да засили икономическото и търговското си сътрудничество с Русия. \"Правителствената програма ясно заявява, че близостта с ЕС е основата на дейността ни\", каза Санду и обяви предстояща визита в Молдова на делегация от Брюксел. \"Съвсем скоро ще станете свидетели на конкретни стъпки и напредък в подобряване на връзките ни с ЕС\", каза тя. След като вчера бившата управляваща Демократическа партия на Молдова (ДПМ) на Плахотнюк, подкрепяна от Конституционния съд, обяви, че се отказва от властта и разпуска правителството на премиера Павел Филип, днес Конституционният съд отмени постановлението, оспорващо легитимността на новото правителство и официално сложи край на кризата.", "date": "2019.06.15", "title": "Новата министър-председателка на Молдова обеща напредък в отношенията с ЕС"}
{"url": "https://www.faktor.bg/bg/articles/navalni-za-ruskiya-grad-poiskal-da-premine-v-kanada", "text": "Невъзможните условия на живот в главния въгледобивен район на Русия Кузбас принудиха  хората от цял  град да настояват да станат част от Канада. Те поскаха да се присъединят към страната на кленовия лист в писмо до  канадския премиер Джъстин Трюдо и генералния секретар на ООН Антониу Гутеериш . Докато руските власти продължават да пренебрегват исканията на жителите на Кисельовск, опозиционният лидер  Алексей  Навални коментира абсурда.", "date": "2019.06.15", "title": "Алексей Навални за руския град, поискал да премине в Канада: Хората живеят в чудовищна действителност (ВИДЕО)"}
{"url": "https://www.faktor.bg/bg/articles/press-24-temata-za-gotse-delchev-povishi-naprezhenieto-mezhdu-makedoniya-i-balgariya", "text": "Темата за Гоце Делчев повиши напрежението между Македония и България, пише македонското електронно издание Press 24. Изданието напомня, че българската страна е особено засегната от предложението на експертите от Скопие, Гоце Делчев да се почита на 7 октомври, деня, когато през 1946 г. България предала тленните му останки на Македония. Захариева казва, че когато е видяла предложението, тя е попитала дали това е шега. И тук се привеждат думите й казани пред българска медия: „Самият Гоце Делчев си е казал какъв е - българин. Той е написал това десетки пъти“, казва тя, добавяйки, че цялата идея за македонската нация е създадена на основата на изкуствено отделяне от България.", "date": "2019.06.15", "title": "Press 24: Темата за Гоце Делчев повиши напрежението между Македония и България"}
{"url": "https://www.faktor.bg/bg/articles/obshtestvo/ulitsata/shefat-na-arhitektite-s-tri-stapki-za-prevrashtaneto-na-pametnika-na-savetskata-armiya-v-monument-na-novoto-vazrazhdane", "text": "Председателят на Камарата на архитектите в България Борислав Игнатов инициира във фейсбук своя идея за начало на новото българско Възраждане. Според него пътят задължително минава през махането от центъра на столицата на паметника на окупатора. Ето идеята на Игнатов: „Ако бях кмет на Столична община, бих направил незабавно това действие в три стъпки - превръщането на Паметника на съветската армия в Монумент \"България над всичко\". Мястото е изключително подходящо, да напомня на нашите политици този основен принцип на държавността, както и ще повдига духа на всички ни. Гербът на Репубика България ще е двустранен, за да се вижда и от Университета, и от парка. Вътре в него ще има камбана, която ще бие на всеки кръгъл час в светлата половина на денонощието, като възрожденските часовникови кули. Фигуралната композиция със съветския войник ще бъде преместена на малък постамент между парк-хотел Москва и руското посолство, където ще стои добре в средата и ще бъде осветена от слънцето в лице, вместо в гръб, както е сега.  При добра организация и подготовка, монтажа може да бъде направен в рамките на един ден. Колко ще струва на общинския бюджет и данъкоплатците тази инициатива? Нула лева! Вярвам, че това може да бъде направено с дарения от граждани и фирми и безплатен организационен труд на доброволци. Убеден съм и че много общински съветници ще се включат в дарителската кампания с лични средства. Вечният въпрос - това ли сега е най-важното? Най-важното е здравето, но за да го има хората трябва да се чувстват свободни и горди със себе си и страната си. Много е важно да се постави символично начало на ново Българско Възраждане. Споделяйте, за да се знае!”", "date": "2019.06.15", "title": "Шефът на архитектите с три стъпки за превръщането на Паметника на съветската армия в монумент  на новото Възраждане"}
{"url": "https://www.faktor.bg/bg/articles/predi-da-doyde-u-nas-osadiha-ornela-muti-na-zatvor-zaradi-vecherya-s-putin", "text": "Италианската кинозвезда Орнела Мути ще бъде специален гост на четвъртия Фестивал на италианското кино в НДК от 17 до 21 юни в кино \"Люмиер\" Лидл\", както съобщиха организаторите от Италианската търговска камара в България и НДК в началото на седмицата. Не щеш ли, вчера тя беше осъдена от съда в италианското градчето Пopдeнoнe на 6 мeceцa и 15 дни затвор, както пък писаха медиите на Апенините. Магистратите без колебание потвърдиха решението на апелативния съд от 2017 година и обвинението в измама.   Вестник Іl Gіоrnаlе твъpди дори, чe пpиcъдaтa e пo-тежка от пpoĸypopcĸoтo иcĸaнe.     Орнела  Мути беше осъдена заради представянето на медицинска бележка, оправдаваща отсъствието й от театрална постановка в театър   \"Верди\" в града на 10 декември 2010 г., където играе главна роля.   Тя я използвала като предлог да отмени спектакъла, като така носи загуби на институцията. Ръководството преглъща, болестта си е болест, но много скоро е вече вбесено. В агенциите тогава се появиха снимки, доказващи че същата вечер тя краси благотворителна вечеря в Санкт Петербург с Владимир Путин, който тогава беше премиер на Русия. В компанията е и Кевин Костнър. Администрацията на театър \"Верди\" моментално заведе дело срещу актрисата. Тя побърза да заяви, че е била болна от ларингофарингит, заради което не е могла да играе на сцената, не трябвало да напряга гласните си струни.  Виж, на благотворителната вечеря с Путин не се е налагало изобщо да говори. Повярваха й само за последното. Първоинстанционният съд осъди Мути на 8 месеца затвор и глоба от 600 евро през 2015 година, което тя оспори с относителен успех две години по-късно. На 6 юли 2017 г. Триестският апелативен съд реши да й даде шестмесечната присъда, която вчера беше потвърдена.. Прекъсване на присъдата  и трансформирането и в условна е възможно при плащане от 30 хиляди евро на Театро Верди. Това  може да стане и сега, ако красавицата реши да се бръкне, но тя се опъва Corriere Della Sera пише обаче, че легендата от 70-те ще плати тази сума и в крайна сметка и ще избегне затвора. Девет кинотворби ще представят постижения в различни сфери на една от най-живописните области в Италия - област Пулия на Кинофестивала. Надяваме се Орнела Мути да е там.", "date": "2019.06.15", "title": "Преди да дойде у нас! Осъдиха Орнела Мути на затвор заради вечеря с Путин (ВИДЕО)"}
{"url": "https://www.faktor.bg/bg/articles/otide-se-posledniyat-rezhisyor-gigant-franko-dzefireli", "text": "На 96 години в Рим почина световноизвестният режисьор на \"Ромео и Жулиета\" Франко Дзефирели. Носител е на 2 награди БАФТА, 2 награди \"Еми\", 5 пъти на наградата \"Давид ди Донатело“. Дзефирели два пъти е номиниран за \"Оскар\". От 1994 до 2001 г. е член на италианския сенат от партията на Силвио Берлускони \"Форца Италия\". Неговият дебют на големия екран е през 1967 г. с комедията по Уилям Шекспир \"Укротяването на опърничавата\". Във филма се снима звездната двойка Елизабет Тейлър и Ричард Бъртън. Световна известност му носи лентата \"Ромео и Жулиета\" през 1968 г. с незабравимите Оливия Хъси и Ленърд Уайтинг. Това е най-добрата екранизация на безсмъртното произведение на Шекспир. Дзефирели е заснел над 30 игрални и телевизионни филма, които предизвикват голям обществен интерес като \"Хамлет“ (1990) с Мел Гибсън в главната роля, \"Чай с Мусолини“ (1999), \"Калас завинаги“ (2002). Поставил е над 100 опери. Работил е с такива прочути оперни певци и актьори като Пласидо Доминго, Мария Калас, Елена Образцова, Гена Димитрова, Лучано Павароти, Лорънс Оливие, Марчело Мастрояни, Мел Гибсън, Джуди Денч, Майкъл Йорк, Елизабет Тейлър.", "date": "2019.06.15", "title": "Отиде си последният режисьор-гигант Франко Дзефирели"}
{"url": "https://www.faktor.bg/bg/articles/narastva-tsenata-na-zemedelc-a-zemya-v-balgapiya", "text": "Cпopeд cдeлĸитe cъc зeмeдeлcĸa зeмя в Бългapия пpeз 2018 гoдинa cpeднaтa цeнa нa eдин дeĸap дocтигa 941 лв., ĸoeтo e cъc 7.9% пoвeчe в cpaвнeниe c 2017 гoдинa. Cпpямo пpeдxoднaтa гoдинa пpeз 2018 г. yвeличeниe e oтчeтeнo в цeнaтa нa нивитe - c 12.6%. Цeнaтa нa пocтoяннo зaтpeвeнитe плoщи нaмaлявa c 16.8%, пoĸaзвaт дaннитe нa нaциoнaлния cтaтиcтичecĸи инcтитyт. Πpeз 2018 г. нaй-виcoĸa e цeнaтa зa eдин дeĸap нaeтa/apeндyвaнa зeмeдeлcĸa зeмя в Ceвepoизтoчния paйoн - 69 лeвa. Увeличeниe нa цeнaтa нa peнтaтa cпpямo пpeдxoднaтa гoдинa ce нaблюдaвa във вcичĸи cтaтиcтичecĸи paйoни c изĸлючeниe нa Южния цeнтpaлeн paйoн.", "date": "2019.06.15", "title": "Нараства цената на зeмeдeлcĸaта зeмя в Бългapия"}
{"url": "https://www.faktor.bg/bg/articles/ekspert-verbuvaneto-ot-islyamska-darzhava-na-16-godishniya-uchenik-ot-plovdiv-nesluchayno-e-v-telegram", "text": "Стана ясно, че Телеграм е основният чат канал за терористите от Ислямска държава. Защо е така? \"Самата технология, която използва \"Телеграм\" предполага изцяло прикрита комуникация между две страни. Това не е нова разработка, това е обикновен чат, подобен на тези, които се използват масово от тийнейджърите - WhatsAPP, Viber и други\", това уточни в предаването \"Брюксел 1\"  Bulgaria ON AIR Спас Иванов, експерт по киберсигурност, по повод вербуването от \"Ислямска държава\" на 16-годишния ученик от Пловдив.  Той допълни, че \"Телеграм\" използва малко по-особена технология за криптиране и всъщност много трудно могат да бъдат проследени съобщенията в него от специалните служби. Експертът по киберсигурност конкретизира, че \"самият \"Телеграм\" беше забранен в Русия поради същата тази причина, защото руските тайни служби не могат да проследяват какво се случва в него. Телеграм официално не съществува там, т.е. не може да се използва по ред причини\", разкри Иванов.", "date": "2019.06.15", "title": "Експерт: Вербуването от \"Ислямска държава\" на 16-годишния ученик от Пловдив неслучайно е в \"Телеграм\""}
{"url": "https://www.faktor.bg/bg/articles/emanyuel-makron-turtsiya-da-spre-nezakonnite-deynosti-vav-vodite-na-kepar", "text": ". Президентът на Франция Еманюел Макрон призова Турция да спре „незаконните дейности“ в изключителната икономическа зона (ИИЗ) на Кипър и увери, че Европейският съюз няма да се откаже от тази си позиция, предава Reuters. Членовете на Европейския съюз оказват натиск върху Турция да оттегли плановете си за офшорно сондиране за природен газ в район, заявен от кипърските власти като част от тяхната изключителна икономическа зона около острова. „Искам да потвърдя солидарността си с Кипър и моята подкрепа и уважение към нейния суверенитет. Турция трябва да спре незаконните си дейности в изключителната икономическа зона на Кипър“, каза Макрон след срещата на върха на южноевропейските държави Европейския съюз в Малта. „Европейският съюз няма да покаже слабост по този въпрос“, увери той. Отделно, френският президент заяви, че реформите в еврозоната ще продължат, след като финансовите министри на блока предприеха стъпки към по-тясна интеграция, без да постигнат съгласие по горещо оспорвани въпроси, като общия бюджет на зоната. „Тази първа стъпка не е достатъчна и трябва да отидем много по-далеч“, призова френският лидер. „Нуждаем се от стабилна функция за еврозоната, европейска гаранция за депозитите“. Финансовите министри ще провеждат още дискусии относно източниците на финансиране и общия бюджет.", "date": "2019.06.15", "title": "Макрон: Турция да спре незаконните дейности във водите на Кипър"}
{"url": "https://www.faktor.bg/bg/articles/frenskite-miliarderi-ne-sa-vneslmi-nito-tsent-ot-obeshtanite-pari-za-notr-dam", "text": "Френските милиардери не изпълниха обещанията за предоставяне на пари за възстановяването на разрушената от пожара катедрала „Нотр-Дам”, съобщава агенция „Блумбърг”, цитирана от БГНЕС. В благотворителния фонд, създаден за събиране на дарения за реконструкцията на националния паметник, не е постъпила нито стотинка, заявиха представители деловите и църковни кръгове. 28 художници подпомагат реставрацията на \"Нотр Дам\" В същото време според говорителя на храма Анри Фино опасенията на големите инвеститори са свързани с желанието да знаят за какво точно ще се харчат техните пари. „Франс инфо” пише, че те очакват плановете за реконструкция и чак след това ще превеждат парите във фонда. До момента са събрани 9% от обещаните дарения за възстановяването на паметника. При това 90 на сто от тях са дошли от САЩ. „Американците са много щедри към „Нотр-Дам”, паметникът е много обичан в Америка”, резюмира Мишел Пико, ръководител на благотворителния фонд „Приятели на „Нотр-Дам””. През април бе съобщено, че общата сума на даренията за храма е надхвърлила един милиард евро. Френското семейство Арно, която владее групата компании Louis Vuitton Moet Hennessy, обяви, че дава 200 млн. евро за реставрирането на храма. Това е двойно повече от помощта, обещана от бизнес фамилията Пино.", "date": "2019.06.15", "title": "Френските милиардери не са внесли нито цент от обещаните пари за „Нотр-Дам”"}
{"url": "https://www.faktor.bg/bg/articles/mihail-mikov-badeshteto-na-bsp-ne-e-osobeno-svetlo", "text": "Бъдещето на БСП не е особено светло, заяви Михаил Миков, бивш председател на партията, в \"Събуди се\" на Нова телевизия . Той разнищи политиките на днешната лидерка на червените Корнелия Нинова. Партията не само губи избори, но губи смисъла на идейното, когато вождизмът трайно се настанява... Аз съм бил избиран за председател на Националния съвет, а днес г-жа Корнелия Нинова се титулува като председател на партията, въпреки че не е избирана за това, заяви Миков. Какво означава консервативен социализъм или ляв консерватизъм? Това е подмяна на идейната основа на БСП. Какво означава, че вече 2 години и половина, въпреки прокламираното заявление против санкциите срещу Русия, нито веднъж не се внася искане за проект за решение, попита той. Категоричен е, че не може Виктор Орбан да бъде икона на БСП, а противопоставянето на ПЕС е вредно за политиката на БСП, войната срещу Станишев е вредна за левицата в България. Избори се губят и се печелят, но подмяната на партията е избор за бъдещето, смята бившият партиен шеф. Има риск драматизмът в партията да премине във водевилност и фарс, категоричен е Миков по повод на утрешната драма с обсъждането на оставката на вожда в пола. Най-близкото обкръжение на Нинова я призовава да си оттегли оставката, пристигат писма от трудови колективи... Ако излезе Стефан Данаилов, ще се разплачат делегатите, смята бившият лидер. Тези етикети  на врагове с партиен билет, които се лепят, тези побеснели хейтъри в социалните мрежи, без лице, без име, атакуват хората с различно мнение в БСП. Не сте толкова наивни да мислите, че това става по самоинициатива, а не по знак на \"Позитано\"20 , отбеляза Миков. Много е лесно този истински морален стожер (Румен) Овчаров, който  явно е бъдещето на БСП, да заклеймява, да казва кой е миналото, кой е бъдещето, кой е фараон, кой какъв е.", "date": "2019.06.15", "title": "Михаил Миков: Румен Овчаров  явно е бъдещето на БСП"}
{"url": "https://www.faktor.bg/bg/articles/maksim-kalashnikov-koi-glavi-shte-hvarchat-sled-erata-putin-video", "text": "Ако Кремъл се движи по стъпките на късния Горбачов и Янукович, тогава какво да правим ние? И кои глави ще хвърчат след новия август-91 , пита в свой анализ популярният руски тв водещ и писател-футуролог Максим Калашников от РОЙ ТВ. Време е да осмислим това, което стана преди и след 12 юни, каза той визирайки несанкционираната акция в Москва в подкрепа на арестувания журналист Иван Голунов, на която бяха задържани повече от 400 души. \"Тогава Владимир Владимирович Путин открито отстъпи под натиск. Срещу него се вдигна дори част от собствения му елит.  Всички видяха, че той може да отстъпва, той се страхува. Успехът на враговете на Путин вдъхнови...  Затова казвам, че той вече тръгна по пътя  на късния Горбачов и Янукович... Това, което се случи може да се нарече началото на втората перестройка. \"В обществото вече има някаква революционна психоза за свалянето на Путин, превръщат го в жертвен козел... Ще изгоним царя, ще има безкръвна революция, ще настъпи...щастието, но....\"", "date": "2019.06.15", "title": "Максим Калашников: Кои глави ще хвърчат след ерата \"Путин\"? (ВИДЕО)"}
{"url": "https://www.faktor.bg/bg/articles/novini/balgariya/tatyana-burudzhieva-s-tri-stsenariya-za-kongresa-na-bsp-no-s-ninova-partiyata-nyama-badeshte", "text": "Политологът Татяна Буруджиева коментира пред Faktor.bg възможните развръзки на предстоящия 49-и конгрес на БСП. Тя открои три възможни сценария, които най-вероятно ще се разиграят на 16-и юни в НДК. Според Буруджиева най-малко вероятно е в неделя социалистите да си изберат нов председател. „На предстоящия конгрес на БСП могат да се откроят три сценария. Г-жа Корнелия Нинова винаги може да оттегли заявката си за оставка, защото така и не стана ясно какво точно е подала. Вторият е да се затъне в техническа дискусия, което аз предвиждам най-малко да се случи. Третият вариант е да бъде констатирана оставката на Корнелия Нинова и да бъде избран ръководител на БСП за оставащото време до редовния конгрес, на който да бъде излъчен лидер“, коментира Буруджиева. „БСП е една организация, доколкото си говоря с хора от страната, която е за която госпожа Нинова твърди, че не съществуват. Писмата, които местните структури ѝ пращат и я призовават да се откаже от оставката, са в реториката на „партията съществува само с този лидер и след него ще се затрие и ще изчезне“. Местните структури са организирани. Тя има подкрепа извън София от хора, които са достатъчно близки до Корнелия Нинова и издигнати от нея на ръководни партийни постове. Бих се въздържала, че всичко това са естествени действия в БСП. По-скоро социалистите са загрижени какво става вътре в партията и се готвят за една сериозна дискусия, каквато така и продължава да не може да се състои и да се каже какво се случи на тези избори, защо се случи, нещо инцидентно ли са травматичните процеси, които са налице от година и половина. Смятам, че този тип действия на подкрепа от местни структури за Нинова са за публична употреба и по-скоро задълбочават, а не решават проблемите на социалистите“, анализира политологът.  „За решаването на проблемите на БСП на първо място е нужно успокоение, защото тази приповдигната и   която беше налагана доста дълго време, трябва да бъде укротена. Трябва да се спре с омразата, с персоналните атаки и с нетърпимостта между социалистите, за да може БСП да се подготви сериозно за изборите, да погледне добре вътре в себе си и да си отговори на ключово важния въпрос. Той е свързан с ценностите и с политиките на партията. Всичко това може да се случи с оставка на Корнелия Нинова. Един лидер има специфични характеристики и е фактор, който налага стил, поведение и взаимоотношения. Всичко това, което виждаме и с което се занимава цялото общество, са разделенията, войните и дори  Невъзможно е тези настроения да приключат с председател на партията Корнелия Нинова. Напротив, ако тя остане на ръководния си пост, има само един изход – разцепление и изхвърляне от БСП на всички онези, които пречат на Корнелия Нинова. Тази битка не е поколенческа, както някои хора се опитват да я изкарат. И около Нинова, и сред опонентите ѝ има както по-възрастни, така и млади хора. Битката за изправяне на крака на БСП е ценностна и не може да се състои с това ръководство. Въпросът оттук нататък е коя ще е личността, която ще донесе успокоението в партията и ще я отвори към политическото поведение и към правенето на политики. Следващият председател на БСП трябва да успее да я върне към диалога и към дебата с опонента и напускането на терена на войните и на междуличностните интриги, които водят до разцепление и до унищожение“, каза още Татяна Буруджиева.  Тя коментира и възможността все пак на конгреса да бъде избран нов партиен председател. „Ако БСП напусне дори минимално устава си, тя рискува да бъде атакувана и да се налага пререгистрация точно преди местните избори. Смятам, че конгресът на партията няма да вземе решение, което да я вкара в подобен екшън. Госпожа Нинова вече взе такова решение и вкара БСП в такава ситуация. Виждате, че и на изборите, и на националния съвет партията показва доста повече мъдрост и знания как се прави политика, отколкото собствените си лидери“, коментира политологът.", "date": "2019.06.15", "title": "Татяна Буруджиева с три сценария за конгреса на БСП - но с Нинова партията няма бъдеще"}
{"url": "https://www.faktor.bg/bg/articles/novini/svyat/zagrizhen-putin-boevete-v-svetovnata-targoviya-se-vodyat-bez-pravila", "text": ". Световната търговия се нуждае от възстановяване на доверието между страните, трябва да се намери изход от ситуацията с търговските войни и „боевете без правила“ в международните дела, заяви президентът на Русия Владимир Путин в изказване на срещата на върха на Съвещанието за взаимодействие и мерки за доверие в Азия (СВМДА) в Душанбе, предава ТАСС, цитирана от \"Фокус\". „... В света се разпалват истински търговски войни, за съжаление, фактически боевете се водят без правила, със сплашване и отстраняване на конкурентите чрез непазарни методи. И сега И сега, повече от всякога, са необходими колективни усилия, за да се намери изход от тази ситуация“, каза Путин. По неговите думи, „е необходимо е да се възстанови доверието, да се одобрят норми за справедливо икономическо взаимодействие“, като за начало, поне да се извади от търговските и санкционните ограничения социално-хуманитарната сфера“, а именно, стоки от първа необходимост, лекарства и медицинско оборудване. „Мисля, че е трудно да не се съгласим с това“, каза президентът на Руската Федерация. Той отбеляза, че тази тема е била обсъдена на Международния икономически форум в Санкт Петербург (ПМЕФ), който се проведе на 6-8 юни. Путин засегна и развитието на взаимодействието между азиатските страни, отбелязвайки, че този регион сега е двигателят на глобалния растеж. „Руската страна, като координатор на икономическото измерение на Конференцията за взаимодействие и мерки за изграждане на доверие в Азия, отдава особено значение на работата в тази посока“, заяви руският лидер. Той припомни, че по руската инициатива през 2015 г. в рамките на този форум е създаден бизнес съвет с участието на бизнесмени от страните-членки на СВМДА и е подготвен меморандум за сътрудничество между малките и средните предприятия. \"Ние сме за увеличаване на взаимната търговия, отхвърляне на протекционизма, незаконните санкции, политически мотивирани ограничения и бариери и за поемане на всестранни ангажименти за задълбочаване на инвестиционното сътрудничество, разширяване на производственото сътрудничество въз основа на универсални правила на СТО, на принципите на равенство, уважение и зачитане на интересите на другите“, каза Путин. Руският лидер също отбеляза, че все по-голяма подкрепа среща идеята за съчетаване на интеграционните процеси, развиващи се в рамките на Евразийския икономически съюз (ЕАИС), Асоциацията на страните от Югоизточна Азия (АСЕАН) и Шанхайската организация за сътрудничество (ШОС), страните-членки на СВМДА и китайската инициатива \"Един пояс, един път\". „Разбира се, такъв подход е в нашия общ интерес“, заключо руският президент.", "date": "2019.06.15", "title": "Загрижен Путин: Боевете в световната търговия  се водят без правила"}
{"url": "https://www.faktor.bg/bg/articles/ot-komisiyata-v-makedoniya-i-istoritsite-gledat-na-balgariya-edva-li-ne-kato-na-traditsionen-vrag", "text": "„Имаме една година зад гърба си и досега сме достигнали до обща позиция единствено по отношение на праисторията и античността. Дори за Средновековието още не сме стигнали до крайните резултати. Аз имам съмнения, че това ще се случи и през септември“. Това заяви пред БНР проф. Ангел Димитров - съпредседател от българска страна на съвместната комисия по историческите въпроси между България и Северна Македония. По думите му един от големите проблеми в работата на комисията е в честотата и интензивността на заседанията. Искаме да стигнем до реални резултати в обозримо време, иначе бихме могли с години да водим дискусии помежду си, които не са чак толкова плодоносни, обясни той в интервю за предаването „Събота 150“. „Вече минаха 2 години след подписването на Договора за приятелство и добросъседство, но някакви видими, сериозни резултати в приложението на този договор засега все още аз не виждам. Това се отнася не само за работата на комисията, а и за други сфери на междудържавното общуване. … Интерпретацията на миналото в двете страни, големите, фундаменталните различия, всъщност са свързани с дълбинните нагласи, които се проявяват във всички сфери на общуване. Когато в нашата млада съседка все още анализът на миналото е такъв, че България не само че не е смятана за приятел, че имаме обща история, а че едва ли не е един традиционен враг, който е отнел историята и е направил още куп неща, гледани с лошо око – нещо, което е исторически невярно, тогава тези нагласи няма как да не се отразяват и в общуването във всички сфери“, коментира проф. Ангел Димитров. Той подчерта, че в Северна Македония не бързат с изпълнението на договорите. Според него те смятат, че самият акт на подписване на договорите е достатъчна гаранция. България обаче не е готова чак толкова дълго да чака, категоричен е дипломатът. Предложението от македонска страна - да отбелязваме заедно паметта на Гоце Делчев, е съгласувано политически, категоричен е проф. Димитров и добави: „Това беше опипване на терена, макар и грубо направено, за това до каква степен България е готова да признае постулатите на македонизма“. Политическата криза в Скопие чука на вратата, изказа мнение проф. Ангел Димитров във връзка с липсата на покана за преговори за европейско членство. Ако през лятото не получат покана, трябва да се тръгне или към ремонт на кабинета, или към предсрочни избори, както заяви самият премиер Зоран Заев. „Искрено се надявам, че те ще намерят най-верният отговор, а той според мен минава и в една по-категорична и самокритична оценка на отношенията с България. От друга страна се притеснявам, че обстановката на Балканите може да се усложни“, коментира проф. Димитров. Той твърди, че Западните Балкани са политически най-сеизмичната част на Европа", "date": "2019.06.15", "title": "От Комисията: В Македония и историците гледат на България едва ли не като на традиционен враг"}
{"url": "https://www.faktor.bg/bg/articles/vnasyat-v-kongresa-na-sasht-zakonoproekt-za-sdarzhane-na-rusiya-v-baltika", "text": "Внасят в Конгреса на САЩ законопроект за сдържане на Русия в Балтика. Вносител и автор на е членът на Палатата на представителите от Републиканската партия Майкъл Конуей, избран от щата Тексас. „САЩ трябва да оглавят многостранни усилия по изработването на стратегия, целяща укрепването на сътрудничеството с Литва, Латвия, Естония, съюзниците в НАТО и други регионални партньори за сдържане на агресията от страна на Руската Федерация в Балтийския регион“, се казва в съобщението на конгресмена. Конкретно, става дума за сътрудничество в сфери, способни да подобрят бойната готовност на прибалтийските държави. Също така Конуей предлага САЩ да увеличат военното си присъствие в региона. Затова се препоръчва да се проучи възможността за предоставяне на балтийските страни на мобилни противовъздушни ракетни системи с голям обсег. EA Daily отбелязва, че страните от НАТО редовно говорят за „руска заплаха“, докато Москва нееднократно е подчертавала, че няма намерение да напада никого. Заместник-секретаря на Съвета за сигурност на Русия Михаил Попов отбеляза, че за последните две години числеността на силите за бързо реагиране на Алианса се е увеличила повече от един път и половина, а броят на ученията на НАТО край руските граници се е увеличил два пъти. Министърът на отбраната на Русия Сегей Шойгу на свой ред подчерта, че на фона на истерията за „руска заплаха“ броят на войските край руските граници се е увеличил седем пъти.", "date": "2019.06.15", "title": "Внасят в Конгреса на САЩ законопроект за сдържане на Русия в Балтика"}
