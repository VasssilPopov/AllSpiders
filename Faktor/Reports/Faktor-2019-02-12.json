{"url": "https://www.faktor.bg/bg/articles/novini/svyat/24-chasova-stachka-blokira-vazdushnoto-prostranstvo-na-belgiya", "text": "Въздушното пространство на Белгия ще бъде затворено от тази вечер в продължение на 24 часа заради национална стачка в страната. Всички полети от и за Брюксел и другите големи белгийски летища са отменени. Стачката ще обхване и железопътния и градския транспорт в страната, ще бъдат затворени магазини, училища и болници. Националната стачка е организирана от всички белгийски синдикати, исканията са за по-високи заплати, поносими данъци и по-високи пенсии и социални помощи.  Нискотарифната авиокомпания Wizz Air също отменя всичките си утрешни полети от и до Брюксел поради планираната обща стачка в Белгия. Полетите са пренасрочени за четвъртък, 14 февруари, съобшава БНР. Пътниците с резервации, засегнати от тези промени, са уведомявани чрез имейл и есемес, съобщават от авиокомпанията.", "date": "2019.02.12", "title": "24-часова стачка блокира въздушното пространство на Белгия"}
{"url": "https://www.faktor.bg/bg/articles/sluchayat-gebrev-balgariya-ne-iska-da-drazni-ruskata-mechka", "text": "Каквато и да бъде официалната реакция на София по подозренията, че оръжейният търговец Емилиян Гебрев е бил отровен с бойно отровно вещество (съмнения за \"Новичок\", както в случая \"Скрипал\" от 2018), тя вече е закъсняла. Събитията, които наскоро бяха осветени от руски и британски медии, датират от април 2015 година. Ще започна с оборване на една от \"интерпретациите\" по темата, които се лансират от няколко дни в България. Опасявам се, че тяхната цел не е просто да заметат руската следа в случая \"Гебрев\", но, преди всичко, да подготвят почвата за една безгръбначна позиция, с която управляващите да се опитат да си измият ръцете предизборно. Въпросната \"теза\" условно може да бъде наречена \"алибито на неправдоподобната некадърност\". Според нея, \"озадачаващото\" в случаите \"Скрипал\" и \"Гебрев\" е, че от тях \"лъха на непрофесионализъм\". И в двата \"инцидента\" жертвите оцеляват. Същевременно \"поръчителите\" (в случая \"Скрипал\" официалното становище на Тереза Мей и нейното правителство е за руска намеса) - ГРУ и самият Владимир Путин - се оказват в центъра на грандиозен скандал. Тогава \"по-вероятното\" е тези, които сочат към Русия, да целят да спечелят политически дивиденти от \"набеждаването на Кремъл\" - това е поантата на цитираната теза. Тази \"интерпретация\" издиша поради две причини. Първо, позорът нерядко спохожда скърцащата военна машина на Кремъл (например: гибелта на подводницата \"Курск\" през 2000, при която загина целият екипаж от 118 човека; аварията през октомври 2018, при която потъна единственият руски самолетоносач \"Адмирал Кузнецов\"). Второ, ако пък допуснем, че всичко е \"минало по план\", целта на поръчителите на \"акциите\" срещу Скрипал и Гебрев може би е била друга: не толкова непременно да се отнеме живот, колкото да се даде зловещ предупредителен сигнал към всички, които биха дръзнали да развалят руския политически пасианс.  Предстои да видим дали Русия действително е замесена. Твърде възможно е, както в повечето подобни случаи, това да не се разбере никога. Има обаче поне няколко обстоятелства, които говорят за намеса на Кремъл. Първо, твърди се, че фирмите на г-н Гебрев изнасят оръжие за Украйна и Сирия. По този начин той пряко засяга руските интереси. Второ, свързваният с руските служби Сергей Федотов е бил в България, когато е станал инцидентът с Гебрев. Той е бил и във Великобритания през 2018 по време на отравянето на Юлия и Сергей Скрипал. Това съвпадение най-малкото дава основание за подозрения. Трето, отравянето е от любимите способи на руските служби. През 2006 Александър Литвиненко бе отровен смъртоносно с Полоний-210. Соченият за извършител Андрей Луговой не само не бе предаден на британската прокуратура, но стана депутат в руската Дума от партията на Жириновски. Русия не се притеснява от действията на своите агенти, а ги насърчава. Това потвърждава тезата, че покушенията се използват за публичното \"респектиране\" на \"враговете\". Според главния прокурор Сотир Цацаров, в случая с отравянето на Гебрев, неговия син и производствения директор на \"Емко\" не става дума за \"Новичок\", а за инсектицид. Според Bellingcat, The Insider и CNN обаче, \"Новичок\" е от групата на т.нар. органофосфати. Последните могат да се използват и като инсектициди. Самият \"Новичок\" е създаден така, че трудно да може да бъде установено неговото присъствие в човешкия организъм. Според министъра на вътрешните работи Младен Маринов се обсъжда и версията \"битов инцидент\". Как обаче в кафето на ключова фигура в оръжейната индустрия в България \"случайно\" попада инсектицид? Дали прокуратурата не се опитва да омаловажи възможността руско бойно отровно вещество да е било използвано на територията на България - страна-членка на НАТО? Причината за това неглижиране би могла да бъде запазването на политическия комфорт на силните на деня. Защото дори съмнението за \"руска връзка\", без значение използван ли е \"Новичок\" или не, трябва да породи незабавна реакция от страна на българските власти на дипломатическо ниво. Както изглежда, целта е била да се действа зад кулисите, за да не се дразни руската мечка. Защо близо четири години след инцидента с Гебрев все още сме само на ниво версии? Впрочем, замесено ли е името на Делян Пеевски, който води битка с Гебрев за \"Дунарит\"? Забележете какво каза г-н Цацаров: \"След възобновяването на разследването [през октомври 2018 по настояване на самия Гебрев, заради сходствата със случая \"Скрипал\", б.а.] с него са запознати всички британски и европейски служби\". Но какво означава \"след\"? В случая поговорката явно гласи \"след инсектицид качулка\". Отравянето на Гебрев може да бъде поставено в контекста на хибридната стратегия, чрез която се прокарват руските интереси. Тя има няколко основни лъча. Първият е виртуален: дезинформация чрез сайтове (fake news), тролове и пр.; хакерски атаки и др. Според ФБР, най-могъщият руски хакер Евгений Богачов - \"slavik\", създал вируса Zeus, е агент на руските служби за сигурност. САЩ дават награда от 3 милиона долара за информация за него. Вторият лъч: финансиране на политически \"троянски коне\". Документирано е, например, че партията на Льо Пен Rassemblement National е поучила щедър заем от руска банка. Има ли такава \"пета колона\" в българската политика? Представена ли е в кабинета \"Борисов\" 3? Все реторични въпроси. Третият лъч: поставяне в положение на енергийна зависимост от руските газ, нефт и атомна енергия. И още реторични въпроси: кой планира да гради \"Турски поток\" 2, кой размрази проекта \"Белене\", каква е ролята на \"Лукойл\" в българската политика? Четвъртият лъч са конвенционалните методи като покушения и преврати. За употребата на тези \"инструменти\" обикновено най-трудно се намират доказателства. Но има данни, например, че през 2016 година, в деня на парламентарните избори в Черна гора, руски агенти са подготвяли преврат и ликвидирането на премиера Мило Джуканович. Често най-могъщите похвати са тези от третата група. Видно е също, че за успеха на повечето инструменти от съществено значение е приобщаването, кооптирането на част от местния политическия \"елит\". Така че, да, зам.-председателят на ГЕРБ Цветан Цветанов има основание да говори за възможна намеса на Русия в предстоящите избори в България. Но горко на държавата, ако трябва да чака ГЕРБ и особено техните коалиционни партньори да започнат с угрижен вид да бият камбаните за тревога.", "date": "2019.02.12", "title": "Случаят \"Гебрев\": България не иска да дразни руската мечка?"}
{"url": "https://www.faktor.bg/bg/articles/novini/balgariya/poslanik-makarov-otstranyavane-na-vrednite-zapadni-politiki-v-stranata-vi-mogat-da-stanat-chrez-izbori", "text": "Втора част от въпросите зададени към посланик Анатолий Макаров от български граждани, публикува  преди малко Руското посолство. Инициативата стартира преди седмица, а акцията бе наречена „Питай посланика”. Тя е посветена на отбелязания  в неделя Ден на дипломата в Русия. Ето и втората порция от отговорите: Въпроси по същество /запазваме авторската орфография и пунктуация/  Господин Посланик, защо Русия дава на ГЕРБ газов хъб Балкан? – Ние подкрепяме стремежа на България към енергийната сигурност и в тази връзка приветстваме идеята за хъб «Балкан», чрез която България може да стане енергиен център на Югоизточна Европа. Най-важното е диверсифициране на източниците на енергийни доставки, за което много се говори в ЕС, да не накърнява националните интереси.  Ваше Превъзходителство, възможно ли е Русия едностранно да премахне визата за българи? Много хора искат да посетят, да живеят и да работят в РФ, но визовият режим е голям проблем. – Съгласни сме, че облекчаване на визовия режим би допринесло за взаимно развитие на туризма. Първата стъпка в тази посока е свикване на консултации по тази тема между Министерствата на външните работи на Русия и България, които ние отдавна предлагаме да проведем, обаче засега не сме получили отговор от българската страна.  Аз бих желал да получа разяснения относно безвизовия транзит от Русия към Беларус за притежатели на билети за Европейските игри на спорта. Някои източници твърдят, че ще е разрешен престой без виза на територията на Руската федерация, но нищо конкретно от официални руски източници (като напр. продължителност на престоя). Интересува ме също така и дали всички гранични пунктове ще бъдат разрешени за безвизов транзит за притежатели на билети за игрите в Минск. – Очаква се, че този въпрос ще бъде решен в най-скоро време.  Ще има ли акция - георгиевска лентичка тази година? – Да, ще организираме тази акция в края на април – началото на май, както винаги. Благодарим за интереса!  Може ли да направите банкови сметки - български, в които, тези които имаме пари, да даряваме за определени каузи. – Вече има такива, направени от български инициативни групи. Ето, примерно, можете да помогнете за ремонта на паметника на Съветската Армия. Сметката в левове е открита в АСЕТ БАНК: BG50IABG8098100213410.  И аз исках да питам за директен транспорт България-Крим без значение дали до Севастопол, Ялта, Феодосия или Гурзуф. Ако и да не е директен, то поне до Новоросийск, защото България не е признала Крим за руска територия. – Напълно подкрепяме Вашата идея, но въпросът трябва да се решава на ниво правителства. В момента, когато българското правителство е готово за това, ние от своя страна ще направим всичко възможно директен транспорт до Крим да стане реалност.  Ваше Превосходительство, господин Посол! Что для Вас является самым большим сюрпризом, что больше всего удивило Вас в нашей прекрасной стране? Заранее спасибо! – Наверное то, насколько бережно вы относитесь к истории. Каждый год к каждому памятнику Русско-турецкой войны несут цветы – мало где в нынешние времена можно встретить такое уважение к павшим героям. екатерина петрова: Здравейте г. н Макаров! Благодаря за дадената възможност да зададем въпроси към Вас! Аз се интересувам от образованието в Русия. Има ли вече отпуснати бройки за безплатно обучение учебната 2019/2020г? Има ли ограничение във възрастта? Също се интересувам дали е възможно да приемете емигранти от България? Какви са условията? Благодаря предварително за отделеното време и внимание! – Образованието в Русия е напълно реална възможност, за която няма ограничения като възраст или място на живеенето. Програмата за безплатно образование в Русия действа и тази година, квотата за България вече е получена – тя е над 220 души. Заявките се подават в сайта Russia.Study, а конкурсната комисия избира кандидати според тяхната успеваемост.   Уважаеми Г-н Посланик, във връзка с въпрос от мои близки, които нямат фейсбук, искам да попитам, какви са условията за получаване на Руско гражданство? – Ако сте над 18 години и нямате поне един родител, който живее в Русия, за вас е достъпен общ ред на получаване на руското гражданство. Той изисква поне 5 години живеене в Русия и работа в руска компания. Повече подробности можете да научите от нашия сайт www.bulgaria.mid.ru в раздела «Консулски въпроси».  Господин Посланик, чрез вас поздравявам целият руски народ. Въпросът ми е следният: можете ли да инициирате облекчена процедура за кандидатстване и получаване на руско гражданство за българи, които години наред са живели, работили или учили в Русия? – Ако сте работили в руска фирма и плащали данъци, тогава можете да се обърнете в Министерството на вътрешните работи на Русия за получаване на гражданство. Всички други варианти засега не се предвиждат от нашето законодателство и пак трябва да се решават на ниво Правителства. Възможно ли е да става стокообмена между двете страни ,спокойно и лесно. Много бих се радвал ако може нашите земеделци да произвеждат за Русия. Няма зеленчуци с такъв вкус никъде по света. – Вашите зеленчуци са наистина уникални, аз много ги харесвам. Сигурен съм, че и на пазара в Русия тях би ги купували много, стига да има производители, готови да ги изнасят. Голяма пречка в тази насока остава режим на санкциите. Обаче добре знаете, че не ние бяхме инициатори на тази санкционна война.  Уважаеми г-н. Посланик, искам да ви попитам-Всички знаем, че проекта Южен поток се провали заради безумните решения на Българското правителство. Ще имали отклоняване на търба от Турски поток през България или Българското правителство лъже за пореден път. – Сега наблюдаваме активни опити отвън да се зачертае потенциалната възможност тръбата на «Турски поток» да се продължи по територията на България. Затова бих казал, че бъдещето на проекта зависи от това, доколко правителството ви е готово да го отстоява както пред Европейската комисия, така и пред тези, които се противопоставят на него. Иначе от наша страна такава готовност има.  Уважаеми г-н Посланик Макаров, бих желал да попитам какво ще направи Русия срещу платените журналисти и СМИ, които постоянно ни заливат с фалшиви новини с излъчвана омраза срещу руския народ . В България се знае коя фондация плаща съвсем легално за това. Не е ли време да посочите проблема с думи и действия? – Проблемът е очевиден, дори няма смисъл да го посочваме с думи. Ако искате да знаете алтернативна гледна точка – четете нашите информационни агенции, вашите обективни медии, има такива.  Уважаеми господин Макаров, какво можем да направим, ние инициативните граждани за плавното, но закономерно и така желано от повечето български граждани отстраняване на вредните западните политики налагани на територията ни, което би било във взаимен интерес? – България е демократична държава, така че народът й има право да определя сам своето бъдеще – чрез избори, граждански инициативи, медии. Така че всичко е във вашите сили и ръце!  Добър Ден. От няколко години в руските СМИ се наблюдава тенденцията България да се представя в негативен план и да се използват глаголи в адрес на България от типа на предавам, продавам и подобни. Причините затова няма да коментирам, но въпросът ми към Вас, е какво може да се направи за повишаване на имиджа на българо-руските отношения, за представянето им пред широката публика в Русия, в позитивен план? Как можем и Вие, като посланик, и ние, като симпатизанти на руската култура и руския мир, да допринесем за достигането до повече хора на позитивното в нашите отношения? Благодаря. – Въпросът Ви е наистина важен, защото за съвременните медии е характерно да преувеличават лошото и да не забелязват доброто. Създалата се ситуация с понякога доста критично отражение на България в руската преса се решава, според мен, с последователна позиция на българското правителство, с твърдо отстояване на националните интереси – за да се разчупят появилите се стереотипи.  Георги Желев: Защо няма оферти на руски туроператори за екскурзии от България в Русия? - Работим по този въпрос. Имаме много нови туристически насоки в Русия. Информация за тях може да бъде намерена на туристическия портал Russia.travel. Освен това по време на големи спортни събития има хубав шанс да посетите нашата страна без визи, само с билети на мероприятието. Надявам се, че тази година ще има по-голям интерес от българите към Русия.  Нека бъдем обективни. Открито признавам, че по убеждения съм русофоб, но стараейки се да погледна безпристрастно на въпроса искам да попитам: кога ще ни върнете архивите? Допускате ли за нормално нашите архиви, нашата история да е в чужда държава и да нямаме свободен достъп до тях? – Архивните материали, за които вие казвате, са достъпни за българските архивни служби и изследователи, в това число за копиране. Общо до април 2018 г. на българската страна бяха предадени около 10 хиляди копия. Що се отнася до оригиналите, част от тях бяха връчени на България през 1949 и 1958 години по време на Съветския Съюз. Сега обаче оригиналите не могат да се предават в съответствие с Федералния закон №64 от 15 април 1998 г. «За културни ценности, преместени в резултат на Втората Световна война и намиращите се на територията на Русия». Но пак ще повторя, достъп към тях за българите е открит.  След като много държите на българо-руската дружба защо на 24 май обидихте целия български народ, като обявихте че писмеността ви е дошла не от България, а от Македония? Също така поддържате ли тезата формулирана от Белград и Москва, че съществува \"македонска\" нация и език? – Не сме се канили да обиждаме българите и не искаме да влизаме пак в празни разсъждения. Напълно признаваме българския принос за създаването на общата ни писменост, както и за цялата славянска култура. Аз вече казвах, че и моя син се казва Кирил – нали нещо значи за уважението ни към светите братя Кирил и Методий?  Ще може ли да се пътува отново по жп направлението София-Москва? Благодаря! – Засега този въпрос не стои на дневния ред. Иначе, ако има интерес във възстановяване на тази жп линия, това трябва да бъде обсъдено между ресорните институции и компании на Русия и България.  Г-н Посланик, САЩ, чрез фондацията си Америка за България и не само, прави много благотворителни акции в страната. Русия, освен една новогодишна елха нищо не е подарила на \"братушките\" си. Въпросът ми е кога ще направите детски музей - в отговор на американския \"Музейко\", например? – Наистина не сме дарили на вас музей, но с цената на руска кръв сме Ви дарили свобода. Иначе въпросът е интересен и мога като отговор да ви попитам за същото: а какви благотворителни каузи подкрепя България в Русия? Нека да не бъркаме опити за влияние с благотворителност. Защо плащаме най-скъпия руски газ в цяла Европа (от което следва повишение на цените на абсолютно всичко)? - В същност България в момента плаща едни от най-ниските цени за газ в Европа. Енергийната истерия в страната беше създадена изкуствено, най-вече от посредниците, които доставят газ до стопанствата, и заради използването на различни методологии от НСИ и «Булгаргаз», което беше потвърдено от НСИ. Ако наистина цените на газ бяха най-високи, то «Булгаргаз» щеше да трупа милиони лева загуби. Вместо това, то отчита печалби.  Ваше Превъзходителство, първо извинение за всички тролове тук. Но за съжаление, някои от тях са истински хора, предимно млади, които са промити мозъци и напълно не познават историята и културата си, причислявайки се към англо-саксонския кенеф, вместо към братските славянски народи. Какво правите за преустановяване на промиването на младите мозъци и връщането към едно интелигентно и нормално общуване? – Господин Пенчев, Вашия въпрос засяга самия корен на проблема. Доста усилия ни трябват да поддържаме доброто ниво на руско-българските отношения, но още по-сложно е да се включи в това сътрудничество младото поколение. От своя страна насърчаваме всички двустранни контакти по младежка линия – само когато видят със своите очи как живее друга държава, ще разберат какво е истината и какво е лъжата.  От преобладаващите коментари може да се направи извод, че наистина има хибридна война и тя е антируска (това по повод сънародниците ми). Ваше превъзходителство, въпросът ми към Вас е има ли в България медии и издания, финансирани от руското правителство или от руски фондации по подобие на \"Америка за България\"? – Такива фондации няма. Съществува фонд «Руски мир», но той се занимава основно с подпомагане на изучаване на руски език в чужбина. Иначе от българските медии грантове получава само двуезичен вестник «Русия днес – Россия сегодня». И още един въпрос: На какво се дължи отливът на руски туристи (предвид данните от министър Ангелкова, че ранните записвания са намелили с 25% за тази година)? - Тази година според Министерството на туризма на България брой на руски туристи в България се е намалил с 8,3%. Основният проблем в сравнение с други насоки като Турция и Гърция са високи цени на хотели и самолетни билети, визов режим и липса на многократни туристически визи.   Ваше превъзходителство, какво е Вашето мнение по въпроса за преодоляване на отдалечаването на двата родствено-близки славянски народа: руския и българския? Това, и за слепите е очевидно, е по вина на политиците, и руски и български. Как да се справим ние, уважаващите и обичащите се? Май само с \"гол интусиазъм\" не се получава! Пожелавам Ви здраве и щастие, за Вас, за семейството Ви, за руския народ! – Благодаря Ви за добрите думи. Според мен ключът е във взаимно изучаване на нашите история и култура, в стремежа да се разбираме и да уважаваме един друг. И тук много може да свърши всеки един човек, стига да не се хваща за насажданите тези, а да мисли и да усеща сам.  Гн Макаров,радвам се, че имам възможност да се докосна до вас! Въпроса ми е:-Чувствате ли обичта и подкрепата на болшинството Българи към нашата по голяма сестра РУСИЯ? – Да, много добре ги усещам, особено когато пътувам из България. Винаги ме посрещат с топлина и радушие – разбирам, че това е отношението не точно към мене, а към страната, която представям тук. Защо връзките (икономически, политически, социални и др. общо от всякакъв вид) ЕС - РФ въпреки взаимните интереси не могат да достигнат ниво или дори да задминат нивото на връзките ЕС - САЩ? – Това е въпросът към ЕС, въпросът на интереса.  Честит празник Ваше Превъзходство! Когато става въпрос за съвместни проекти на Русия и европейските държави, все по-често се използва термина \"икономическа зависимост\". Основателните ли са страховете и ако не са, как най-лесно могат да бъдат разсеяни? –Всеки икономически проект, ако той наистина е такъв, се диктува от взаимен интерес на осъществяващите го страни. За «зависимостта» обикновено казват тези, които биха искали да развалят добрия диалог и сътрудничество – в името на своите политически и икономически интереси. Бих ви посъветвал да не вярвате сляпо на това, което се казва, а да преосмисляте критически думите. И тогава и страховете лесно се разсейват. Предвижда ли се среща между Путин и Тръмп, по въпроса за подновяване на договора за стратегическите оръжия. – Аз като Посланик на Русия в България за такава информация нямам.  Ваше превозходительство, Россия и США естественные союзники. В природе любой их конфликт искусственный или нецелесообразен. Россия во все века была донором ума и красоты для США, а Америка по-своему помогала России! Болгария любит Россию и высоко ценит потенциал США. Не может ли Болгария стать, той маленькой точки конструктивного пересечения интересов и доверия этих великих сил? Без компромиса етих структуроопределяющих гегемонов, старой Европе не найти добра. Просто ЕС не будет прежним, ровно как и перспективы перед Болгарии. – Думаю, может, если поставит перед собой такую задачу.", "date": "2019.02.12", "title": "Посланик Макаров: Отстраняване на вредните западни политики в страната ви могат да станат чрез избори"}
{"url": "https://www.faktor.bg/bg/articles/v-turtsiya-zadarzhaha-641-dushi-za-vrazki-s-organizatsiyata-na-gyulen", "text": "Властите на Турция задържаха 641 души за предполагаеми връзки с проповедника Фетхуаллах Гюлен, съобщава БГНЕС, позовавайки се на информация от Анадолската агенция. По-рано през деня местните власти в 75 провинции изготвиха списък с имената 1112 граждани, заподозрени във връзки с базираната в САЩ организация на Гюлен. Той бе обвинен за организирането на опита за държавен преврат от 15 юли 2016 г. Няколко седмици по-късно съд в Истанбул поиска ареста на проповедника, който живее в САЩ от 1999 г. насам. До този момент за предполагаеми връзки с него са арестувани хиляди хора, а от своите постове бяха освободени огромен брой държавни служители, преподаватели, съдии и военни.", "date": "2019.02.12", "title": "В Турция задържаха 641 души за връзки с организацията на Гюлен"}
{"url": "https://www.faktor.bg/bg/articles/novini/svyat/ep-pravata-na-romite-postoyanno-se-narushavat-v-es", "text": "Основните права на ромите остават постоянно нарушавани в ЕС. Това заявяват от Европейския парламент в приета във вторник резолюция. Te отчитат значителни пречки пред достъпа на това малцинство до образование, настаняване, пазара на труда и здравеопазването. ЕП отправя призив за по-ясни цели за приобщаване на ромите и национални стратегии след 2020 г., се посочва в съобщение на институцията, цитирано от БТА. „Ромите трябва да бъдат по-добре представени в медиите, държавните институции и политическите организации\", заявяват евродепутатите. ЕП настоява и за по-сериозни мерки в борбата срещу антиромските настроения в ЕС. Те били \"институционализирана и вкоренена в историята форма на расизъм, която се изразява в насилие, реч на омразата, експлоатация, стигматизация и дискриминация\", се посочва в приетия текст. Училищната изолация, достъпът до пазара на труда, жилищното настаняване и здравеопазването, са сред главните пречки пред ромите в Европа. ЕП отбелязва и особено тежкото състояние на младите роми, все повече сред които не работят и не учат. Евродепутатите призовават ЕК и държавите в ЕС да предложат ясни и обвързващи цели, срокове и средства за оценяване на напредъка по приобщаването на ромите. Според тях са необходими значителни обществени средства и човешки сили за постигането на тези цели. ЕП призовава за приобщаване по правилото за равенството между половете и използването на насочен към децата подход в стратегическата рамка на ЕС. Евродепутатите настояват за повишено участие на представители на ромите и неправителствени организации в изготвянето на политики за приобщаване.  В документа се отбелязва необходимостта да се защити и насърчи равният достът до всички права за ромските деца. Отправен е призив за специфични цели срещу дискриминацията, както и мерки за включване на ромите в политиките за опазване на околната среда и цифровото общество. Структурните фондове на ЕС трябва да бъдат използвани за подобряване на условията на живот и бъдещите възможности на ромите, отбелязват евродепутатите. Те призовават държавите в ЕС да проучат злоупотребите със съответните фондове и да предприемат правни действия срещу нарушителите.", "date": "2019.02.12", "title": "ЕП: Правата на ромите постоянно се нарушават в ЕС"}
{"url": "https://www.faktor.bg/bg/articles/novini/balgariya/i-veselinov-ako-ne-se-prieme-kontseptsiyata-za-romite-napuskame-koalitsiyata-i-minavame-v-opozitsiya", "text": "\"Всеки би напуснал управлението, ако не може да реализира идеите си\", заяви пред БНТ заместник-председателят на ВМРО Искрен Веселинов. \"Тази концепция за ромите не е Светото писание, ние я предлагаме за обсъждане, изпратили сме я на всички министерства. Нямаме някаква остра реакция спрямо концепцията, тя не е еднозначна, но така или иначе това е преблем, който трябва да се решава\", коментира той. \"Вярно е, че в момента има достатъчно законови правомощия, но институциите не ги изпълняват добре. Но има дефицити на закони и на политики или на грешни политики спрямо ромите\", каза още Веселинов. По думите му, корекцията, която иска да въведе ВМРО е, че \"освен права, трябва да има и задължения\". Веселинов отхвърли резолюцията на ЕП, защото \"те самите водят гражданска война в гетата и в Моленбек с мигрантите, така че не мотаг да ъдат учители по интеграция\". Веселинов категорично обяви, че ако не се приеме тази концепция не само Красимир Каракачанов, но и цялото ВМРО ще напусне коалицията и ще мине в опозиция. Той повтори, че концепцията подлежи на обсъждане. Той потвърди, че парламентарната група на ОП, без \"Атака\", е взела решение, че съставът на ЦИК трябва да бъде сменен преди евроизборите.", "date": "2019.02.12", "title": "И. Веселинов: Ако не се приеме концепцията за ромите напускаме коалицията и минаваме в опозиция"}
{"url": "https://www.faktor.bg/bg/articles/novini/balgariya/vmro-s-nay-mnogo-desari-v-rakovodstvoto-si-ot-upravlyavashtite-partii", "text": "обяви днес агентите и щатните служители на Държавна сигурност, които са в ръководствата на партиите от управляващата коалиция. Проверени са председателите, заместник-председателите, членовете на ръководни и контролни органи на ГЕРБ, „Атака”, ВМРО и НФСБ.  С най-много политици, свързани с бившите тоталитарни репресивни структури са НФСБ и ВМРО. Във ВМРО е установена принадлежността на Бойко Иванов Ватев – агент „Георгиев”, Емил Асенов Атанасов -  агент „Радо”, Красимир Дончев Каракачанов – агент „Иван” и Райна Кирилова Дрангова -  агент „Кремена”. В НФСБ с принадлежност към ДС са установени Велизар Пенков Енчев – щатен служител на ПГУ, Любомир Александров Желев – щатен служител на ПГУ и Стефан Георгиев Солаков – щатен служител на ПГУ. В партия ГЕРБ са установени Павел Илиев Димитров -  щатен служител в ОД на МВР Варна и Румен Иванов Иванов -  щатен служител на ОД на МВР Толбухин(Добрич). В партията на Волен Сидеров – „Атака” е разкрита като агент на ДС Станислав Тодоров Станилов, с псевдоним \"Светлин”. Според изследователи голямата изненада е осветяването на Райна Кирилова Дрангова -  агент „Кремена”. Това е внучката на славния български офицер и военен педагог Борис Дрангов. Работното досие на „Кремана” било цели два тома, казват запознати. Пред Faktor.bg шефът на Комисията по досиетата Евтим Костадинов заяви, че БСП не са проверявани, защото отказват да предоставят необходимите списъци и бойкотират работата на институцията.", "date": "2019.02.12", "title": "ВМРО с най-много десари в ръководството си от  управляващите партии"}
{"url": "https://www.faktor.bg/bg/articles/zashto-orban-govori-za-komunizam-posledna-bitka-i-poveche-ungarski-bebeta", "text": "С яростна ксенофобска и антиевропейска реторика Виктор Орбан настройва поддръжниците си за предстоящите евроизбори. Той има план как да спре \"ислямизацията на християнска Европа\" и ниската раждаемост в страната си, пише \"Дойче веле\". \"Унгарската идентичност и християнското наследство\" срещу \"миграцията и вируса на тероризма\", а предстоящите европейски избори като \"бой последен\" - с такива епитети и сравнения беше изпъстрено годишното обръщение към нацията на унгарския премиер Виктор Орбан. Пред избрани гости в Будапеща той заяви, че в навечерието на европейските избори Европа е достигнала повратна точка - отново се налага \"да защитаваме нашата унгарска идентичност и християнското ни наследство\". В този смисъл той нарече предстоящите европейски избори \"бой последен\": \"Ще спрем мнозинството, което насърчава имиграцията\", увери той. Според Орбан Брюксел е \"крепост на новия интернационализъм\", а миграцията - предпоставка за \"нарастването на престъпността\", особено срещу жените, и приносител на \"вируса на тероризма\". \"Преди 30 години си мислехме, че окончателно сме изхвърлили на сметището мисълта за комунизма. Но изглежда сме се лъгали, защото днес отново са тук онези, които ни тласкат към свят без нации, искат отворени общества и се опитват да изтрият нашите традиции, налагайки на страната ни чужди култури\". Ако сте забравили: в Европейския парламент партията на Орбан \"Фидес\" е партньор на германските консерватори от ХДС и ХСС във фракцията на фракцията на Европейската народна партия (ЕНП). Министър-председателят изрази сериозна загриженост от това, че традиционни християнски страни променяли етническия си облик. Той заяви, че в страните с висока имиграция възниквали \"християнско-мюсюлмански светове\" и че делът на християните систематично намалявал. В отговор на топящото се население на страната Орбан обяви план от седем точки за повишаване на раждаемостта. Той предвижда всяка унгарска жена под 40 години, която се омъжва за първи път, да има право на заем от 10 милиона форинта (31 хиляди евро), които може да харчи за каквото си реши. При раждането на първо дете погасяването на заема ще се отлага с три години, появата на второ дете ще означава опрощаване на 1/3 от заема, а при раждане на трето дете той ще отпада изцяло. Освен това бабите и дядовците, които се грижат за внуците си, ще получават финансова подкрепа от държавата. Ето и още някои мерки в сферата на семейната политика: семействата с най-малко три деца ще имат право на държавна премия от 2,5 млн. форинта (7800 евро) при покупката на автомобил с минимум 7 места; жените, които са родили и отглеждат четири или повече деца, ще бъдат освободени пожизнено от плащането на данък върху личните доходи. \"Това е отговорът за унгарците, не имиграцията\", увери Орбан. Унгария е сред страните с най-ниска раждаемост - през 2016 година на жена са се падали средно по 1,45 новородени деца. В Германия съотношението е средно по 1,59 деца на жена. Виктор Орбан използва годишното си обръщение, за да нападне отново Джордж Сорос. Американският милиардер от унгарски произход бил дирижирал Брюксел, а планът му предвиждал чрез ислямизация да унищожи идентичността на европейските народи. Страните, които подкрепят миграцията, в действителност създават \"смесено население\", увери Орбан.", "date": "2019.02.12", "title": "Защо Орбан говори за комунизъм, \"последна битка\" и повече бебета"}
{"url": "https://www.faktor.bg/bg/articles/novini/svyat/sarbiya-dade-chetiri-zhertvi-ot-grip-dnes", "text": "Четирима души починаха от последиците от грип в Сърбия днес - две жени в Крагуевац, една в Чачак и мъж от румънска националност в Пожаревац, съобщи Танюг. Двете жени починали в Клиничния център в Крагуевац, където били приети в интензивното отделение. Те били на 72 и 77 години. В Чачак почина 86-годишна жена, а медиите съобщиха и за смъртта на мъж от Румъния в Пожаревац.  По най-нови данни на сръбския Институт за обществено здравеопазване за около 85 000 души има съмнения, че са болни от грип. Епидемиолозите предупреждават за тенденция на нарастване на тези бройки в предстоящия период. Обявена е грипна епидемия в Златиборския, Пиротския и Моравичкия окръг, както и на територията на град Ниш.", "date": "2019.02.12", "title": "Четири жертви на грипа в Сърбия днес"}
{"url": "https://www.faktor.bg/bg/articles/novini/balgariya/visshite-uchilishta-svivat-priema-po-pravo-ikonomika-politologiya", "text": "Почти сме готови с промените в Закона за висшето образование. Те ще засегнат системата на управление на държавните висши училища, акредитацията, малки промени ще има и в системата на финансиране. Това обяви министърът на образованието Красимир Вълчев, преди началото на церемонията по връчване на наградите на висшите учебни заведения в България. Вълчев припомни, че в няколко направление ще бъдат насърчени с направени промени в Постановление 64 за определяне на приема. \"В най-голяма степен искаме да насърчим педагогиката, енергетиката, физически науки, математика, религия и теология, където имаме драматично нисък брой студенти от гледна точка на бъдещите потребности. Насърчаваме приема по всички инженерно-технически професионални направления, останалите природни науки, аграрните направления. В третата група, в която попадат професионалните направления по изкуствата, социологията, социалните грижи нито ще увеличаваме, нито ще намаляваме приема. В четвъртата група попадат медицинските професионални направления, където нямаме недостиг и де очаква увеличаване на броя на студентите, обясни Вълчев и подчерта, че в петата група попадат професионалните направления като икономика, администрация и управление, право, политология, където ще продължи политиката по намаляване на приема. \"На някои професионални направления, които са с най-голям очакван бъдещ недостиг на пазара на труда от една страна, а от друга страна не малко студенти учат в момента в тях, ще дадем възможност за финансиране на таксите или безплатно обучение. Също така предвиждаме квоти в академичните органи на управление на младите преподаватели, тези които се очаква да бъдат най-дълго във висшето училище”, заяви Вълчев. Той добави, че промените в акредитацията засягат тя да бъде по-ефективна и облекчена, защото сега се изискват много документи, а разликата между университетите е твърде малка. \"Ще настояваме институционалната акредитация да е първоначална. Последващите да бъдат средно претеглена оценка от оценките по професионални направления или оценките от програмната акредитация, която е по-важна. Тя е за всяко едно професионално направление, тъй като имаме множество ВУ, в които едно професионално направление е добро, а в друго не е толкова добро”, обясни министърът и добави, че най-късно до началото на следващия месец те ще бъдат подложени на обществено обсъждане, след което ще влязат в Народното събрание. На церемонията първото място в повече от 10 направления на базата на рейтинговата система взе Софийския университет. Красимир Вълчев връчи наградата на ректора на университета проф. Анастас Герджиков получи от образователния министър. По думите на Вълчев системата помага на министерството да диференцира финансирането на ВУ, да преструктурират приема и същевременно да насърчават научната дейност и да отчитат реализацията на завършилите студенти на пазара на труда. Техническият университет е отличник в 6 професионални направления, Американският университет е номер едно в 4 професионални направления, Медицинският университет също в четири, Университетът по архитектура, строителство и геодезия също е сред призьорите.", "date": "2019.02.12", "title": "Висшите училища свиват приема по право, икономика, политология"}
{"url": "https://www.faktor.bg/bg/articles/daniel-panov-ne-mozhe-kmetove-ot-bsp-koito-poluchavat-sredstva-da-napuskat-us-na-nsorb", "text": "Няма драма с постановленията на Министерски съвет и не може кметове от БСП, които получават средства, да напускат УС на НСОРБ. Това каза пред журналисти председателят на УС на Националното сдружение на общините в Република България (НСОРБ) и кмет на Община Велико Търново инж. Даниел Панов във връзка с напускането на членовете на УС на НСОРБ от БСП, предаде \"Фокус\". „Не един път е излизал анализ от много национални медии и телевизии, където става въпрос за разпределението на постановленията на Министерски съвет. В тези 130 общини, които колегите от БСП казват, че са на ГЕРБ, живеят 5,2 млн. жители. А в общините, в които те са кметове, са 560 хил. жители“, заяви инж. Панов и посочи, че съотношението на средствата, които са раздадени с постановление, е точно 1 към 10. „Колегите кметове от БСП в България са не повече от 40. Втора политическа сила в местната власт са всички онези, които са издигнати от независими сдружения и НПО – това са 50 души, които са втора политическа сила. Тези хора са получили по-малко от колегите от БСП. Според нас няма драма с постановленията. Може би активността на някои от кметовете и проектите, които те правят и реализират в своите общини, не стигат от министерствата или до други държавни институции. Но има политически натиск, защото не може кметове от БСП да получават средства и в същото време да подкрепя тази декларация“, каза още инж. Панов. Той посочи, че членовете на НСОРБ винаги са били единни в решенията си и са защитавали интересите на българските граждани. „Не трябва политическите централи да се намесват в НСОРБ, тъй като то е неправителствена организация, която за своите 22 години е доказала независимостта си“, заяви инж. Панов.", "date": "2019.02.12", "title": "Даниел Панов: Не може кметове от БСП, които получават средства, да напускат УС на НСОРБ"}
{"url": "https://www.faktor.bg/bg/articles/evrostat-balgariya-e-sred-stranite-v-es-s-nay-visok-protsent-postapleniya-ot-ekologichni-taksi", "text": "Правителствените приходи от екологични данъци и такси в Европейския съюз възлизат на 369 млрд. евро през 2017-а година в сравнение с приходи за 264 млрд. евро през 2002-а година, показват данни на европейската официална статистика Евростат. През същия период обаче делът на екологичните данъци в общите държавни приходи от данъци и от социални вноски намалява от 6,8% през 2002-а до 6,1% през 2017-а година, посочва Евростат. В рамките на ЕС енергийните данъци представляват повече от три четвърти от общите приходи от екологични данъци и такси (или 77% от общата сума), което е доста повече от транспортните данъци (20%) и от таксите за ресурсите и замърсяването на околната среда (които са едва 3% от общите данъчни приходи). Според Евростат най-голям е делът на екологичните данъци в Латвия, а най-нисък - в Люксембург. Европейската статистика отбелязва, че делът на екологичните данъци в общите данъчни приходи и приходите от социални вноски варира значително в различните държави-членки на ЕС.  През 2017-а година Латвия е имала най-висок дял на екологични такси (11,2%), следвана от други четири държави-членки на ЕС с дял от най-малко 9% - Словения и Гърция (с по 10,2%), Хърватия и България (с по 9,1%). В противоположния край на тази скала са Люксембург (с едва 4,4%), Германия (с 4,6%) и Швеция (с 4,9%), които отчитат на най-нисък процентен дял на екологичните данъци, следвани от Франция и Белгия (с по 5,0%).", "date": "2019.02.12", "title": "Евростат: България е сред страните в ЕС с най-висок процент постъпления от екологични такси"}
{"url": "https://www.faktor.bg/bg/articles/progovori-taynstveniyat-stroitel-na-am-struma", "text": "Фирмата, реализирала идейния проект за строителството на отсечка от магистрала \"Струма\", е правила временни пътища и сондажи миналото лято в Кресненското дефиле. Това каза пред Би Ти Ви управителят на \"Пътпроект - 2000\" инж. Любен Симеонов. По думите му такива са правени не само миналата, а и през 2017 г. Идейният проект е възложен от Агенция \"Пътна инфраструктура\" и на практика предхожда изготвянето на техническия проект и строителството. \"Заедно с изготвянето на идейния проект, който започна през 2016 г., ние трябваше да направим подробно инженeрно геоложко проучване на трасето и масива, през който минава набелязаното развитие на автомагистралата. Миналото лято сме направили около 20 сондажа с дължина около 400 метра, а през 2016 г. сме изработили 1700 метра линейни сондажи\", каза инж. Симеонов. \"Не сме прекарвали пътища, ние възстановихме стари пътища, силно ерозирали в следствие на атмосферните условия\", подчерта той.", "date": "2019.02.12", "title": "Проговори тайнственият строител на АМ \"Струма\""}
{"url": "https://www.faktor.bg/bg/articles/kultura/art-faktor/hristo-mutafchiev-tsyal-zhivot-bsp-ne-mozhela-da-pravi-nishto-drugo-osven-da-unishtozhava-lichnosti", "text": "\"Трябва ли да коментирам всяка тъпотия на Александър Симов? Защо аз мога. Тембърът ми е запомнящ се и на жена му сигурно ѝ харесва и това го дразни\". Това заяви пред ТВ Европа актьорът и председател на Съюза на артистите Христо Мутафчиев.  \"Ето го бастунът ми. Само чакам Симов да се изправи срещу мен, защото само да драскаш във Фейсбук като мишка и да питаш кой къде е, е много лесно. Ето ме, излез\", заяви Мутафчиев. Той коментира случая \"Ало, Банов съм\" и каза, че има прокуратура и докато тя не излезе със становище, не трябва всеки да излиза и да сипе кал по другите. \"Единственото, което могат да правят от БСП, е да унищожават достойнства и личности. В момента сме свидетели точно на това. Правили са го и по време на Народния съд, правят го и сега\", допълни артистът.", "date": "2019.02.12", "title": "Христо Мутафчиев: Цял живот БСП не може да прави нищо друго, освен да унищожава личности"}
{"url": "https://www.faktor.bg/bg/articles/sport/grigor-dimitrov-se-vklyuchi-v-daritelskata-kampaniyata-tenis-za-afrika", "text": "Най-добрият български тенисист Григор Димитров се включи активно в благотворителната кампания \"Тенис за Африка\", която има за цел закупуването на спортна екипировка за децата от континента.  Разкритието е на бившия аржентински тенисист от Бриан Дабул, който преди десет години достигна до №82 в ранглистата на ATP. Дабул  работи като доброволец и организира акцията. \"Искам да благодаря на всички, които се включиха в \"Тенис за Африка\". Днес с щедрата помощ на Григор Димитров събрахме 5000 щатски долара, които ще бъдат използвани за закупуването на спортна екипировка, която ще изпратим заедно с вече събраното за 150 деца в Африка. Не забравяйте, че можете да изпратите тенис оборудване в нашите бази по целия свят\", сподели в \"Инстаграм\" Дабул,  добавяйки списък с местата, на които всеки желаещ може да изпрати спортен артикул. Аржентинецът публикува и снимка, на която малчуганите благодарят на Гришо за милия жест. \"Благодарим ти, Григор Димитров. Много сме признателни и радостни за твоята подкрепа. От децата на Конго\", написаха  децата на плакат.", "date": "2019.02.12", "title": "Григор Димитров се включи в дарителската кампания \"Тенис за Африка\""}
{"url": "https://www.faktor.bg/bg/articles/vsichki-machove-ot-evroturnirite-s-minuta-malchanie-v-pamet-na-tragichno-zaginaliya-emiliano-sala", "text": "Всички срещи от 1/8-финалите на Шампионската лига и 1/16-финалите на Лига Европа тази седмица ще започнат с минута мълчание в памет на загиналия трагично в самолетна катастрофа Емилиано Сала. Това обявиха днес (12 февруари) от Европейската футболна централа. 28-годишният аржентинец трябваше да се присъедини към \"Кардиф\", но самолетът, с който пътуваше към Великобритания, падна над Ламанша. След операция за намирането на останки, продължила няколко дена и финансирана предимно с дарения на негови колеги, тялото на Сала бе открито в разбилата се машина на дъното на протока.  Смъртта на Сала предизвика широк отзвук и вълна от съболезнования в целия футболен свят. За това от УЕФА решиха да се включат в събитията по почитане на паметта на нападателя. \"Всички ние в УЕФА искаме да изразим своите съболезнования на семейството и близките на Емилиано Сала. Много съм тъжен, че животът на един млад човек бе отнет по такъв жесток начин. Призовавам всички привърженици да го почетат в следващите дни\", заяви президентът на УЕФА Александър Чеферин. Всички футболисти на терена ще носят и черни ленти върху екипите си в памет на Сала.", "date": "2019.02.12", "title": "С черни ленти върху екипите в памет на Емилиано Сала започват мачовете в евротурнирите"}
{"url": "https://www.faktor.bg/bg/articles/balkanskata-istoriya-na-teona-mitevska", "text": "Преполовено 69-тото Берлинале има своята почти сензационна изненада. Това бе прожекцията на македонско-белгийско-хърватския „Господ съществува, името ѝ е Петруния“ на режисьорката Теона Стругар Митевска. Със своето първо участие в официалния конкурс на Берлинале Македония и младият екип, създал „...Петруния“ приковаха вниманието на специализираната публика на фестивала и към момента могат да се радват на един от най-високите рейтинги в медийната класация на показаните до сега филми. Забавно бе, че без България да участва в тазгодишния конкурс, все пак в един от най-запомнящите се филми на фестивала се говори до голяма степен на български език. Действието на „...Петруния“ се разиграва в източния град Щип, където, наред със Струмица, Радовиш, Валандово, диалектът на македонския почти не се различава от българския отвъд границата, около Петрич, да речем. Дори след прожекцията познати, албански македонци, ни споделиха, че са имали трудности да разберат всички диалози във филма, защото се говорело „на български“... Но нека това остане само като куриозен орнамент, несравнимо по-важно е, че екипът около Теона Митевска е направил един необичайно впечатляващ филм, който с духа на човешките взаимоотношения, с манталитета на героите и същината на избухналите конфликти би могъл да бъде поставен в почти всяко балканско провинциално градче (а защо не и столица). Главната героиня Петруния (първа роля на удивителната актриса Зорица Нушева) е безработна, макар и да е завършила някога с пълно отличие история в Скопие. На кого му трябва учен-историк в затънтения Щип? Вече 32-годишна и с не съвсем манекенска фигура тя се води за комплексирана стара мома и е обект на одумвания и притеснения от майка и комшии. След поредното унизително интервю за работа, когато шефът й казва нагло в очите, че „ти и за ебане не ставаш“ Петруния се скита потисната из града и стига случайно до богоявленската църковна церемония по хвърлянето на кръста от градския мост. Попаднала сред тълпата от полуголи градски бабаити, крещящи бръснатоглави и татуирани младежи, тя спонтанно рипва с дрехите в ледената вода на Брегалница и първа изважда празничния кръст. Тази нечувана дързост обръща провинциалното спокойствие в града с главата надолу. Това, че една жена е нарушила някакви неписани обичаи и си е позволила нещо, на което имат право само мъжете, довежда до ярост бабаитите, църквата, полицията и градския прокурор. Въпреки страшния натиск на който е изложена, Петруния отказва да върне честно овладения кръст и настоява и на своето право на късмет. С динамично и неконвенционално раздвижена камера, с лаконични и наситени диалози конфликтът се издига над конкретното градско произшествие и ни въвежда в агресивната социална обстановка на днешна Македония, след многогодишното абсурдно управление там на клептократите-популисти. Като присъда над тези загубени за страната години звучи репликата на ТВ репортерката (Лабина Митевска), ужасена от лицемерието на църковните и полицейски власти „Значи това е Македония през 2018 – като в Средновековието!“ Но филмът живее, страда и триумфира преди всичко благодарение на героинята Петруния и таланта на Зорица Нушева.  Притеснена и отчаяна в началото, в хода на действието тя израства, налага се със спокойна увереност, ирония, с непоколебимия и дълбок поглед на красивите си тъмни македонски очи. Дори когато е изправена пред побеснялата, готова да я линчува тълпа, Петруния не помръдва. Решена да не бъде повече „животно“, както се е чувствала тя преди това, вече нищо не можа да я разколебае. Македонският филм е драматичен, печален и смешен, познавателен и емоционален. Той е кино, каквото само можем да желаем! На фестивалната пресконференция продуцентката и актриса Лабина Митевска сподели следната история от подготовката на филмовия проект. На молбата към църковните власти да разрешат снимки в една от православните църкви на града, екипът получава писмен отказ,  в който се казва, че МПЦ не желае да има нищо общо с този филм и с допълнителната аргументация: „Господ съществува и той е мъж!“.  Комедия по балкански... И трагедия.", "date": "2019.02.12", "title": "Една балканска история покорява зрителите на \"Берлинале- 2019\""}
{"url": "https://www.faktor.bg/bg/articles/ocnovni-tapgovc-i-paptnyopi-na-balgapiya-ca-strani-izvan-es", "text": "Πpeз 2018 г. oт Бългapия ca изнeceни cтoĸи нa cтoйнocт 55 275.7 млн. лв., ĸoeтo e c 1.2% пoвeчe в cpaвнeниe c пpeдxoднaтa гoдинa. Caмo зa дeĸeмвpи oбщият eĸcпopт възлизa нa 4 154.7 млн. лв. и нaмaлявa c 2.4% cпpямo cъщия мeceц нa пpeдxoднaтa гoдинa, пoĸaзвaт пpeдвapитeлнитe дaнни нa Haциoнaлния cтaтиcтичecĸи инcтитyт. B cтpaнaтa пpeз минaлaтa гoдинa ca внeceни cтoĸи нa cтoйнocт 62 945.5 млн. лв., или c 6.3% пoвeчe cпpямo 2017 гoдинa. Πpeз дeĸeмвpи внocът нaмaлявa c 8.6% cпpямo cъщия мeceц нa пpeдxoднaтa гoдинa и възлизa нa 4 881.1 млн. лeвa. Oбщoтo външнoтъpгoвcĸo caлдo e oтpицaтeлнo пpeз 2018 г. и e нa cтoйнocт 7 669.8 млн. лeвa. Πo цeни FОВ/FОВ (cлeд eлиминиpaнe нa paзxoдитe зa тpaнcпopт и зacтpaxoвĸи пpи внoc нa cтoĸи) caлдoтo cъщo e oтpицaтeлнo и e в paзмep нa 3 256.3 млн. лeвa. Eĸcпopтът нa cтoĸи oт Бългapия зa cтpaни извън EC пpeз 2018 г нaмaлявa c 12.5% в cpaвнeниe c пpeдxoднaтa гoдинa и e нa cтoйнocт 17 550.6 млн. лeвa. Πpeз дeĸeмвpи изнocът нa cтoĸи зa тpeти cтpaни ce cвивa c 14.6% cпpямo cъщия мeceц нa пpeдxoднaтa гoдинa и e в paзмep нa 1 488.6 млн. лeвa. Ocнoвни тъpгoвcĸи пapтньopи нa Бългapия ca Typция, Kитaй, Cъpбия, CAЩ, бившaтa югocлaвcĸa peпyблиĸa Maĸeдoния и Pycĸaтa фeдepaция, ĸoитo фopмиpaт 52.6% oт изнoca зa тpeти cтpaни. Bнocът нa cтoĸи в Бългapия oт тpeти cтpaни пpeз 2018 г. ce yвeличaвa cъc 7.4% в cpaвнeниe c 2017 г. и e нa cтoйнocт 23 012.3 млн. лeвa. Πpeз дeĸeмвpи внocът oт тpeти cтpaни нaмaлявa c 11.3% cпpямo cъщия мeceц нa пpeдxoднaтa гoдинa и e в paзмep нa 1 822.0 млн. лева.", "date": "2019.02.12", "title": "Ocнoвните тъpгoвcĸи пapтньopи нa Бългapия ca страни извън ЕС"}
{"url": "https://www.faktor.bg/bg/articles/dolarat-e-nay-vico-a-ctoynoct-ot-nachaloto-na-2019-g", "text": "Дoлapът днес e cтaбилeн пo oтнoшeниe нa ocнoвнитe cвeтoвни вaлyти, ĸaтo ce зaдъpжa oĸoлo мaĸcимaлнo виcoĸa cтoйнocт oт нaчaлoтo нa 2019 гoдинa нacaм. Πpичинaтa зa интepeca ĸъм тoзи cpaвнитeлнo бeзoпacнa вaлyтa и нaдeждeн aĸтив ca пpoдължaвaщoтo нaпpeжeниe в тъpгoвcĸитe oтнoшeниe мeждy CAЩ и Kитaй и бeзпoĸoйcтвoтo зa pacтeжa нa cвeтoвнaтa иĸoнoмиĸa. Bнимaниeтo нa инвecтитopитe e нacoчeнo ĸъм cлyчвaщoтo ce в Πeĸин, ĸъдeтo тaзи ceдмицa щe ce пpoвeдaт тъpгoвcĸи пpeгoвopи мeждy пpeдcтaвитeли нa двeтe нaй-гoлeми cвeтoвни иĸoнoмиĸи. CAЩ щe пpoдължи дa нacтoявa зa paдиĸaлни cтpyĸтypни peфopми oт cтpaнa нa Kитaй зa зaщитa нa интeлeĸтyaлнaтa coбcтвeнocт и oгpaничaвaнe нa дъpжaвнитe cyбcидии зa пpoмишлeнocттa, пишe Poйтepc. Aмepиĸaнcĸaтa вaлyтa днec cyтpинтa ce пoĸaчвa cпpямo япoнcĸaтa c 0,1 пpoцeнтa дo 110,50 йeни зa eдин дoлap и лeĸo пocĸъпвa ĸъм швeйцapcĸитe пapи - дo 1,0039 фpaнĸa зa дoлap. Oбщaтa eвpoпeйcĸa вaлyтa днec cyтpинтa нe пoĸaзвa cъщecтвeнo измeнeниe, тъpгyвaйĸи ce нa нивo $1,1284 зa eднo eвpo, cлeд ĸaтo cпaднa c oĸoлo пoлoвин пpoцeнт в пoнeдeлниĸ. Eвpoтo гyби пoзиции cпpямo дoлapa вeчe шecтa cecия пopeд, aнaлизaтopитe пpoгнoзиpaт и пo нaтaтъшнo oтcлaбвaнe нa eвpoпeйcĸaтa вaлyтa. Фyнтът cтepлинг днec cyтpинтa yĸpeпвa c 0,13 пpoцeнтa дo $1,2866 зa пayнд, ĸaтo вчepa бpитaнcĸaтa вaлyтa cпaднa cпpямo aмepиĸaнcĸaтa c 0,75 пpoцeнтa. Бpитaнcĸaтa вaлyтa зaĸoнoмepнo ce oчaĸвa дa ocтaвa нeycтoйчивa зapaди нeoпpeдeлeнocттa нa пpoцecитe oĸoлo Вrехіt.", "date": "2019.02.12", "title": "Доларът е с най-виcoĸa cтoйнocт oт нaчaлoтo нa 2019 г."}
{"url": "https://www.faktor.bg/bg/articles/ikonomika/stiv-hanke-v-sredna-aziya-firma-se-registrira-za-dva-pati-po-malko-vreme-otkolkoto-v-balgariya", "text": "\"България направи малко реформи в икономиката и това доведе до слаб инвеститорски интерес към вашата страна\", коментира пред Дарик американският икономист проф. Стив Ханке. \"Нужни са реформи в държавната администрация, както и премахване на някои правила за регулация\", смята професор Стив Ханке. \"България има нисък плосък данък и това е чудесно. Това е едно от добрите ви предимства като страна. Ако погледнете анализ на Световната банка, ще видите, че експертите на банката откриват проблем с данъците. Плоският данък е само един от данъците. Той е правилно решение, но ако искаш да регистрираш среден бизнес в България, това отнема 453 часа на година. В средна Азия и в други части на Европа регистрация на фирма става за около 250 часа. Това спестява време. В Сингапур регистрацията на фирма става лесно и бързо. Бюрократичната система за администриране на данъци в България е кошмарна. Това ви прави неатрактивна държава\", смята още Ханке. Американският икономист е убеден, че очакваната рецесия в Еврозоната ще има негативно влияние върху българската икономика.", "date": "2019.02.12", "title": "Стив Ханке: В Средна Азия фирма се регистрира за два пъти по-малко време отколкото в България"}
{"url": "https://www.faktor.bg/bg/articles/venetsuela-sazdava-nedolarov-targovski-blok-s-rusiya-kitay-i-indiya", "text": "Венецуела се надява да създаде търговски блок, състоящ се от Китай, Индия и Русия, за да помогне на южноамериканската страна да урежда плащанията за петрол във валути, различни от долара. Това обяви венецуелският министър на петрола, цитиран от \"Ройтерс\". Разкъсваната от политически конфликт страна търси алтернативни методи за разплащане, за да запази износа на петрол за Индия, която е изключително важен пазар за износ, особено след като САЩ наложиха санкции, ограничаващи износа на суров петрол от страната членка на ОПЕК за САЩ. \"Всички ние можем да изградим една икономика и тази икономика не е необходимо да бъде в рамките на доларовата икономика\", настоя Мануел Кеведо, имайки предвид Китай, Русия и Индия. Кеведо, който вчера заяви, че Каракас е отворен за бартерна търговия с Индия, отказал да разкрие подробности за това как планира да прави бизнес с Индия. \"Разбира се, ние няма да информираме (относно начина, по който планираме да правим бизнес) онези, които искат да унищожат нашата петролна индустрия\", заяви той в кулоарите на двугодишна конференция в Индия, свързана с петролната индустрия. Венецуела доставя петрол на всички свои клиенти въпреки санкциите, увери Кеведо.", "date": "2019.02.12", "title": "Мадуро създава недоларов търговски блок с Русия, Китай и Индия"}
{"url": "https://www.faktor.bg/bg/articles/svetoslav-banchev-vavezhdaneto-na-novi-kasovi-aparati-shte-se-otrazi-varhu-tsenata-na-gorivata", "text": "Въвеждането на исканата система с нови касови апарати, които правят „разбивка“ на цената на горивата, ще се отрази върху крайната цена на продукта. За това предупреди председателят на Българската петролна и газова асоциация Светослав Бенчев пред БНТ. Той предупреди, че даденият срок до 1 април ще бъде непосилен за половината търговци на гориво и бензиностанции и допълни, че до 1 юли е другият срок за въвеждане на нови касови апарати, което създава двойна работа. За два месеца не може да се изпълни искането да се подменят касовите апарати по всички бензиностанции в страната, заяви Светослав Бенчев. Той припомни, че вече има изискване до 1 юли да се подменят фискалните апарати, което означава, че се създава двойна работа. Апелът на Българската петролна и газова асоциация е двата срока да се уеднаквят, заяви Бенчев и добави: \"За да изпълним изискването да покажем т.нар. „покупна цена“, всеки един обект трябва да бъде свързан с централата на компанията, където имат информация за тази цена. От там трябва да отиде в бензиностанцията и след това в НАП, което иска модификация на множество системи и фискални апарати.\" На 1 април половината от бензиностанциите няма да могат да отворят, предупреди Бенчев. Той подчерта, че браншът не се обявява против контрола върху горивата. По думите му обаче разбивката на цената на горивото няма да даде полезна информация, защото в маржа на бензиностанциите ще са включени всичките им разходи, а и защото отваря възможността за фалшифициране на разбивката чрез куха фирма. В рамките на Петролната и газова асоциация няма фирми, които печелят на практика, но губят счетоводно, заяви Бенчев, но допълни, че „пазарът е доста широк“. Въвеждането на исканата система ще се отрази върху цената на горивата, но не се знае с колко, завърши Банчев. В зависимост от веригите, разходите им за новия софтуер и апарати може да достигне петцифрена сума в евро, дори повече, допълни той. Бенчев отхвърли възможността търговци на гориво да спекулират с това повишаване на цената. „Картел в България няма“, заяви Бенчев.", "date": "2019.02.12", "title": "Светослав Бенчев: Въвеждането на нови касови апарати ще се отрази върху цената на горивата"}
{"url": "https://www.faktor.bg/bg/articles/tsvetanov-1-51", "text": "Имате невероятния шанс да тренирате в тази обновена спортна зала. Единственото, което бих ви помолил е да пазите това, което е изградено, за да могат вашите треньори ежедневно да полагат усилия да станете най-добрите. Убеден съм във вашите бъдещи успехи. Това заяви председателят на ПГ на ГЕРБ и зам.-председател на партията Цветан Цветанов, който откри обновена спортна зала в Търговище.  Заедно с кмета на града д-р Дарин Димитров, народния представител от ГЕРБ д-р Венка Стоянова, областния управител Митко Стайков, зам.-кметове, общински съветници, спортни деятели и треньори, Цветанов разгледа целия модернизиран спортен комплекс. Той бе обновен с целеви средства от държавата в размер на 850 хил. лв., отпуснати по искане на кмета на общината д-р Дарин Димитров. В залата е подобрена енергийната ефективност, подменена е дограмата, както и е изградена нова инсталация. В комплекса тренират деца и младежи в няколко спортни направления – художествена гимнастика, стрелба и борба. Сградата е строена в периода 1968-1975 г., като оттогава не е правен основен ремонт. Председателят на ПГ на ГЕРБ даде като пример за положителния ефект на европейските средства върху състоянието на образователната инфраструктура в България и Първо ОУ „Христо Ботев“ в Търговище, което се намира в съседство на залата и е изцяло модернизирано със средства от ОП „Региони в растеж“. „Когато правителството и управляващото мнозинство в парламента вършат своята работа и се възползват от европейската солидарност – резултатите са налице. Родителите вече могат да бъдат спокойни, че техните деца ще учат и спортуват в най-съвременни условия. Надявам се това да послужи и за мотивация на всички учители, защото няма как да повишим качеството на образованието у нас без тяхната помощ“, посочи Цветан Цветанов. По думите на кмета на Търговище д-р Дарин Димитров, съвременните условия за тренировки в обновената спортна зала ще бъдат предпоставка за постигането на още по-големи резултати, привличането на повече деца, които да спортуват и удовлетвореност на треньорите от различните клубове. „Към момента над 450 деца и младежи спортуват в обновения комплекс, където тренира и шампионката по спортна стрелба Антоанета Бонева“, каза градоначалникът. Д-р Димитров изказа специални благодарности към Цветан Цветанов и правителството за отпуснатите средства, с които дългоочакваното обновяване на спортния комплекс е вече факт. По време на откриването бе отслужен тържествен водосвет, а децата и младежите от клубни форми в залата показаха свои съчетания пред официалните гости.  снимки: пресцентър на ГЕРБ", "date": "2019.02.12", "title": "Цветанов в Търговище: Без мотивация на учителите няма как да повишим качеството на образованието"}
{"url": "https://www.faktor.bg/bg/articles/rogozin-oblachva-otnovo-sveta-s-propaganda-v-rusiya-sglobiha-nay-moshtniya-raketen-dvigatel", "text": "В НПО \"Энергомаш\" (Химки, Московска област) сглобиха първия екземпляр на двигател РД-171МВ за перспективната ракета от среден клас \"Союз-5\" (\"Иртыш\"). В момента той се готви за изпитания, съобщи шефът на \"Роскосмос\" Дмитрий Рогозин, цитиран от \"Взгляд\" и Russia Beyond. \"По мощността си той няма равен в света\", подчерта Рогозин в своя Twitter профил. При създаването на двигателя РД-171МВ за първи път в отрасъла е използвано цифрово проектиране и производство. Агрегатът е модификация на съществуващия двигател РД-171, който от своя страна е базиран на РД-170. Последният агрегат е задвижвал най-мощната ракета на СССР - \"Енергия\", изстреляла руската совалка \"Буран\" в Космоса. По-рано през февруари беше съобщено, че ракетно-космическият център \"Прогрес\" (част от \"Роскосмос\") води идеен проект за нова руска ракета-носител с космическо предназначение \"Союз-7\" с условно название \"Волга\", в който ще се използват доставяните в САЩ двигатели РД-180, а не РД-171МВ. Нищо чудно обаче това да се окаже поредната порция хибридна пропаганда, която Кремъл води вече в продължение на години срещу Запада, с една единствена цел - да поддържа самочувствието си на велика сила, независимо че реалността за Русия е съвършено различна и управляващите в Москва това много добре го знаят.", "date": "2019.02.12", "title": "Рогозин облъчва отново света с пропаганда: В Русия сглобиха най-мощния ракетен двигател"}
{"url": "https://www.faktor.bg/bg/articles/kiril-dobrev-1-2", "text": "\"Ако темата за пътищата не беше тъжна, щеше да бъде много смешна. От БСП сме последователни по тази тема\". Това заяви зам.-председателят на БСП Кирил Добрев относно телевизионен репортаж, който показва как се строят пътища преди да е приключила обществена поръчка, по време на пресконференция на Позитано 20. \"Още преди година, с Жельо Бойчев внесохме сигнал до ОЛАФ и прокуратурата за всичко, което се случва по магистрала \"Марица\". Последваха оставки, повдигнати обвинения, арести във фирми, обвинени за точене на ДДС. След това минахме през качеството на пътищата. Факт е обаче, че некачествените пътища не са проблем на изпълнителя. Те са проблем на АПИ и държавните органи - тези, които ги приемат\", каза още Добрев. Той поясни, че принципната позиция на БСП винаги е била, че държавата е отговорна по този въпрос и че строителят прави това, за което му се плаща. \"Когато му се плати и му се прибере половината сума, логично е пътищата, които прави, да ги направи с два пъти по-малко асфалт и чакъл. Затова сега са в това състояние, в което ги виждаме\", категоричен бе Добрев. \"Минахме през момента, в който корупцията вече убиваше - случаят в Своге. Днес сме свидетели на поредните безумия - една от най-известните телевизии направи разследване и показа как се работи по трасе, което все още е обект на обществена поръчка, без да е избран изпълнител. И никой от държавните институции не знае - кой работи по техния терен. Аз разбирам бъдещия строител - когато се бави обявяването на кандидата, се скъсяват сроковете за изпълнение. И в лицето на този изпълнител ние имаме един отговорен човек, който е решил да си направи работата предварително, така че да не губи време за някакви геоложки проучвания, което време ще използва за другия дейности\", каза Добрев. Той поясни, че тънкият момент е, че те са се увлекли до там, че приемат нещата за реалност, без дори да са се случили. От БСП с интерес ще следят как ще завърши тази сага. По темата автомагистрала \"Хемус\" Кирил Добрев коментира: \"Още преди нова година заявихме, че следим внимателно как ще се изразходва милиард и триста милиона лева обществен ресурс. Сега става ясно, че \"Автомагистрали\" нямат такава техническа опция\". Той каза, че от БСП са получили отговор от АПИ и изброи списъка от фирми, като направи уточнението, че от БСП нямат претенции към фирмите: \"Да не бързат да протестират, защото не са виновни те. Виновна е системата и държавата, която заобикаля обществените поръчки. Ние нямаме нищо против фирмите, но тук има герои, които си познаваме от миналото\", каза Добрев. По думите му сред имената на фирмите с едни и същи рамкови договори са \"ПСТ Груп\", \"Грома Холд\" - преди \"Агромах\", \"Галчев Инженеринг\". Имаме техника, имаме материали, имаме договор за изпълнение - това е всичко. Какво всъщност ще прави \"Автомагистрали\" - просто ще следи един процес, който ще се извършва\", заключи Добрев. Той обясни, че всички фирми могат да бъдат намерени в актуалния въпрос, зададен от народния представител Георги Свиленски. \"Наистина е много тъжно. Ползвам името на една малка фирма, която е в този договор - може би тя е много коректна, нарича се \"Омерта\". Омертата е клетва, която дават мафиотите, за да запазят името на автора на престъплението. Ето това е реалността и действителността в строителството на българските пътища\", заключи зам.-председателят на БСП. (източник: dir.bg)", "date": "2019.02.12", "title": "Кирил Добрев: \"Омерта\" - това е реалността в строителството на българските пътище"}
{"url": "https://www.faktor.bg/bg/articles/stroitelniyat-ministar-za-tunela-na-struma-imame-mediyno-zayavlenie-no-ne-i-pismen-otkaz", "text": "„Джи Пи Груп” са обявили медийно, че се отказват от тунел „Железница” на магистрала „Струма”, но не са декларирали това пред пътната агенция и е в рамките на закона строителната фирма в крайна сметка да започне работа по участъка, за изпълнител на който е била определена. Това коментира строителният министър Петя Аврамова, цитирана от „Фокус”. След скандала „Джи Пи Гейт” и искането на премиера Борисов да не се ангажира с проекти с бюджетно или еврофинансиране, фирмата обяви, че се отказва от строителството на тунела. Днес обаче беше подписан договор с обединение с нейно участие за над 185 млн. лв. без ДДС. Тя посочи, че АПИ е поискала подновяване на офертите на „Джи Пи Груп“ и на „Главболгарстрой“, тъй като е изтекъл срокът за тяхната валидност: „Класиралият се на второ място не е подновил своята оферта и АПИ всъщност е действала по законния начин – поканила е класиралия се на първо място за сключване на договор. Нямаме писмен отказ, така че договорът е факт“. От „Джи Пи Груп” обявиха, че са останали в процедурата с цел да не се застрашат отпуснатите и обвързани със срокове европари и в името на обществения интерес заради многото катастрофи в Кресненското дефиле. „Няма как да отстраним участник по други причини, освен чисто законовите”, подчерта министър Петя Аврамова.", "date": "2019.02.12", "title": "Строителният министър за \"Джи Пи Груп\": Имаме медийно заявление, но не и писмен отказ от тунел \"Железница\""}
{"url": "https://www.faktor.bg/bg/articles/moskva-i-pekin-se-podgotvyat-da-izpolzvat-kosmosa-kato-boyno-pole", "text": "Космосът най-вероятно ще се превърне в бойно поле при конфликт на САЩ с Китай и Русия. Това се казва в нов доклад на американското военно разузнаване, цитиран от NBC. В изследването се предупреждава, че Китай и Русия инвестират в оръжия, които могат да се използват при атака срещу сателитите и активите на САЩ в космоса. Подчертава се, че Пекин и Москва се подготвят да използват космоса като бойно поле. През миналия месец Агенцията за военно разузнаване излезе с доклад за военните възможности на Китай. В него се предупреждава, че азиатската държава напредва в създаването на оръжия за възпиране на космическите технологии на Вашингтон. Пекин може да заплаши американските сателити за комуникации, разузнаване, GPS и ранно предупреждение при изстрелване на ракети. В новото изследване на Агенцията за военно разузнаване, озаглавено \"Предизвикателствата пред сигурността в космоса\", се отбелязва, че Китай и Русия са постигнали напредък в космическите технологии. \"Сега космосът е бойно поле като земята, морето и въздуха\", подчертава представител на Пентагона и допълва, че космосът не може да бъде защитен от атака. През последните години американската армия все повече разчита на космически технологии. Докато Китай демонстрира антисателитна ракета и усъвършенства лазер, който може да атакува активите на САЩ в космоса, Русия все още работи върху тези технологии, като конкретно се съсредоточава върху енергийни оръжия. Системата за военна логистика на САЩ не е готова за потенциален конфликт с Русия и Китай Американски представители на отбраната и разузнаването обаче уверяват, че нито Китай, нито Русия са надминали космическите възможности на САЩ, но те сериозно инвестират, за да настигнат Вашингтон. Запитан дали САЩ са в космическа гонка с Русия и Китай, военният източник отговори: \"Ние определено признаваме това като надпревара\".", "date": "2019.02.12", "title": "Военното разузнаване на САЩ: Русия се готви да превърне Космоса в бойно поле"}
{"url": "https://www.faktor.bg/bg/articles/novini/svyat/zapochna-protsesat-sreshtu-12-lideri-na-katalunskite-separatisti", "text": "Испанският Върховен съд започна първото заседание от процеса срещу 12 лидери на каталунските сепаратисти, обвинени за организирането на референдум за независимост на Каталуния през октомври 2017 г., предаде „Ройтерс”. Състоя се и протест срещу подсъдимите, а полицията спря демонстрантите, преди да достигнат съда, където се провежда процесът. На част от плакатите имаше надписи “Заговорниците за преврат – в затвора”, а демонстрантите развяваха испанското знаме. Каталунците са обвинени за бунт, размирици и злоупотреба с обществени средства във връзка с референдума. Те няма да получат думата днес, защото първият ден на процеса във Върховния съд е посветен на процедурни въпроси. Жителите на автономната област гласуваха с голямо мнозинство за отделяне от Испания на референдума, който беше бойкотиран от поддръжниците на оставането в страната. Гласуването предизвика конституционна криза в Испания и през есента на 2017 г. централното правителство разпусна регионалното правителство в Барселона. Повечето от 12-те сепаратистки лидери се намират в ареста от над година. Прокуратурата иска 25-годишна присъда за бившия каталунски вицепремиер Ориол Жункерас. Останалите, включително бивши министри и двама водещи активисти, може да получат присъди от 16 до 17 години. Очаква се процесът да продължи най-малко три месеца, през които ще бъдат разпитани близо 600 свидетели. Сред тях е и Мариано Рахой, който беше премиер по време на референдума. Процесът на 12-те сепаратистки лидери е проверка за устойчивостта на испанската съдебна система и демокрацията в страната, заяви на пресконференция в Берлин бившият каталунски премиер Карлес Пучдемон. Той напусна Испания след референдума, като Мадрид иска той да бъде екстрадиран и съден.", "date": "2019.02.12", "title": "Започна процесът срещу 12 лидери на каталунските сепаратисти"}
{"url": "https://www.faktor.bg/bg/articles/ds-sled-9-septemvri-1944-g-romite-s-radost-preminaha-kam-of-iskat-zhivot-kato-v-sssr", "text": "С идването на 9-ти септември 1944 г. самочувствието на циганите се повдигна и те с радост минаха на страната на ОФ властта. Циганите искат да уредят живота си така, както направиха техните братя в СССР”.  Това е записано в един от първите документи на Държавна сигурност за циганското малцинство в България, който  публикува. Той представлява справка относно циганското население в страната от 1947 г. В нея се съдържа информация произхода и разселението на ромите, техните занаяти и обществено-социална им уредба. Представени са и данни за броя и местоположението им по области, както и занаятите, които практикуват тези от тях, които водят уседнал начин на живот. Така например към 1947 г. според справката на ДС най-много роми е имало във Варненско – над 34 000, след това във Врачанско – над 29 000 и Плевенско – над 23 000. В София по това време ромите са над 16 000 души. Ромите са се занимавали с ковачество, кошничарство, калайджийство, както и някои от тях са били музиканти. След 9 септември 1944 г. те са образували временен комитет на ОФ с председател Шакир Пашев (Пашов, б.а.), член на БКП. По информация на други архивни материали същият Пашов няколко години по-късно е въдворен в лагера „Белене”, впоследствие е и изселван. След 1956 г. е реабилитиран и обявен за активен борец против фашизма и комунизма. В същата справка е представена информация и за арменското малцинство. Документът е включен в сборника „Държавна сигурност и малцинствата”, 2015 година.", "date": "2019.02.12", "title": "ДС: След 9 септември 1944 г. ромите с радост преминаха към ОФ, искат живот като в СССР"}
{"url": "https://www.faktor.bg/bg/articles/tereza-mey-rabotnitsite-u-nas-shte-sa-po-dobre-zashtiteni-ot-tezi-v-es-sled-brekzit", "text": "Работниците в страната ще имат повече права и по-добра защита след Брекзит, каза Тереза Мей. Британският премиер днес говори пред Камарата на общините (долната камара на парламента на Обединеното кралство) заяви, че излизането на Великобритания от Европейския съюз ще има много положителни последици за Острова.\" Една от тях е това, че ние ще можем да въведем по-високи стандарти в защита за работниците и служителите, които ще се радват на повече права от техните колеги в Европа\", каза от парламентарната трибуна стопанката на Даунинг стрийт 10. Тя още посочи, че ще продължи да води преговори с ръководството на ЕС. Лидерът на опозицията Джереми Корбин обвини правителството, че не води прозрачна политика. \"Вие се надпреварвате с времето само и само да постигнете лични цели\", каза още водачът на Лейбъристката партия. Лейбъристите са привърженици на т.нар. мек Брекзит. Този вариант предвижда Островът и останалите 27 членки на ЕС да запазят свободното движение на хора, стоки и капитали от двете страни на Ламанша. При евентуален твърд Брекзит между Британия и Европа ще има митнически контрол.", "date": "2019.02.12", "title": "Тереза Мей: След Брекзит работниците у нас ще са по-добре защитени от тези в ЕС"}
{"url": "https://www.faktor.bg/bg/articles/otkriha-martav-tasoskiya-hanibal-lektar", "text": "Надзирателите са открили днес сутринта мъртъв Теофилос Сехидис. Той е издъхнал в психиатрията на строго охранявания атински затвор „Коридалос“, разкриват гръцките медии, цитирани от Новини.бг. Той излежаваше присъда за масовото убийство на своето семейство. През 1996 г. Теофилос Сехидис е на 24 години и следва Богословие в Атинския университет. Кървавата драма се разиграва от 19 май 1996 г. в продължение на 5 дни на остров Тасос. Тогава той убива и разчленява последователно баща си, майка си, чичо си, сестра си и баба си. Следователите дори откриват, че Теофилос Сехидис е правил трепанация (пробиване) на черепите на жертвите му.", "date": "2019.02.12", "title": "Откриха мъртъв тасоския \"Ханибал Лектър\""}
{"url": "https://www.faktor.bg/bg/articles/novini/svyat/prouchvane-na-es-antievropeyskite-partii-mozhe-da-spechelyat-1/3-ot-mestata-v-evropeyskiya-parlament", "text": "Ново проучване на Европейския съвет сочи, че антиевропейските партии са на път да спечелят 1/3 от местата в Европейския парламент. Това предизвиква опасения, че биха могли да бъдат блокирани функциите на европейските институции в редица направления. Най-сериозни щели да бъдат щетите за търговията, сигурността и отбраната. „Целта на това изследване беше да кажем на онези, които смятат, че европейските избори могат да минат и без тях, че този път наистина залогът е голям”, каза пред Нова телевизия Весела Чернева, директор на българския офис на Европейския съвет за външна политика. Тя поясни, че Европарламентът е институцията, която одобрява бюджета на Общността за седем години напред. „Ако ЕП реши да блокира следващата финансова рамка, това означава спиране на фондовете, на парите за отбрана, за сигурност, за граници и т.н.”, каза още Чернева. И допълни, че антиевропейските партии от т.нар. страни донори в ЕС не смятат, че солидарността в ЕС, която се отразява и в бюджета, е нещо ценно. Освен това, въпросните формации не одобряват свободното движение на хора – нещо, което засяга много българи. Чернвева подчерта, че и бъдещите отношения между ЕС и Великобритания след Brexit също ще минат през ЕП.", "date": "2019.02.12", "title": "Проучване на ЕС: Антиевропейските партии може да спечелят 1/3 от местата в Европейския парламент"}
{"url": "https://www.faktor.bg/bg/articles/privarzhenik-na-tramp-napadna-operator-na-bi-bi-si-po-vreme-na-miting", "text": "Оператор на британската обществена телевизия Би Би Си беше нападнат от привърженик на американския президент Доналд Тръмп по време на мероприятие с участието на държавния глава в Ел Пасо, Тексас, съобщават световните медии. Операторът Роб Скийнс не е пострадал при атаката. Запис от камерата му показва как по време на речта на Тръмп изведнъж кадърът е разтресен и всичко излиза от фокус, като малко след това в близък план се вижда мъж, който скандира „Майната им на медиите!”, докато друг се опитва да го изведе от платформата за журналисти. Смущаващото в случая е, че на фона се чува и друго скандиране, подето от цялата тълпа: „Пуснете го!” по адрес на нападателя. Тръмп също е видял нападението и по-късно специално се е свързал с журналистите, за да провери състоянието на оператора. Той има сложни отношения с медиите, като вижда в много от тях свой враг и често обявява за „фалшиви новини” публикациите, които не харесва. В резултат пък симпатизантите му често се държат агресивно с журналистите от „вражески” телевизии и издания.", "date": "2019.02.12", "title": "Привърженик на Тръмп нападна оператор с викове: „Майната им на медиите!”"}
{"url": "https://www.faktor.bg/bg/articles/aleksey-trifonov-poe-rakovodstvoto-na-sofiyski-gradski-sad", "text": "Съдията от Софийския апелативен съд Алексей Трифонов пое ръководството на най-големия български съд -  Софийският градски съд. Постът беше овакантен през септември 2017 г. след изненадващата оставка на предишния му председател Калоян Топалов. Днес Трифонов е подписал акт за встъпване в длъжност, съобщиха от пресслужбата на съда. На акта на встъпване, освен медии, не са присъствали и редовите градски съдии, става ясно от разпространените по имейл снимки. На тях се виждат само председателката на Софийския апелативен съд Даниела Дончева и временното ръководство на Градския съд. Трифонов стана избор на мнозинството кадровици в Съдийската колегия на ВСС в края на миналия ноември. Той обаче не беше изборът на редовите магистрати. Те реагираха, а предпочетеният от тях кандидат - Евгени Георгиев, атакува решението пред Върховния административен съд.  Защото с избора кадровиците игнорирали съдийското самоуправление и не обяснили с какво Трифонов го превъзхожда. Георгиев поиска от върховните съдии да спрат предварителното изпълнение на решението за ВСС, но заради дългия период на и.д. управление, те отказаха. Магистратите ще обсъждат спора по същество след две седмици, но решението дали изборът на Алексей Трифонов е бил законен или не ще е ясно месеци след това.", "date": "2019.02.12", "title": "Алексей Трифонов пое ръководството на Софийския градски съд"}
{"url": "https://www.faktor.bg/bg/articles/obshtestvo/zakon-i-red/posegatelstvoto-nad-meditsi-da-se-nakazva-i-s-obshtestvenopolezen-trud", "text": "Посегателството над медици да се наказва и с общественополезен труд. Предложението е Българската асоциация на професионалистите по здравни грижи На форум, посветен на мерките за противодействие на агресията срещу медици беше изнесена тревожна статистика - през последните две години са регистрирани 100 случая на нападение над работещи в областта на спешната помощ. Според лекарите административните глоби за насилие над медицинско лице не постигат достатъчен ефект. Ще бъде организирана национална кампания в цялата страна и заедно с медиатори в ромските махали ще се разяснява как работи системата на здравеопазването.", "date": "2019.02.12", "title": "Посегателството над медици да се наказва и с общественополезен труд"}
{"url": "https://www.faktor.bg/bg/articles/burniyat-vyatar-izkoreni-darvo-v-montana", "text": "В Монтана бурният вятър изкорени дърво. При падането е съборен и метален стълб за улично осветление. За щастие при инцидента няма пострадали. До над 70 километра в час стигнаха поривите на вятъра в Монтана. Синоптиците предупредиха за опасно време в 21 области от страната днес. В Пазарджик силата на северозападния вятър достигна до 112 км/ч.  Най-много ветровити места обаче, с пориви между 70 и 90 км/ч, имаше в Дунавската равнина. За следващото денонощие в Източна България и по долината на Струма отново е в сила жълт код за ветровито време.", "date": "2019.02.12", "title": "Бурният вятър изкорени дърво в Монтана"}
{"url": "https://www.faktor.bg/bg/articles/okonchatelno-stayko-staykov-shte-se-lekuva-pod-domashen-arest", "text": "Апелативният специализиран съд остави под домашен арест Стайко Стайков, син на бизнесмена Миню Стайков. Магистратите потвърдиха решението на по-ранната инстанция за Стайков-младши, който няколко месеца беше издирван с европейска заповед, за да се появи след това в „Пирогов” с твърдението, че е бил отвлечен. Днес бяха представени резултатите от 8-членна съдебно-медицинска експертиза, според която здравословното му състояние не позволява да се лекува в затворническата болница. Заради това и прокуратурата оттегли протеста си. Стайков е обвинен за участие в престъпна група за пране на пари, данъчни престъпления и разпространение на нелегални цигари. Днес той се яви с патерица и абокат в съда, като пожела да не бъде сниман.", "date": "2019.02.12", "title": "Стайко Стайков се яви с патерица и абокат в съда, остава под домашен арест"}
{"url": "https://www.faktor.bg/bg/articles/toksikolog-s-podrobnosti-za-veshtestvoto-s-koeto-e-otroven-gebrev", "text": "Известният архитект Жеко Тилев е починалият при произшествието с тролейбус на столичния булевард \"Акад. Иван Евстратиев Гешов\", съобщи bgonair.bg. Припомняме, инцидентът стана в понеделник вечерта. По първоначална информация 69-годишният мъж е паднал на спирката. Тепърва ще се изяснява дали му е прилошало, или шофьорът на тролея е потеглил преди пътникът да се качи. Очакват се резултатите от аутопсията на Тилев. На място веднага е извикана линейка. Медиците обаче само констатирали смъртта на архитект Жеко Тилев. От Столичния електротранспорт подозират, че му е прилошало. Тролейбусът бил изправен, а шофьорът е почивал през уикенда. Близките на арх. Тилев не са били с него, но увериха, че бил в отлично здраве. Никъде по тролейбуса и платното не са били установени следи или кръв. Водачът на тролейбуса е с 5-годишен опит. Пробите му за алкохол и наркотици са отрицателни. Извършен е оглед и е образувано досъдебно производство, в рамките на което ще се изясняват всички факти и обстоятелства по случая. Известно е обаче, че масово шофьорите в столичния градски транспорт работят извънредно заради липса на кадри. Починалият арх. Жеко Тилев стои зад проекта на зала ''Арена Армеец'', Пленарната зала на Народното събрание, Великия египетски музей в Египет, Олимпийския комплекс в Инсбруг, Австрия, Мемориалният комплекс “Васил Левски” в Карлово.", "date": "2019.02.12", "title": "Починалият при инцидента с тролейбус в София е известен архитект, проектирал Мемориалния комплекс “Васил Левски” в Карлово"}
{"url": "https://www.faktor.bg/bg/articles/metodi-andreev-balgariya-se-e-prevarnala-v-shpionski-anklav-na-ruskite-tayni-sluzhbi", "text": "Бившият депутат и член на Управителния съвет на Атлантическия съвет в България Методи Андреев коментира в предаването \"Още от деня\" на БНТ заедно с председателя на Федерацията за приятелство с народите на Русия и ОНД и на фондация \"Славяни\" Захари Захариев темата за отравянето на Емилиян Гебрев. Според Методи Андреев, темата е започнала като литература в два сайта - руски и английски. \"Но дружбата с народа на Русия няма нищо общо с действията на тайните служба. Хората в Русия нямат никаква идея какви ги вършат техните тайни служби. Същото важи и за нас\", заяви Методи Андреев. \"За съжаление България се е превърнала в шпионски анклав за руските тайни служби и шпионските им игри. Това е така, защото в България политиците са \"кутийковци\". Те не смеят да се обадят.\" Методи Андреев даде пример с Гърция и Сърбия. \"Гърция не си е развалила отношенията с Русия, но в момента, в който Русия се намесва каква политика да води Гърция спрямо Македония, Гърция реагира остро. Сърбия е най-верният сателит на Русия на Балканския полуостров, само че, когато беше кризата в Черна гора с опита за преврат, Сърбия депортира няколко руски граждани. Това го няма в България. Тук това няма как да се случи.\" \"Аз нямам отговор защо сега стават ясни подробностите за отравянето на Емилиян Гебрев. Имам хипотеза и тя е свързана с придобиването на ръководеното от него дружество\", разкри Андреев. Според Захари Захариев, темата с отравянето на Гебрев е литературен сюжет, хоровод, който е започнал твърде отдавна. Това вече не е антисъветизъм, а антирусисъм. Налагаме разделителни линии срещу цял един народ. Може да не харесваш Путин и системата, но не можеш да поставиш знак на равенство в отношенията към една страна и отношението към нейните лидери.  \"На премиера Бойко Борисов не му е никак лесно в тази ситуация. Той реагира добре. Няма как България да вземе категорично отношение, защото тук има и много стратегически руски инвестиционни проекти в енергетиката. Няма как да рискуваме да ги загубим. Странно е, че аз съм член на БСП и преди това на БКП, но в момента защитавам позицията на нашия \"любим премиер\". Съгласен съм с г-н Андреев, че целта на всички тези теории за отравянето на Гебрев са свързани с битки за придобиването на едно от най-големите и оборотни предприятия в цялата българска индустрия\", категоричен беше Захариев.", "date": "2019.02.12", "title": "Методи Андреев: Случаят \"Гебрев\" е свързан с придобиване на ръководеното от него дружество"}
{"url": "https://www.faktor.bg/bg/articles/veche-mozhem-da-iztrivame-izprateni-saobshteniya-vav-facebook-messenger", "text": "Facebook добави възможността да премахваме изпратено съобщение в Messenger – при това за всички участници в чата, пише сп. \"Обекти\", цитирайки IFLScience. Още миналата пролет изпълнителният директор на компанията Марк Зукърбърг се сдоби с тази привилегия. Това от своя страна предизвика фурор сред потребителите на Facebook. Нещо повече - благодарение на TechCrunch стана ясно, че Зукърбърг (и други високопоставени лица в компанията) са могли да премахват съобщенията от входящите кутии на други потребители още от 2010 г. насам. След като се вдигна шум по темата, от Facebook обявиха, че ще добавят тази възможност за всички, а междувременно Зукърбърг няма да може да се възползва от нея. Като обикновен потребител вие можете да „изтриете“ съобщение, като задържите пръста си върху него (в мобилната версия) и изберете “Remove”. Преди можехте да го махнете само за себе си. Сега обаче ще видите две опции – “Remove for you” (само за вас)  и “Remove for everyone”. (за всички). В настолната версия на Messenger трябва да кликнете на многоточието вдясно или отляво на съобщението – тогава ще видите опцията “Remove”. Има обаче една уловка – можете да го изтриете за всички в рамките на 10 минути от изпращането. Това означава, че все пак ако сте написали съобщение на грешния човек (или пък сте съжалили, че сте натиснали бутона Send секунда по-късно), може да поправите тази грешка за някакъв период от време.", "date": "2019.02.12", "title": "Вече можем да изтриваме изпратени съобщения във Facebook Messenger"}
{"url": "https://www.faktor.bg/bg/articles/sled-izyavlenieto-koeto-predizvika-burya-tyaani-se-izvini-za-istoriyata-na-italiya", "text": "Председателят на Европейския парламент Антонио Таяни поднесе извинения за изявлението си, което направи край Триест по повод възпоменателна церемония за жертвите на фашизма, съобщава \"Фокус\". Европейският лидер подчерта, че те не са израз на териториални претенции от страна на Италия към Хърватия и Словения и изрази съжаление, че е бил разбран погрешно, отбелязва електронното издание на сараевския ежедневник Dnevnik, като припомня, че европейският политик нарече Истрия и Далмация „италиански“. „Моите изявления по никакъв начин не означават териториални претенции, говорих за италианците, които са живели в Истрия и Далмация… Съжалявам, ако думите ми са разбрани погрешно, нямах намерение да обиждам никого, исках да изпратя послание за мир на всички, че онова, което се случи тогава, никога няма да се повтори отново“, подчерта Таяни в началото на пленарната сесия на ЕП в понеделник.  Таяни говори в неделя на честването на Деня на паметта на жертвите на фашизма в населено място край в Триест. В края на речта си той възкликна: „Да живее Триест, Италианска Истрия, Италианска Далмация“. Изявлението му предизвика истинска буря както в Загреб, така и в Любляна, подчертават от редакцията.  В обръщението си, поясни Таяни, е искал да подчертае пътя на помирението между италианския, хърватския и словенския народ и техния принос към европейския проект. „Възстановявайки историческата истина, беше възможно да се направи обрат в отношенията между Италия, Хърватия и Словения, които днес са страни със солидно приятелство\", заяви Таяни, добавяйки, че „трайният мир между бившите врагове е най-добрият пример за това как Европейският съюз е успешна история\".", "date": "2019.02.12", "title": "След изявлението, което предизвика буря: Таяни се извини за \"историята на Италия\""}
{"url": "https://www.faktor.bg/bg/articles/mo-podade-greshen-internet-adres-nalozhi-se-porachkata-za-remont-na-an-30-da-se-otmeni", "text": "Министърът на отбраната Красимир Каракачанов е прекратил процедурата за ремонт на самолета за въздушно фотографиране Ан-30. Причината е сгрешен интернет адрес, който не води до документи по процедурата. Не е посочено и как биха могли да се сравнят оферти, за които е позволено да бъдат предоставяни в евро или лева. Сумата за ремонта е 5 милиона лева, без ДДС. Това не е първият път, в който МО отменя поръчка заради сгрешена документация, припомня БНР.", "date": "2019.02.12", "title": "МО даде грешен интернет адрес, проваля се поръчката за ремонт на Ан-30"}
{"url": "https://www.faktor.bg/bg/articles/znameto-na-nato-se-razvya-v-skopie-ne-poniha-prezidenta-ivanov-na-tseremoniyata", "text": "Пред сградата на правителството на Македония бе издигнато знамето на НАТО. На церемонията обаче не присъстваше държавният глава на югозападната ни съседка Георги Иванов, предава местният  Фокус“. От кабинета в Скопие уверяват, че президентът е получил покана за церемонията, проведена в часовете преди обед. Пресслужбата на Президентството в Скопие не е била на разположение за коментар пред изданието, но местни медии твърдят, че Иванов не е получил предложение да присъства на събитието. Македонският „Фокус“ отбелязва, че празен е останал и столът.", "date": "2019.02.12", "title": "Знамето на НАТО се развя в Скопие, не поканили президента Иванов на церемонията"}
{"url": "https://www.faktor.bg/bg/articles/mladen-marinov-predprieti-sa-deystviya-po-vazobnovyavane-na-dosadebnoto-proizvodstvo-po-sluchaya-s-emiliyan-gebrev", "text": "\"Предприети са действия по възобновяване на досъдебното производство по случая с Емилиян Гебрев\". Това каза пред журналисти в Кюстендил министърът на вътрешните работи Младен Маринов. Според него сигналът по случая „Гебрев” е подаден през 2015 година от страна на ВМА. Сигналът е бил свързан с настанено лице в безпомощно състояние. „Към този момент бяха неясни причините за неговото състояние и незабавно започнахме процесуално-следствени действия. Беше образувано досъдебно производство за опит за убийство срещу неизвестен извършител. В хода на разследването бяха проведени абсолютно всички оперативно-издирвателни мероприятия, процесуално-следствени действия и множество експертизи”, каза министър Младен Маринов. По думите му тогава всичко е било извършено в пълен обем.  „Случаят напоследък има и още развитие. При получаване на конкретната информация, незабавно бяха предприети действия по възобновяване на досъдебното производство. Незабавно на най-високо политическо и професионално ниво - лично от премиера и от Главния прокурор, бяха уведомени партньорските служби”, каза министър Младен Маринов. По думите му случаят през цялото време е бил в полезрението на МВР и са се извършвали активни действия по него. Работата е била в пълен синхрон със западните партньори. Има издадена международна заповед за разследване, която е изпратена във Великобритания. Според вътрешния министър не се изключва нито една версия до момента, в който може да се отхвърли от събраните факти и обстоятелства. Към момента е образувано досъдебно производство за опит за убийство срещу неизвестен извършител.  Министърът посочи, че през 2015 година разследващите са работили по това, което са имали към момента. Изследвани са всички места, на които потърпевшият е бил, както и всички възможни начини за допир с евентуално отровно вещество. На въпрос, кога Емилиян Гебрев е уведомил МВР, че сам си е платил изследване във финландска лаборатория, министърът посочи, че това е било в края на 2018 година.", "date": "2019.02.12", "title": "Младен Маринов: Възобновява се досъдебното производство по случая с Емилиян Гебрев"}
{"url": "https://www.faktor.bg/bg/articles/kmetovete-na-bsp-napusnaha-us-na-natsionalnoto-sdruzhenie-na-obshtinite", "text": "Членовете на Управителния съвет (УС) на Националното сдружение на общините в Република България (НСОРБ) от БСП се оттеглиха от участието си в работата на Съвета и напуснаха Общото събрание, предаде Агенция „Фокус“. Предложението беше направено от Владимир Москов – член на УС на НСОРБ и кмет на Гоце Делчев.  „Няколко месеца настoявахме за изготвяне на правила и обективни критерии за разпределението на средствата, отпускани с постановлението на Министерски съвет за общините. Такъв документ УС не прие, въпреки нашето настояване. И затова обявяваме несъгласието си и ние, членовете на УС от БСП, оттегляме участието си от работата на УС и призоваваме всички делегати от БСП, които участват в днешното заседание, да се оттеглят заедно с нас“, заяви Москов. Агенция „Фокус“ припомня: На 27 декември 2018 г. по време на среща в централата на БСП беше обявено, че кметовете на партията обмислят да напускат УС на НСОРБ, ако не се реши въпросът с разпределянето на средствата за общините. Поводът за предупреждението бяха отпуснатите с постановление на Министерския съвет от 19 декември 146 млн. лв. на български общини. За тях алармира заместник-председателят на БСП Кирил Добрев на пресконференция след срещата. Тогава Добрев заяви: „Най-важната дума е прозрачност и критерии. Как всъщност раздаваме парите на всички български граждани, защото мога да кажа, че към днешна дата не ГЕРБ, а БСП е първа политическа сила и ако критерий за това е подкрепата, то логично е БСП и ГЕРБ да получават, образно казано общините, едни и същи средства. Ние обмисляме напускането на УС, но запазваме участието в сдружението на общините, тъй като до изборите през сдружението ще минат друга група важни закони, които са елемент от предизборната кампания октомври месец. Това, което искаме е прозрачност, критерии“, допълни още Добрев.", "date": "2019.02.12", "title": "Кметовете на БСП напуснаха УС на Националното сдружение на общините"}
{"url": "https://www.faktor.bg/bg/articles/zhorzh-ganchev-v-sada-ne-iska-da-go-obyavyavat-poveche-ot-edin-pat-za-agent-na-ds", "text": "Георги Ганчев Петрушев, известен повече като Жорж Ганчев, поиска днес от съда да не бъде огласявана неговата принадлежност към Държавна сигурност повече от веднъж. Съдебният казус се гледа на втора инстанция във Върховния административен съд (ВАС), след като Комисията по досиетата обжалва решение на първоинстанционния съд – Административния съд – София-град (АССГ).   Бившият лидер на партия Български бизнес блок от средата на 90-те години е един от сътрудниците на тоталитарните комунистически служби, които са се възползвали от противоречивата съдебна практика от последните няколко години, с която противниците на отварянето на досиетата намериха възможност в лицето на съда да тълкуват изпълнението на закона за досиетата от Комисията противно на приетата съдебна практика в периода 2007-2013 г. Както   писа това лято проводници на противоречивата практика във ВАС и АССГ са съдии, бивши следователи, които са започнали своята кариера като школници във факултета по Държавна сигурност в Висшата специална школа на МВР-ДС „Г. Димитров” малко преди края на тоталитарния комунистически режим. Днес в съдебната зала адвокатът на Ганчев о. р. ген. Милчо Бенгарски, главен секретар на МВР по време на правителството на Любен Беров (1992-1994), останало в историята като правителството на „Мултигруп”, заяви, че и след 100 години този закон щял да пречи на политическите кариери на хората и настоя да бъде потвърдено първоинстанционното решение. Той посочи, че документите на довереника му в ДС са скалъпени. На първа инстанция съдът е обявил за нищожен акта на Комисията, с която тя огласила факта на принадлежност към ДС на Жорж Ганчев за пети път.  По този казус се е произнесъл съдията Георги Терзиев от АССГ, който е учил във факултета на ДС в школата в Симеоново. Георги Терзиев е роден през 1967 г. в гр. Асеновград. Работил е като следовател в Пловдив, а като съдия в АССГ е от 2016 г. В своето решение той изрично се е позовал на „практиката” във ВАС, възприета от съдия Пламен Петрунов, който също учил във факултета на ДС в школата в Симеоново. Ако се приеме тезата на тези съдии, че Комисията не може повече от веднъж да огласява принадлежност към тоталитарните служби, то това означава да се промени изцяло смисъла на закона, а именно да информира гражданите кой кой е сред хората облечени във власт. Юристът на Комисията Даниела Симеонова-Табакова заяви пред съдебния състав на ВАС по делото, че Комисията по досиетата спазва и прилага закона така, че той вече да работи успешно повече от 12 години. Тя се позова и на съдебното решение на Европейския съд за правата на човека в Страсбург по друг български случай, а именно с бившия министър на правосъдието в служебния кабинет Софиянски Хараламби Анчев, разкрит като агент на Шесто управление, който загуби дело в Страсбург в началото на 2018 г. Случайно или не българските съдии, прокарващи противоречива съдебна практика, не се позовават на въпросното решение. Европейският съд точно и категорично е посочил, че осветяването на сътрудниците на тоталитарните служби допринася за доверието в институциите. Представителят на прокуратурата по делото на Жорж Ганчев подкрепи Комисията по досиетата и заяви, че жалбата срещу първоинстанционния съд е основателна.  Той подчерта, че в АССГ неправилно е решено делото, защото Комисията е установила принадлежност на Жорж Ганчев само веднъж – при проверката на народните представители през 2007 г., а след това само е оповестявала вече установена принадлежност в други качества на Жорж Ганчев – като кандидат за президент, кандидат за народен представител и като лице, заемащо ръководен пост в Българската федерация по баскетбол. Самият Жорж Ганчев заяви типично в негов стил пред съда, че се е опитал да направи средна класа в България, но са му попречили, включително и чрез разгласяването на сътрудничеството му. Съдът обяви, че ще се произнесе след заседание. Пред репортер на desebg.com Жорж Ганчев не уточни кога точно е разбрал, че има досие и защо не е завел дело срещу офицерите от ДС, създали документите за него. Интересно е, че Ганчев не е обжалвал предишните решения на Комисията, с които тя е излизала от 2007 г. насам. Той е направил това само по отношение на последното решение, с което Комисията огласява вече установената още през 2007 г. негова принадлежност към ДС, този път в качеството му на председател на Управителния съвет на Българска федерация баскетбол към 1993 г. при проверката на спортната федерация през лятото на 2017 г. Началото на противоречивата съдебната практика във ВАС по дела срещу решения на Комисията по досиетата започва през 2013 г. Тогава председателят на Комисията Евтим Костадинов сезира националния омбудсман Константин Пенчев за проблема. Той от своя страна поиска ВАС да уеднакви съдебната си практика, но през 2015 г. Общото събрание на ВАС не се произнесе и това отвори вратата към възможността законът за досиетата да бъде блокиран именно чрез съда, като с този акт на пасивност ВАС наруши Конституцията.", "date": "2019.02.12", "title": "Жорж Ганчев в съда, не иска да го обявяват повече от един път за агент на ДС"}
{"url": "https://www.faktor.bg/bg/articles/tsvetanov-za-sluchaya-gebrev-da-ostavim-sluzhbite-da-si-svarshat-rabotata", "text": "Изпадналият в немилост пред Запада президент на Венецуела Николас Мадуро нарече правителството на американския си колега Доналд Тръмп „банда екстремисти“ и обвини САЩ за кризата в страната си. В интервю за Би Би Си Мадуро заяви, че няма да позволи доставки на хуманитарна помощ, тъй като това било начин за Вашингтон да оправдае намесата си. САЩ и повечето западноевропейски правителства признаха опозиционния лидер Хуан Гуайдо за временен президент на Венецуела и настояват Мадуро да насрочи нови избори за държавен глава. Междувременно Гуайдо призова за нови антиправителствени протести по-късно днес. Отношенията между САЩ и Венецуела са обтегнати, особено след като Тръмп призна Гуайдо за лидер. Венецуела в отговор скъса дипломатическите отношения, а президентът на САЩ предупреди, че може да използва военна сила. В интервюто Мадуро заяви, че се надява „тази екстремистка група в Белия дом да бъде разгромена от помощното световно обществено мнение“. „Това е политическа война на империята на Съединените щати, на интересите на крайната десница, които днес управляват, на Ку Клукс клан, които управляват Белия дом, и целта е  Венецуела да бъде превзета“, каза президентът социалист. И подчерта, че смята Доналд Тръмп за бял националист.", "date": "2019.02.12", "title": "Мадуро отряза хуманитарната помощ от САЩ - била оправдание за намесата във вътрешните работи"}
{"url": "https://www.faktor.bg/bg/articles/italiya-ofitsialno-poiska-ot-frantsiya-da-predade-bivsh-lyav-ekstremist", "text": "Италия официално поиска от Франция да екстрадира бивш ляв екстремист, за който се смята, че е бил активен по време на т.нар. \"Оловни години\", предаде Ройтерс, като се позова на френското министерство на правосъдието. Миналия месец италианският вицепремиер Матео Салвини прикани френския президент Еманюел Макрон да екстрадира леви партизани, които се укриват във Франция от десетилетия, за да не лежат в затвора в Италия. Стотици души са убити в бомбени атентати, убийства и улични престрелки между враждуващи крайнодесни и крайнолеви екстремистки фракции през \"Оловните години\", период на социален и политически хаос от края на 60-те до началото на 80-те години. \"Към днешна дата френското и италианското правосъдно министерство обсъждат 15 случая\", каза говорител на френското министерство на правосъдието. Той добави, че миналата седмица Италия е изпратила официална молба за екстрадиция за един екстремист. Говорителят каза, че в близките дни очаква втора молба и че утре ще има заседание за обсъждане на исканията на Италия, но не се очаква тогава да бъде взето решение. Според римския в. \"Република\" във Франция живеят девет италиански бегълци левичари, в това число трима осъдени за участие в отвличането на бившия италиански премиер Алдо Моро през 1978 г. В средата на 80-те години на миналия век бившият френски президент Франсоа Митеран установи политика, станала известна като\"доктрината Митеран\", която защитава екстремистите от екстрадиция, защото по думите на Митеран италианската съдебна система е предубедена срещу тях. Доктрината е изоставена в началото на 21 век.", "date": "2019.02.12", "title": "Италия поиска Франция да й предаде ляв екстремист от времето на \"Оловните години\""}
{"url": "https://www.faktor.bg/bg/articles/tsvetan-tsvetanov-1-26", "text": "Въпреки непрекъснатото генериране на фалшиви новини от нашите политически опоненти, държавата днес е стабилна, икономиката се развива, а резултатите от работата на ГЕРБ са видими във всяко едно населено място. Това заяви председателят на ПГ на ГЕРБ и зам.-председател на партията Цветан Цветанов по време на среща с представители на общинските структури на ГЕРБ в област Търговище. Зам.-председателят на ГЕРБ подчерта колко важно е структурите да бъдат мобилизирани и непрекъснато да запознават гражданите с реалните резултати от работата на законодателната, местната и изпълнителната власт. „Кога сме сред хората ние получаваме така важната обратна връзка за нашата работа. По този начин ние ще можем и да чуем техните проблеми и да търсим начини за тяхното решение“, подчерта Цветанов пред ГЕРБ-Търговище. По време на работната среща в Търговище бяха обсъдени още номинационните събрания за издигане на кандидати за евродепутати, както и тези за кметове и общински съветници, които ще започнат след края на европейските избори. Председателят на ПГ на ГЕРБ отбеляза, че веднага след приключването на евровота ще бъде направен обширен анализ на резултатите и изборът за кандидатите на ГЕРБ за местните избори ще бъде направен на базата на тяхната активност от европейския вот. Представителите на ГЕРБ от петте общини – Търговище, Омуртаг, Попово, Антоново и Опака обсъдиха с Цветан Цветанов и важни организационни въпроси.", "date": "2019.02.12", "title": "Цветанов пред ГЕРБ-Търговище: Въпреки фалшивите новини на нашите опоненти, държавата е стабилна, а резултатите са видими"}
{"url": "https://www.faktor.bg/bg/articles/toy-predupredi-za-opasno-zaglushavane-ot-rusiya-na-spatnikovite-signali-za-nasochvane-po-sistemata-dzhipies-gps", "text": "Генералният секретар на НАТО Йенс Столтенберг призова днес Русия да запази съществуването на договора си със САЩ за ракетите със среден обсег.   На пресконференция той заяви, че министрите на отбраната на държавите от алианса ще обсъдят утре и вдругиден в Брюксел въпроса с бъдещето на този договор, предаде БТА. Столтенберг отбеляза изразената от САЩ готовност да се оттеглят от договора, сключен със СССР през 1987 г., защото днес документът не се прилага от Москва.   Генералният секретар настоя, че в последните години Русия е разработила и разположила в Европа ракети в нарушение на договора. Не възнамеряваме да повтаряме руските действия, но трябва да разполагаме с необходимите средства за сдържане, уточни той.   По неговите думи от подписването на договора през 1987 г. досега още държави са разработили или придобили ракети със среден обсег. Според него е възможно занапред да се обсъди възможността тези държави, сред които посочи Китай, Индия, Пакистан и Иран, също да бъдат обхванати в подобен договор. Това, че засега договорът обхваща само Русия и САЩ, не е извинение за неговото нарушаване. Договорът не дава сигурност, ако се изпълнява само от едната страна, поясни Столтенберг.   Той заяви, че противоракетният щит в Румъния се състои само от ракетни установки, но не разполага с нападателни ракети. Москва се опитва да отклони вниманието от основния въпрос - че Русия разполага от години нови ракети в Европа, в нарушение на договора, обобщи Столтенберг.   Русия има последна възможност да постъпи отговорно, като съхрани договора. Призоваваме да използва тази възможност. Подготвяме се за свят без този договор. Ще обсъдим какви мерки трябва да предприемем в присъствието на повече руски ракети. Няма да предполагам какви биха били тези стъпки. Всяка стъпка, която предприемем, ще бъде съгласувана, отбранителна и съразмерна. Не възнамеряваме да разполагаме нови ракети. Не искаме нова надпревара във въоръжаването, това не е в ничий интерес, каза Столтенберг.   Той определи като опасно и безотговорно заглушаването от Русия на спътниковите сигнали за насочване по системата ДжиПиЕс (GPS). По неговите думи въпросът е поставян многократно в разговорите с Москва и са отбелязвани заплахите за въздухоплаването и работата на спасителните и спешните служби. Това подкопава \"сътрудничеството ни\" с Русия, каза Столтенберг, като подчерта кавичките.   Генералният секретар потвърди за повишено присъствие на НАТО в северните морета и поясни, че то е свързано с възможностите на алианса за сдържане. Генералният секретар изрази опасения от нарастващото руско военно присъствие в същия район.   Столтенберг изрази известна надежда, че е възможно постигането на мирно решение в Афганистан. Рано е да се каже, дали ще се постигне сделка. Ясно е, че влязохме заедно в Афганистан и заедно, съвместно с афганистанците, ще определим пътя напред, добави той.   В отговор на въпрос Столтенберг съобщи, че продължават разискванията по съмненията за китайска намеса в далекосъобщителните мрежи. Той уточни, че алиансът работи за подобряване на възможностите си за засичане на източника на електронните и хибридните заплахи.   Столтенберг отбеляза, че на заседанията на военните министри от НАТО в следващите дни за пръв път в залата ще присъства представител на Скопие. Това става възможно, след като преди дни държавите от НАТО подписаха протокола за присъединяване на бъдещата Република Северна Македония.", "date": "2019.02.12", "title": "Столтенберг: Русия има последна възможност да постъпи отговорно"}
{"url": "https://www.faktor.bg/bg/articles/dve-zhertvi-i-ranena-zhena-pri-chelen-udar-v-prohoda-petrohan", "text": "Двама души са загинали на място, а една жена е ранена при катастрофа в прохода Петрохан, съобщиха от пресцентъра на МВР. Сигналът за челния удар, който е станал в района на Бучин проход при разклона за село Искрец, е подаден на тел. 112 около 11.55 часа. На място са изпратени екипи на полицията и Спешна помощ. Сблъсъкът е бил между лек автомобил \"Ауди 80\", движещ се от София към Берковица и насрещно движещ се лек автомобил \"Фолксваген Голф\". На място са загинали двама души от аудито, а водачката на фолксвагена е транспортирана в столична болница. Извършва се оглед. До приключване на процесуално-следствените действия движението в участъка се извършва само в едната лента. Петима души са загинали в 14 тежки катастрофи в страната през последното денонощие, съобщиха от пресцентъра на МВР. При пътните инциденти са ранени 13 души. В София са станали две тежки и 27 леки катастрофи, при които е загинал един човек, а друг е пострадал.", "date": "2019.02.12", "title": "Две жертви и ранена жена при челен удар в прохода Петрохан"}
{"url": "https://www.faktor.bg/bg/articles/mazh-pochina-pri-intsident-s-troleybus-v-sofiya", "text": "Възрастен мъж почина при произшествие с тролейбус на столичния булевард \"Акад. Иван Евстратиев Гешов\". По информация на МВР мъжът е пътувал в тролея. На спирката срещу Центъра по хигиена мъжът е тръгнал да слиза от превозното средство и паднал. Според полицията шофьорът на тролейбуса не е преценил ситуацията и е потеглил по-рано, съобщава Нова телевизия.   Според Центъра за градска мобилност е възможно да пътника да му е прилошало. На място веднага е извикана линейка, медиците обаче само констатирали смъртта на мъжа.  Инцидентът е станал около 20.00 часа вчера, обстоятелствата се доизясняват.", "date": "2019.02.12", "title": "Мъж почина при инцидент с тролейбус в София"}
{"url": "https://www.faktor.bg/bg/articles/obshtestvo/ulitsata/shofyori-i-vatmani-ot-stolichniya-gradski-transport-se-oplakvat-che-polagat-robski-trud", "text": "Шофьори и ватмани от Столичния градски транспорт да полагат извънреден труд в нарушение на Кодекса на труда, което води до инциденти. За това алармират от гражданската организация \"Спаси София\" в сигнал до Инспекцията по труда и омбудсмана като прилагат доказателства за това. Последният инцидент е от 8 февруари. Шофьорът на автобус 98 губи управление над возилото малко преди село Железница, след като му прилошава. Удря се в дърво. За последните 39 дни, шофьорът е почивал само четири, а до деня на катастрофата е работил 14 без почивка, показват данни на гражданската организация \"Спаси София\". Не са рядкост водачи с между 350 и 500 часа годишно, при допустими 150. Това създава изключително сериозни рискове за сигурността на градския транспорт. Допускането на преумора за хората, отговорни за живота на стотици хиляди пътници дневно е крайно безотговорно, отбелязват още от гражданската организация. \"Това е изключително опасно, особено за сектори като Градския транспорт, където от един човек, зависи живота на 200 души\", коментира пред БТВ Андрей Зографски от \"Спаси София\". От организацията настояват за оставките на директора на Столичния автотранспорт, на Столичен електротранспорт, както и на председателката на транспортните синдикати Екатерина Йорданова. Като шофьор на автобус Красимир прекарва зад волана между 7 и 9 часа. \"Графиците трябва да се покриват. Работил съм и с по три почивки на месец. Тази работа е тежка. От край време е така\", коментира шофьорът на автобус Красимир Герчев. Антон Баев твърди, че е бивш шофьор от Градския транспорт и причината за смяна на професията след 18 години служба са именно условията на труд. По думите му, който иска да почива, си взема болничен. От организацията определят всичко това като нарушаване на човешки права. Това не бива да се допуска, категорични са от \"Спаси София\". От Столичен автотранспорт обясняват, че понякога шофьорите работят извънредно заради липсата на кадри. Казват, че всичко се случва по правилата, а всеки извънреден час се заплаща. \"Градският транспорт в София предлага едни от най-добрите условия на труд\", категоричен е Слав Монов, директор на Столичен автотранспорт. Инспекторите вече са започнали проверка. При нарушение на трудовите условия санкцията е от 1500 до 15 000 лева.", "date": "2019.02.12", "title": "Шофьори и ватмани от Столичния градски транспорт се оплакват, че полагат робски труд"}
{"url": "https://www.faktor.bg/bg/articles/verizhna-katastrofa-na-okolovrastniya-pat-udarili-sa-se-9-koli", "text": "9 автомобила са катастрофирали на Околовръстния път в посока кв. „Младост“. Това съобщиха от пресцентъра на СДВР., предаде агенция „Фокус“. Сигнал за инцидента е подаден малко след 9.00 ч.  Към момента няма данни за пострадали, има само материални щети. Образувало се е задръстване.", "date": "2019.02.12", "title": "Верижна катастрофа на софийското Околовръстно, нанизали са се 9 коли"}
{"url": "https://www.faktor.bg/bg/articles/nfsb-prizova-svetiya-sinod-da-kanonizira-vasil-levski-za-svetets", "text": "Националният изпълнителен комитет на „Национален фронт за спасение на България“ (НФСБ) изпрати до Светия синод на Българската православна църква напомняне за своята молба спешно да бъде разгледан въпросът с канонизацията като светец на йеродякон Игнатий, познат със светското си име Васил Иванов Кунчев и тачен в паметта на народа ни като Апостола на свободата Васил Левски. В нея бяха изложени мотиви, свързани с живота и дейността му в защита на православните християни и мъченическата му смърт. В призива си от патриотичната партия уточняват още, че молбата им е срещнала голяма обществена подкрепа сред боголюбивия български народ, включително и сред мнозина свещенослужители, но въпросът и до ден-днешен не е разглеждан от Светия синод на БПЦ. на Националния изпълнителен комитет на ПП „Национален фронт за спасение на България“ до Светия Синод на Българската Православна Църква Уважаеми архиереи на БПЦ, Напомняме ви, че преди  година се обърнахме към  Вас с молбата да бъде спешно разгледан въпросът с канонизацията като светец на йеродякон Игнатий, познат със светското си име Васил Иванов Кунчев и тачен в паметта на народа ни като Апостола на свободата Васил Левски, като изложихме мотиви, свързани с живота и дейността му в защита на православните християни и мъченическата му смърт. Тази наша молба срещна голяма обществена подкрепа сред боголюбивия български народ, включително и сред мнозина свещенослужители, но по необясними за нас причини въпросът и до ден днешен не е разглеждан от Светия синод на БПЦ. Без ответ остана и молбата ни месец по-късно за среща с архиереи от Светия синод и лично с Негово Светейшество патриарх Неофит Български, на която да представим допълнителни аргументи за начеване на процедурата по канонизация на Васил Левски, който жертва живота си, за да можем днес в България да изповядваме своята Православна Вяра свободно, без гонения и притеснения. В своята история Светата ни Православна църква неведнъж е откликвала на молбите и духовните потребности на миряните, дълги векове е съумявала да съхрани не само Вярата, но и българския дух на народа ни. Храбри свещенослужители рискуваха не само сана си, но и свободата и дори живота си, за да поведат борбата за независимостта на БПЦ, на която се радваме днес. И благодарение на която вие, уважаеми архиереи, имате високата отговорност да водите БПЦ.  Ето защо не само вярваме и се надяваме, но и имаме право да настояваме да бъде разгледано предложението за процедура по канонизацията на Васил Иванов Кунчев и отново повтаряме готовността и желанието си за среща с Негово Светейшество Българския патриарх, се посочва в молбата на патриотите. Тя е подписана от Валери Симеонов, Данчо Хаджиев и Валентин Касабов.", "date": "2019.02.12", "title": "НФСБ призова Светия синод да канонизира Васил Левски за светец"}
{"url": "https://www.faktor.bg/bg/articles/puskat-5-novi-stantsii-na-metroto-do-oktomvri", "text": "До началото на октомври ще бъдат пуснати първите 5 станции от третия лъч на метрото, свързващ ул. \"Граф Игнатиев\" и \"Красно село\", съобщи в ефира на БНТ изпълнителният директор на столичния \"Метрополитен\" Стоян Братоев. Останалите два участъка от лъча ще бъдат завършени до края на годината. Инж. Стоян Братоев, изпълнителен директор \"Метрополитен\": В крайния си вариант линията ще обслужва почти 200 000 пътника дневно. Над 11 000 тона вредни вещества по-малко ще се изхвърлят в атмосферата. На ден. Над 65-70 хиляди човекочаса ще икономисват пътниците, които ползват метрото вместо останалия градски транспорт, защото скоростта на придвижване с метрото е 2-2,5 пъти по-висока, отколкото с наземния транспорт и дори с лични автомобили.", "date": "2019.02.12", "title": "Пускат 5 нови станции на метрото до октомври"}
{"url": "https://www.faktor.bg/bg/articles/sadat-pusna-pod-garantsiya-svodnik-osaden-vav-frantsiya", "text": "Окръжният съд в Добрич измени мярката за неотклонение на мъж, осъден за сводничество във Франция, съобщиха от пресцентъра на институцията. Д.Я. /41 г./ ще плати парична гаранция от 1500 лева, след като почти осем месеца след задържането му под стража френските власти не са изпратили необходимите документи за привеждане на присъдата му в изпълнение у нас, поясняват от съда.  Във Франция българският гражданин е осъден задочно на четири години \"лишаване от свобода\" за престъпление - тежка форма на сводничество, с няколко съучастници, с множество пострадали - което е осъществено с цел набавяне на доход от проституиращите жертви. След издирване мъжът е задържан с Европейска заповед за арест през юни 2018 година. Съдът е определил размера на паричната гаранция, след като е съобразил, че мъжът е безработен, не е осъждан и срещу него няма заведени други наказателни производства.", "date": "2019.02.12", "title": "Съдът пусна под гаранция сводник, осъден във Франция"}
{"url": "https://www.faktor.bg/bg/articles/spipaha-mlada-zhena-s-golyamo-kolichestvo-narkotichni-veshtestva", "text": "Столичните полицаи хванаха млада жена с голямо количество и различни по вид наркотични вещества. 20-годишната жена е задържана на 9 февруари в квартал \"Люлин\" в хода на акция на униформените от сектор \"Наркотици\" към СДВР. При обиск в жилището на жената са открити различни по големина пликове, съдържащи марихуана и зелени таблетки с формата на четирилистна детелина - екстази. След направена експертиза се установява, че жената е притежавала 1 килограм и 469 грама марихуана, както и 180 грама таблетки екстази на амфетаминова основа. Столичанката е задържана за срок до 72 часа.  Предстои прокуратурата да поиска от съда жената да бъде задържана за постоянно.", "date": "2019.02.12", "title": "Спипаха млада жена с голямо количество наркотични вещества"}
{"url": "https://www.faktor.bg/bg/articles/pompeyo-prizova-stranite-ot-tsentralna-evropa-da-se-saprotivlyavat-na-rusiya-i-kitay", "text": "Държавният секретар на САЩ Майк Помпейо призова страните от Централна Европа да се съпротивляват на влиянието на Русия и Китай, предаде Асошиейтед прес. Той заяви в словашката столица Братислава, че Китай и Русия застрашават напредъка по отношение на демокрацията и пазарната икономика, който е бил постигнат след падането на Берлинската стена през 1989 г. Той заяви, че страните от Централна и Източна Европа са особено уязвими към \"хищнически\" инвестиции и политическо вмешателство. За борба с тази заплаха САЩ са ангажирани да засилят присъствието си в региона чрез споразумения за сътрудничество в отбраната и програми за обмен, каза Помпейо. Помпейо обяви планове за споразумение за сътрудничество в отбраната с Унгария, която е едно от най-охотно приемащите китайски инвестиции европейски правителства, предаде Ройтерс. Помпейо съобщи, че вчера е обсъдил \"опасностите от допускането на Китай да се сдобие с предмостие в Европа\" с унгарския външен министър Петер Сиярто.  Националистичното правителство на Унгария, което подобно на полското е силно политически изолирано в ЕС, се надява да купи противоракетни системи със среден обсег от САЩ, а Словакия иска да купи американски изтребители Ф-16. Сиярто вчера отхвърли притесненията на САЩ от руското и китайско влияние в региона и заяви, че Будапеща изпълнява задълженията си към западните съюзници като член на НАТО. В Унгария Помпейо е обсъдил и безпокойствата за върховенството на закона заради оказвания от премиера Виктор Орбан натиск на съдилища, медии и неправителствени организации. Днес говорителката на китайското външно министерство Хуа Чунин заяви, че Китай оценява \"независимите, справедливи и обективни\" изказвания на Сиярто и че китайско-унгарските отношения няма да пострадат или да допуснат намеса от други страни. Действията на САЩ за потискане на легитимните интереси за развитие на китайските фирми са \"изключително нечестни и неморални\" и не подхождат на голяма сила, добави Хуа. Петер Сиярто пък направи паралел между администрацията на Тръмп и правителството на Орбан в области като ограничаването на имиграцията, защитаването на християните по света и подкрепата за Израел.", "date": "2019.02.12", "title": "Помпейо призова страните от Централна Европа да се съпротивляват на Русия и Китай"}
{"url": "https://www.faktor.bg/bg/articles/moskva-negoduva-sasht-opitvat-namesa-vav-vatreshnite-raboti-na-moldova", "text": "САЩ се опитва да се намесват във вътрешните работи на Молдова, където на 24 февруари ще се проведат парламентарни избори. Това се казва в комюнике от Министерството на външните работи на Руската федерация, предава TACC. „Намесата във вътрешните работи на държави отдавна е запазена марка на външната политика на Вашингтон. В настоящия момент тя се проявава особено ярко във Венецуела, където САЩ по всяка вероятно се опитват да направят държавен преврат. В тази линия е окупацията на част от територията на Сирия след неуспешните опити за елиминиране на легитимното правителство в Дамаск <...> Подобна участ, изглежда, готвят и за Молдова“, се подчертава в текста на външнополитическото ведомство в Москва. Нищо, че сама е окупирала част от Молдова.", "date": "2019.02.12", "title": "Москва негодува: САЩ опитват намеса във вътрешните работи на Молдова"}
{"url": "https://www.faktor.bg/bg/articles/novini/balgariya/balgarite-vav-velikobritaniya-glasuvat-samo-s-trudov-dogovor-ako-brekzit-mine-v-kraya-na-mart", "text": "Ако на 29 март се стигне до брекзит без сделка, то на територията на българското консулство в Лондон ще могат да гласуват българските граждани, които са на трудов договор. Всички останали ще трябва да отговарят на общото условие – да са пребивавали последните три месеца на територията на страна-членка на ЕС. Ако обаче крайните срокове за брекзит бъдат удължени, българите на Острова ще могат да гласуват както досега. Това обясни пред БТВ експертът по изборни системи Димитър Димитров.  През последните европейски избори през 2014 г. над 20 секции за български гласоподаватели са били открити във Великобритания. В същото време в Германия са били открити два пъти по-малко секции. В последните години обаче има засилване на мигрантския поток към Германия, така че статистиката най-вероятно ще бъде по-различна на предстоящите избори. Ако обаче брекзит без сделка стане факт на 29 март, то единият вариант за българите във Великобритания ще бъде да отидат до някоя близка страна в ЕС, за да дадат гласа си. Под въпрос е обаче дали ще могат успешно да упражнят правото си на глас, тъй като, ако нямат трудов договор, ще трябва да отговарят на условието в последните три месеца да са пребивавали на територията на страна-членка на ЕС, което няма да е валидно за Великобритания.", "date": "2019.02.12", "title": "Българите във Великобритания гласуват само с трудов договор, ако брекзит мине в края на март"}
{"url": "https://www.faktor.bg/bg/articles/erodgan-obyavi-voyna-na-tsenoviya-terorizam", "text": "Турският президент Реджеп Тайип Ердоган нарече големите увеличения на цените на зеленчуците и плодовете в последно време \"хранителен тероризъм\" и обеща пазарен контрол, предаде „Хюриет дейли нюз\". Ердоган обяви война на ценовия тероризъм, посочва изданието. „В последните дни те започнаха да си играят с Турция. Цените на патладжаните, доматите, картофите и краставиците започнаха да растат. Това беше терористична атака“, каза Ердоган на церемония по откриване на различни проекти в столицата Анкара. Държавният глава оприличи борбата на своето правителство срещу увеличенията на цените на храните на борбата срещу тероризма. Ердоган определи увеличенията на цените на хранителните продукти като „игри, предприети срещу Турция\". „Ние няма да позволим на онези да предприемат този терор\", добави Ердоган. Той каза, че правителството е започнало действия срещу онези, които стоят зад хранителния терор, по същия начин, както нанася удари по „терористичните бърлоги\" в планините Джуди, Габар и Тендюрек в Източна Турция срещу нелегалната Кюрдска работническа партия ПКК. Правителството е стартирало продажби на плодове и зеленчуци на по-ниски цени директно от общините към потребителите. Цените ще се намалят почти наполовина, добави той. Ердоган заяви, че правителството ще предприеме същите мерки и за продажбите на препарати за почистване. Някои общини в Истанбул и Анкара започнаха да продават по-евтини плодове и зеленчуци директно на потребителите в опит да обуздаят цените на тези стоки. Големи опашки имаше пред сергиите през първия ден от стартирането на тези продажби. Подобни продажби на плодове и зеленчуци ще се извършват на 50 места в Истанбул и на 15 в Анкара.", "date": "2019.02.12", "title": "Еродган обяви война на \"ценовия тероризъм\""}
{"url": "https://www.faktor.bg/bg/articles/tsvetanov-v-razgrad", "text": "Важно е непрекъснато да имаме диалог с хората и да говорим с тях по всички актуални теми и проблеми. Само така може да намерим правилното решение на всеки поставен въпрос. Това заяви председателят на ПГ на ГЕРБ и зам.-председател на партията Цветан Цветанов по време на среща с представители на общинските ръководства и кметовете на ГЕРБ от област Разград.  На събитието присъстваха областният координатор на ГЕРБ – Разград и кмет на града д-р Валентин Василев, областният управител Гюнай Хюсмен, зам.-кметът на община Разград Галина Георгиева - Маринова. По време на срещата бяха обсъдени организационни въпроси, свързани с подготовката и реализацията  на местните събрания за номиниране на кандидати членове на следващия Европейския парламент. Цветан Цветанов бе категоричен, че ГЕРБ е системна партия, която знае и изпълнява своите отговорности към обществото. Председателят на ПГ на ГЕРБ коментира, че България е стабилна и генерира рекорден икономически растеж през последните години. С актива на партията в Разград бяха дискутирани и битови проблеми на местното население, както и различни теми, свързани с инфраструктурата в разградския регион. Председателят на ПГ на ГЕРБ изтъкна, че доверието към партията се е запазило и продължава да расте, защото ГЕРБ изпълнява предизборните си обещания, а правителството на Бойко Борисов се е доказало като надежден и предвидим.", "date": "2019.02.12", "title": "Цветанов в Разград: Важно е непрекъснато да говорим с хората, за да търсим решение на проблемите им"}
{"url": "https://www.faktor.bg/bg/articles/tereza-mey-gotvi-ostavka-prez-lyatoto-za-da-ne-ya-nasledi-boris-dzhonsan", "text": "Членовете на британския кабинет смятат, че премиерът на Обединеното кралство Тереза ​​Мей може да напусне поста си това лято. Това съобщи в. \"Сън\". Решението на Мей може да е свързано с нежеланието за прехвърляне на власт в ръцете на бившия външен министър на Обединеното кралство Борис Джонсън, който критикува плановете на премиера за изпълнение на оттеглянето на Обединеното кралство от Европейския съюз. Според в. \"Сън\", Мей планира да напусне малко след сключването на изгодна сделка за Брекзит, след като в началото на годината предложението й бе отхвърлено. Това ще засили позицията ѝ на премиер и ще ѝ позволи да повлияе на избора на нейния наследник като ръководител на управляващата Консервативна партия, подчертава вестникът. Джонсън напусна поста си начело на британското външно министерство през юли миналата година, тъй като не се съгласи с плана на Мей за оттеглянето на Обединеното кралство от Европейския съюз. Сега той е обикновен член на Камарата на общините от управляващата Консервативна партия. Британски медии и местни наблюдатели го възприемат като един от възможните наследници на премиера, ако тя подаде оставка като ръководител на правителството. Британският премиер обяви в началото на декември месец миналата година, че смята да се оттегли като лидер на консерваторите преди следващите избори през 2022 година. Тогава тя беше категорична, че ще остане лидер до края на процедурата по Брекзит, който трябва да настъпи официално в края на март 2019 година.", "date": "2019.02.12", "title": "Тереза ​​Мей готви оставка през лятото, за да не я наследи Борис Джонсън"}
{"url": "https://www.faktor.bg/bg/articles/karakachanov-dava-ostavka-ako-gerb-ne-podkrepyat-merkite-za-tsiganite", "text": "Лидерът на ВМРО Красимир Каракачанов обяви, че ако концепцията му с мерките за интеграция на циганите не бъде приета от парламента с подкрепата на управляващите, той е готов да подаде оставка и да мине в опозиция. \"Ако ГЕРБ смятат, че ДПС са им идеологически по-близко до сърцето, няма проблем, аз си подавам оставката, минавам в опозиция, да си направят коалиция и да управляват щастливо\", каза вицепремиерът и военен министър в интервю за Евроком по повод критиките на движението, което го обвини, че програмата му гази Конституцията. \"Ако най-важният въпрос е, че ние изчезваме като нация, ако това наше виждане не се споделя от хората, с които управляваме, какъв е смисълът да продължаваме заедно?\", каза той по адрес на коалиционните партньори. \"Аз не желая един ден моите внуци и правнуци да кажат, че по времето на нашия дядо България се закри като държава след 1400 г.\", категоричен е Каракачанов. Той все пак смята, че ще има подкрепата на кабинета и няма да се стигне до оставка. Даде да се разбере, че не е бил спрян, когато е информирал предварително и премиера, и министрите за оповестяването на концепцията и за внасянето й. Раздал я  е и на министрите за предложения. Вицепремиерът обори критиците на документа, като поясни, че никъде няма противоконституционни нарушения на права. По думите му, така наречените \"системни партии\" много обичат да работят с този електорат по време на избори. \"По един или друг начин да ги мотивират, било с обещание, било материално. Да, българските партии не желаят да губят електорат да гласуват за тях и в това е разковничето на проблема\", коментира Каракачанов. Това е причината толкова години да не предприемат нищо, защото, по думите му, се интересуват от предизборния и следизборния си резултат, а не от проблемите на нацията. \"За мен няма значение коя партия ще управлява, ако народът живее добре и сигурно. Нека да стане ясно на обществото кой има дупе да тръгне и кой не иска да го направи. Повече така не може да продължава\", заяви вицепремиерът. Той добави, че въобще не го притесняват онези, \"които реват за правата на човека\". \"Защото това са крокодилски сълзи от хора, които 25-30 г. се добре се хранят с темата права на човека. Само че дезинтегрират държавата, разбиват чувството ни за национална общност и солидарност. И по този начин на гърба на българската държавност и нация си живеят добре в България\", каза той по адрес на ромските НПО и на БХК. Каракачанов твърди още, че ако има репресивни мерки в тази концепция, то те са насочени не към циганите, а към държавната администрация, която не контролира и не следи изпълнението на законите. И даде за пример отсъствието от училище, измамите с ТЕЛК и източването на социалната система. \"Истината е, че за циганските работи в България сме виновни ние, българите, години наред си затваряме очите, правим се на политически коректни\", заключи Каракачанов.", "date": "2019.02.12", "title": "Каракачанов: Давам си оставката, ако ГЕРБ не подкрепят мерките за ромите"}
{"url": "https://www.faktor.bg/bg/articles/podpisan-e-dogovorat-za-stroezha-na-tunel-zheleznitsa-na-am-struma", "text": "Подписан е договорът за строежа на тунел \"Железница на АМ \"Струма\", съобщиха от Агенция \"Пътна инфраструктура\". Съоръжението ще е с дължина около 2 км и ще бъде най-дългият пътен тунел изграждан досега у нас. Изпълнението на поръчката е възложено на ДЗЗД „АМ СТРУМА ТУНЕЛ 2018“, в което участват: „ДЖИ ПИ ГРУП“ АД, „ГЛОБАЛ КЪНСТРЪКШЪН“ ООД и „ВИА ПЛАН“ ЕООД. Стойността на договора е 185 370 370, 37 лв. без ДДС. Проектът ще се съфинансира от Кохезионния фонд на Европейския съюз и националния бюджет чрез ОП „Транспорт и транспортна инфраструктура“ 2014-2020 г. Спазвайки разпоредбите на Закона за обществените поръчки Агенция „Пътна инфраструктура“ пристъпи към подписване на договора след като Върховният административен съд се произнесе в полза на решението на АПИ за избор на изпълнител. В тази връзка на 15 януари т. г. агенцията изпрати искане до класираните участници - ДЗЗД „АМ СТРУМА ТУНЕЛ 2018“ и ДЗЗД „АМ Струма-ОП2: Тунел Железница“, за удължаване срока на валидност на офертите. В получените отговори офертното си предложение потвърди ДЗЗД „АМ СТРУМА ТУНЕЛ 2018“, а ДЗЗД „АМ Струма-ОП2: Тунел Железница“ (в което са „ГЛАВБОЛГАРСТРОЙ“ АД и „ГБС-Инфраструктурно строителство“ АД) не удължава срока на валидността й. Срокът за изпълнение на проектирането и изпълнението на строително-монтажните работи на тунел „Железница“ (от км 366+720 до км 369+000) e 1060 календарни дни. Съоръжението ще бъде с две отделни тръби за движение в посока. Дължината на всяка тръба ще е около 2 км. Тунелът ще бъде с всички необходими системи за енергоефективно осветление, вентилация, видеонаблюдение, пожароизвестяване, интелигентна система за управление на трафика и т. н. Ще бъде изграден и обслужващ тунелен път при южния портал на тунела откъм гр. Симитли, площадка за хеликоптер, два моста над Суха река, които са съответно 132 м и 24 м, подпорна стена и др.  През миналата година АПИ проведе обществена поръчка за избор на изпълнители за „Проектиране и строителство на автомагистрала „Струма“ Лот 3.1 Тунел „Железница“. Тръжната процедура бе с 3 обособени позиции - за тунела, и за пътя преди и след съоръжението, за да може на обекта да се работи едновременно и проектът да завърши в срока на оперативната програма. През миналата година бяха подписани договорите за проектирането и строителството на трасето преди и след съоръжението. Отсечката преди тунел „Железница“ в посока София - Кулата (от км 366+000 до км 366+720) е с дължина 720 м. Тя включва и обслужващ тунелен път при северния портал и мостово съоръжение с обща дължина 620 м. Участъкът ще бъде изграден от ДЗЗД „Железница - Север“, в което са: „ГБС Инфраструктурно строителство“ АД, „Главболгарстрой“ АД и „Главболгарстрой Интернешънъл“ ЕАД. Стойността на договора е 29 985 345 лв. без ДДС. Участъкът след тунел „Железница“ (от км 369+000 до км 370+400), е 1,4 км. Той ще бъде построен от „ПСТ ГРУП“ ЕАД. Стойността на договора е 18 442 297,40 лв. без ДДС. Договорът включва проектиране и строителство на автомагистрален участък с дължина 1,4 км, селскостопански подлез, подпорна и укрепителна стена, отводнителни съоръжения, изграждане и реконструкция на инженерни мрежи и др.", "date": "2019.02.12", "title": "АПИ: Подписан е договорът за строежа на тунел \"Железница на АМ \"Струма\""}
{"url": "https://www.faktor.bg/bg/articles/radev-e-odobril-bachvarova-za-poslanik-v-izrael", "text": "Президентът Румен Радев е дал съгласието си шефката на кабинета на премиера Бойко Борисов и бивш вицепремиер и вътрешен министър Румяна Бъчварова да е новият български посланик в Израел. Информацията бе потвърдена пред \"24 часа\" от два независими източника от президентството и Министерството на външните работи. Бъчварова бе един от препъникамъните в продължилото над половин година съгласуване между правителството и държавния глава на новите посланически назначения. Шефката на кабинета на министър-председателя ще замени в Тел Авив Димитър Михайлов.", "date": "2019.02.12", "title": "Радев е одобрил Бъчварова за посланик в Израел"}
{"url": "https://www.faktor.bg/bg/articles/nato-podgotvya-merki-za-otbrana-v-usloviyata-na-prekratyavane-na-raketniya-dogovor", "text": "НАТО започва да подготвя мерки за отбрана в условията на прекратяване на Договора за премахване на ракети със среден и малък обсег (ИНФ), но не възнамерява да разположи нови ракети в Европа. Това съобщи генералният секретар на организацията Йенс Столтенберг на пресконференция в навечерието на срещата на министрите на отбраната на алианса, съобщава ТАСС. \"В същото време ние се готвим за свят без Договора за ИНФ. Ще обсъдим какви стъпки трябва да предприеме НАТО, за да се адаптира към руските ракети. Но каквито и да са тези стъпки, те ще бъдат балансирани, координирани и отбранителни. Не възнамеряваме да разполагаме нови ракети в Европа\", обясни той. Министрите на отбраната на НАТО ще обсъдят \"разполагането на ракети 9M729 от страна на Руската федерация. Всички знаем, че договор, който е едностранен не може да гарантира сигурност, така че САЩ, с пълната подкрепа на съюзниците си от НАТО, обявиха оттеглянето си. Това решение ще влезе в сила след 6 месеца. Русия има последна възможност да действа отговорно и да се върне, призоваваме Русия да се възползва от тази възможност\", допълва той. Столтенберг коментира, че \"НАТО не иска нова надпревара във въоръжаването. Това не е в интерес на никого\". Генералният секретар обясни, че темата за прекратяването на Договора за ИНФ ще бъде обсъдена на конференцията за сигурност в Мюнхен и по време на преките контакти между Русия и НАТО. \"Ние вече повдигнахме и отново ще повдигнем този въпрос както в рамките на Съвета Русия-НАТО, така и в преките преговори с Русия. Въпросът ще бъде обсъден на конференцията в Мюнхен, защото всички членове на НАТО разбират, че този стожер за нашата сигурност е под заплаха\", добави той. Столтенберг допълни, че увеличаването на разходите за отбрана на европейските страни - членки на НАТО и Канада, ще бъде 100 милиарда долара през следващата година. В същото време, не всички страни от НАТО ще изпълнят ангажиментите си за увеличаване на военните разходи до 2% от БВП до 2024 г. Според него, оттеглянето на Великобритания от ЕС няма да промени отношенията на Лондон с НАТО, а само ще увеличи ролята на алианса в Европа. \"Брекзит ще промени отношенията между Великобритания и ЕС, но не и между Великобритания и НАТО. Напротив, ние можем да представляваме добра политическа платформа\". Според генералния секретар след Брекзит, 80% от военните разходи на НАТО ще идват от държави, които не са част от Европейския съюз. Столтенберг допълни, че НАТО възприема, че Украйна е важен партньор, алиансът ще помогне на Киев в процеса на присъединяване, включително в борбата с корупцията. \"Украйна е много важен партньор. Ще продължим да й помагаме в процеса на присъединяване, включително към борбата с корупцията\".", "date": "2019.02.12", "title": "НАТО подготвя мерки за отбрана в условията на прекратяване на ракетния договор"}
{"url": "https://www.faktor.bg/bg/articles/v-makedoniya-izlizat-novi-danni-za-imperiyata-na-bivshiya-kontrarazuznavach-no-1-sasho-miyalkov", "text": "Разследването по случая „Империя“ на Специализираната прокуратура бе ограничен до ключовата 2009-та година заради липса на доказателства, но сега разследващите органи се разровиха в старите досиета за организираната престъпност и корупцията в Скопие. Така стана ясно, че „Империята“ на бизнесмена Йордан (Орце) Камчев и бившият директор на Управлението за сигурност и контраразузнаване Сашо Миялков е градена повече от десетилетие, отбелязва скопското електронно издание МКД. Основен заподозрян отново е Камчев, за когото се смята, че е нанесъл щети на държавата в размер на 5,9 млн. евро. Старото дело е било затворено поради липса на доказателства, но сега Специализираната прокуратура подкрепя разследването с нови доказателства.  Случаят, който се възобновява, е разследването на колапса на компаниите „Орка-спорт“ и „Орка-текстил“ и други фирми на покойния Иля Камчев. Те са укрили данъци чрез умишлен фалит, а средствата са инвестирали в офшони компании, след което превеждат пари на новосъздадени фирми в Македония.", "date": "2019.02.12", "title": "В Македония излизат нови данни за „Империята“ на бившия контраразузнавач № 1 Сашо Миялков"}
{"url": "https://www.faktor.bg/bg/articles/guterish-izrazi-otnovo-gotovnost-da-pomogne-za-reshavaneto-na-krizata-vav-venetsuela", "text": "Генералният секретар на ООН Антониу Гутериш изрази вчера готовността си да посредничи за решаването на кризата във Венецуела. Той заяви това на среща с венецуелския външен министър Хорхе Ареаса в Ню Йорк, предаде Франс прес. Гутериш се срещна с Ареаса по молба на Каракас на фона на продължаващата политическа криза между президента Николас Мадуро и лидера на опозицията Хуан Гуайдо. \"Генералният секретар отново предложи да стане посредник между двете страни с цел провеждането на сериозни преговори, които да помогнат на Венецуела да излезе от сегашното положение\", каза говорителят на ООН Стефан Дюжарик. Гутериш иска да получи съгласието и на двете страни, преди да премине към действие. Според дипломати от ООН правителството на Николас Мадуро е готово за преговори, но все още не е ясна позицията на Хуан Гуайдо, отбелязва АФП.  Председателят на венецуелския парламент Гуайдо се обяви за временно изпълняващ длъжността президент на Венецуела на 23 януари и бе признат от около 50 страни по света, сред които и Съединените щати.  Вашингтон предложи на Съвета за сигурност на ООН проект за резолюция с призив към правителството на Мадуро да улесни получаването на международна хуманитарна помощ за венецуелския народ и да поеме ангажимент за произвеждане на нови президентски избори. Текстът бе отхвърлен от Русия, един от съюзниците на Мадуро редом с Китай, Турция и Иран. Венецуела преживява изключително тежка икономическа криза, белязана от хиперинфлация и недостиг на лекарства и други продукти от първа необходимост. Според ООН 2,3 милиона венецуелци са напуснали страната от 2015 г.", "date": "2019.02.12", "title": "Гутериш на среща с външния министър на Венецуела: Готов съм да помогна за решаване на кризата"}
{"url": "https://www.faktor.bg/bg/articles/restavratorkata-na-zhelyaznata-tsarkva-podari-kartina-na-borisov", "text": "Министър-председателят Бойко Борисов се срещна с архитекта Фикрие Булунмаз, под чието ръководство бе реставрирана желязната църква „Св. Стефан“ в Истанбул, съобщи правителствената пресслужба. Премиерът изрази благодарност за усърдната работа на целия екип, работил по възстановяването на българския храм в автентичен вид. Желязната църква „Св. Стефан“ блести като бижу. Радвам се, че днес тя е действащ православен храм и в нея се отслужват редовно празнични литургии“, каза министър-председателят и благодари на турските власти за съвместната работа. Архитект Фикрие Булунмаз подчерта, че това е бил много вълнуващ за нея проект. По време на срещата тя подари на министър-председателя картина на желязната църква “Св. Стефан“. На 7 януари 2018 г. премиерът Бойко Борисов и президентът на Турция Реджеп Тайип Ердоган откриха реставрираната желязна църква „Св. Стефан” в Истанбул. Тя е един от най-значимите български паметници на архитектурата и културата. Храмът е осветен на 8 септември 1898 година от Екзарх Йосиф. Тогава сградата, заедно с обзавеждането й, струват на Българската държава около 1 млн. златни лева. Уникалната постройка от метал, проектирана от арменския архитект Ховсеп Азнавур, е била изработена в Австрия от металургичната фирма „Вагнер“, а елементите на конструкцията са пренесени с железница и са тежали около 500 тона. Били са сглобени на място. Дължината на църквата е 32,50 метра, а ширината - 12,50 метра.", "date": "2019.02.12", "title": "Реставраторката на желязната църква подари картина на Борисов"}
{"url": "https://www.faktor.bg/bg/articles/tsvetanov-1-50", "text": "\"В предстоящата кампания за европейските избори най-тежката задача пред ГЕРБ ще бъде да намерим противодействие на фалшивите новини. Ежедневното им лансиране и непрекъснатото им повтаряне създава усещане сред хората, че те всъщност са истина\". Това заяви в Разград пред журналисти председателят на ПГ на ГЕРБ и зам.-председател на партията Цветан Цветанов, съобщиха от пресцентъра на ПП ГЕРБ. Според Цветанов БСП не могат да предложат алтернатива и нямат нещо, с което да се похвалят. Според него в БСП се интересуват единствено от това как да дискредитират управлението. „Там има много сериозна вътрешна битка за това кой да води листата за европейските избори. Това е битка на различни лобита“, обясни зам.-председателят на ГЕРБ. Той изтъкна, че в ГЕРБ нещата не стоят по този начин, като партията има стабилно ръководство и структури в цялата страна, които действат в пълен синхрон. Цветанов сподели, че един от начините да се противодейства на фалшивите новини е да се правят непрекъснати срещи с хората и те да бъдат информирани за свършената работа. „БСП може и да твърдят, че са алтернатива, но след края на управлението им през 2014 г. имаше огромен дефицит и безработица от 11.5%. Днес обаче събираемостта в приходните агенции е с 50% по-висока, а безработицата е 5%, като прогнозите са тя да пада. Вдигнахме доходите с 10%, като благодарение на икономическото развитие, добрата събираемост и приходите от борбата с контрабандата догодина се очаква с още 10% да се увеличат доходите. Надявам се това да мотивира българите зад граница да се върнат у нас“, посочи председателят на ПГ на ГЕРБ. Цветан Цветанов поясни, че в повечето общини проблемите са свързани със състоянието на пътната инфраструктура. „Държавата обаче е стабилна, за миналата година имахме излишък и това ни позволи да отделим допълнителни целеви средства за българските общини и за подобряването на инфраструктурата там“, посочи той. Зам.-председателят на ГЕРБ отбеляза, че България продължава да се възползва максимално от европейската солидарност, като изтъкна факта, че при управление на ГЕРБ никога не са спирани европейски средства – нещо, което не може да се каже за други управления.", "date": "2019.02.12", "title": "Цветанов: Най-тежката задача в предстоящата ни кампания е да намерим противодействие на фалшивите новини"}
{"url": "https://www.faktor.bg/bg/articles/politiko-sloveniya-i-harvatiya-obviniha-tayani-v-revizionizam", "text": "Лидерите на Словения и Хърватия осъдиха председателя на Европарламента Антонио Таяни заради изказвания, намекващи за териториални претенции от страна на Италия, пише „Политико“. През уикенда Таяни участва във възпоменание за клане, извършено в края на Втората световна война близо до сегашната граница между Италия и Словения. „Да живее Триест, да живее италианска Истрия, да живее италианска Далмация, да живеят италианските изгнаници!“, заяви той. Регионът Истрия включва части от Италия и днешните Словения и Хърватия. Далмация пък е част от Хърватия. И двата региона са били окупирани от фашистка Италия по време на войната. Изказването на Таяни бе осъдено от премиерите на двете бивши югославски републики, както и от словенската еврокомисарка Виолета Булц. Председателят на Европарламента бе обвинен и в исторически ревизионизъм заради отношението си към клането на италианци и други, противопоставили се на преминаването на част от Триест под югославска юрисдикция през 1945 г. Съвместна италианско-словенска историческа комисия обяви през 2004 г., че тези събития са „предизвикани поради атмосферата на разчистване на сметки с фашисткото насилие“. Словенският премиер Марян Шарец протестира в туитър срещу „желанието да се фалшифицира историята“ в страната му и обяви, че същото нещо се случва и от италианската страна на границата. „За съжаление това правят и представители на ЕС. Това е безпрецедентен исторически ревизионизъм. Фашизмът е факт и целта му е била унищожаването на словенския народ“, пише Шарец. Еврокомисарката Виолета Булц, която отговаря за транспорта и туризма, смята, че изявлението на Таяни е обезпокоително. „Не очакваме това от нашите европейски лидери. Изопачаването на исторически факти на словенско-италианската граница е неприемливо. Европейската история е история на мира, солидарността и единството“, смята тя. Хърватският премиер Андрей Пленкович, който заедно с Таяни членува в десноцентристката Европейска народна партия (ЕНП), също смята, че думите на председателя на ЕП са неприемливи. „Осъждам най-решително изказването на председателя Таяни. Това, което той каза, бе невярно и дори му го казах днес по телефона. Хърватското правителство и лично аз не можем да приемем изявления, които са намеса в териториалната цялост на Хърватия или съдържат елементи на ревизионизъм“, заяви той. Хърватската евродепутатка от ЕНП Дубравка Шуица допълва: „Хората в Истрия и Далмация добре помнят какво е представлявал италианският терор. Разбирам, че една страна иска да спомене своите жертви, но да се говори за италиански Истрия и Далмация е остатък от едно друго време.“ В специално изявление Антонио Таяни отрича да е направил нещо лошо. Той заявява, че е искал да почете хилядите жертви – предимно италианци, на също така хървати и словенци, на нещо, което трябва да бъде смятано за една от най-ужасните трагедии на миналия век. Председателят на ЕП твърди, че думите му за „италианска Истрия и Далмация“ не са териториални претенции. Ставало дума за италианоезичните изгнаници от тези региони, децата и внуците им, много от които са присъствали на церемонията през уикенда.", "date": "2019.02.12", "title": "Словения и Хърватия гневни на Таяни, обвиняват го в ревизионизъм"}
{"url": "https://www.faktor.bg/bg/articles/tereza-mey-protaka-glasuvaneto-za-brekzit", "text": "Британската министър-председателка Тереза Мей ще поиска днес от депутатите в парламента да й дадат още няколко седмици, за да опита да договори промяна на споразумението с ЕС за \"Брекзит\" и ще премести гласуването по този въпрос на 27 февруари. Това съобщиха в понеделник вечерта почти всички големи британски вестници, съобщава ТАСС. Според информация на \"Дейли телеграф\" Мей ще заяви днес в Камарата на общините, че изключва възможността Великобритания да остане част от европейския митнически съюз след \"развода\" с ЕС. Именно това иска опозиционната Лейбъристка партия, за да подкрепи правителството. Според \"Дейли телеграф\" с това обещание Мей ще опита да успокои евроскептиците и по този начин да получи допълнително време за преговори с Брюксел. Повторното гласуване по сделката с ЕС за Брекзит бе планирано за 14 февруари, но в. \"Гардиън\" пише, че Мей се надява да отсрочи вота за 27 февруари. Според изданието британската министър-председателка може да обещае на депутатите, че ще получат нова възможност да внесат поправки в закона за Брекзит, част от който се явява споразумението с ЕС. Според \"Файненшъл таймс\" редица членове на британското правителство подозират Мей, че нарочно бави датата на гласуване в парламента. Според тях планът на премиерът е гласуването да се състои колкото се може по-близо до датата за \"Брекзит\" 29 март и по този начин депутатите да останат само с две възможности - да подкрепят споразумението в предложения му вид или да се готвят за твърд \"Брекзит\", тоест без сделка. Всички издания обръщат внимание на факта, че позицията на Европейския съюз остава непроменена. Вестниците цитират изявлението на главния преговарящ на ЕС за Брекзит Мишел Барние, който вчера отново заяви, че ЕС няма намерение отново да обсъжда условията по споразумението, постигнато миналата година. Същевременно в. \"Сън\" пише, че според членове на кабинета Тереза Мей се готви да подаде оставка през лятото, за да може да влияе на избора на неин наследник, съобщава Ройтерс. Този ход се разглежда и като план за спиране на нейния отдавнашен съперник Борис Джонсън, който иска съвсем различно търговско споразумение с ЕС с по-малко връзки с Брюксел, пише БТА.", "date": "2019.02.12", "title": "Тереза Мей протака гласуването за Брекзит"}
{"url": "https://www.faktor.bg/bg/articles/kongresat-oryaza-byudzheta-za-ogradata-na-tramp-s-meksiko", "text": "Преговарящи от двете партии в Конгреса на САЩ съобщиха, че са постигнали принципно споразумение за финансиране на правителството и избягване на нова частична парализа на държавната администрация, предаде Асошиейтед прес. В стремежа си да избегнат нова частична парализа на държавната администрация републиканците се съгласиха на далеч по-ниска сума от исканите от президента Тръмп за граничната стена с Мексико 5,7 милиарда долара и предложиха около 1,4 милиард. Това финансиране ще е до края на настоящата фискална година, която приключва на 30 септември. Тази обсъждана сума покрива около 90 км нови гранични заграждения във вид на метални съоръжения вместо бетонна стена. Белият дом през декември искаше заграждения за около 350 км граница. Финансирането покрива заграждения, които да се построят в долината на Рио Гранде в щата Тексас. Принципното споразумение предвижда още увеличаване на нови технологии като усъвършенстван скрининг на гранични КПП-та, искана от демократите хуманитарна помощ и повече митничари.", "date": "2019.02.12", "title": "Конгресът оряза с 4 пъти бюджета за оградата на Тръмп с Мексико"}
{"url": "https://www.faktor.bg/bg/articles/naslednichkata-na-merkel-v-hds-ne-izklyuchva-zatvaryaneto-na-germanskite-granitsi-v-sluchay-na-nova-bezhanska-kriza", "text": "Новият председател на Християндемократическия съюз (ХДС) Анегрет Крамп-Каренбауер не изключва затварянето на германските граници в случай на нова мигрантска криза като тази от 2015 г., съобщава вестник BILD. „Вече подчертахме, че това е напълно възможно като Ultima Ratio“ (последен, решаващ аргумент), заяви наследникът на Меркел на лидерския пост в ХДС. Но Крамп-Каренбауер припомни и друго: „От миналото лято ситуацията е различна. Канцлерът (Ангела Меркел) преговаря в Европа, за да договори споразумения със съседни страни“.  По-рано нейната партия представи своите констатации относно миграционната и бежанската политика не само на Берлин, но и на Брюксел. От тях стана ясно, че ХДС се стреми към много по-строга миграционна политика, за да се избегне нова бежанска криза с мащабите на тази от 2015 г.  В понеделник ХДС проведе „работно заседание“ на тема реформа в германската и европейската миграционна политика. Около стотина експерти, разпределени в общо четири работни групи, се събраха в централата на ХДС в Берлин, за да обсъдят миграцията, сигурността и интеграцията с водещите политици на партията и „сестринския“ Християнсоциален съюз. Срещата завърши с даването на препоръки за конкретни действия от страна на парламента и федералното правителство. Канцлерът Ангела Меркел не присъства на „разговорите в работилницата\" с цел провеждането на „открита дискусия“.", "date": "2019.02.12", "title": "Наследничката на Меркел в ХДС не изключва затварянето на германските граници при нова бежанска криза"}
{"url": "https://www.faktor.bg/bg/articles/bloomberg-kitay-se-gotvi-za-valna-ot-faliti", "text": "През 2016 година Китай за първи път позволи на компании да обявят банкрут, за да преструктурират дълговете си. Но това се оказа само началото на вълна от фалити. През 2018 година в страната бяха регистрирани рекордно число фалити заради дългове от 119 милиарда юана. Днес прогнозите са ситуацията да продължи да се влошава и през 2019 година, пише Bloomberg. Вече има два крупни инвеститора, които просрочиха датата на плащания по свои дългове. Това създава условия за лавина от корпоративни банкрути и подчертава рисковете, които съществуват на китайския дългов пазар. Първата инвестиционна компания с проблеми стана China Minsheng Investment Group.Последва я Шанхайският финансов холдинг, който трябваше да изплати подобна сума на 29 януари, но това така и не се случи. И в двата случая стявя дума за големи инвеститори ,които набавят парите си от пласиране на облигации и изплащат дълговете си с лихва. Все още подобни случаи не са сериозна заплаха за мощната китайска икономика, но проблемите идват от предизвикани от тях проблеми. Властите вече обявиха, че ще ограничат наливането на пари в икономиката и това доведе до проблеми с рефинансирането на задълженията на стотици китайки компании, съобщава dir.bg.", "date": "2019.02.12", "title": "Bloomberg: Китай се готви за вълна от фалити"}
{"url": "https://www.faktor.bg/bg/articles/desislava-atanasova-pita-sotsialist-li-e-ninova-sled-kato-v-internatsionala-sashto-sa-sreshtu-maduro", "text": "\"Интернет страницата на Социалистическия интернационал, чиито Вицепрезидент е Корнелия Нинова е пълна с позиции против режима на Мадуро. \"Съветът на Социалистическия интернационал (СИ) одобри комюнике във вторник, в което признава заместник Хуан Гуайдо и венецуелското народно събрание като единствена легитимна власт да ръководи процеса на демократичен преход във Венецуела\". Това написа във Фейсбука си депутатът от ГЕРБ Десислава Атанасова.  \"Организацията също така изрази своята \"огромна загриженост за репресии\", извършена от \"незаконния режим на Николас Мадуро\" и \"изисква пълно възстановяване на конституционния ред\". Премиера на Испания Педро Санчес Николас казва \"Който реагира с куршуми и със затвори на желанието за свобода не е социалист, той е тиранин\", и предупреди Мадуро в края на заседанието на Международния съвет на социалистите.\" Та, социалист ли е Корнелия Нинова или не \"знае\" за решенията на Социалистическия интернационал, чиито Вицепрезидент е?\", казва още Атанасова.", "date": "2019.02.12", "title": "Атанасова: Нинова е вицепрезидент на интернационала, а не се съобразява с мнението на социалистите за Мадуро"}
{"url": "https://www.faktor.bg/bg/articles/novini/balgariya/ninova-podkrepila-tayno-guaydo-chrez-sotsialisticheskiya-internatsional-a-u-nas-brani-vlastta-na-maduro", "text": "На свое заседание преди дни Социалистическият интернационал със специално комюнике е признал Хуан Гуайдо и венецуелското Народно събрание за единствената легитимна власт, която да води процесите за демократичен преход в държавата. Това съобщава MercoPress. Срещата се е провела в столицата на Доминиканската република Санто Доминго. Лявата международна организация е изразила силната си загриженост от възможността от репресии на нелегитимния режим на Мадуро и настоява за възстановяване на конституционния ред. Социалистическият интернационал предупреждава, че провеждането на демократични избори са единствения начин страната да върви напред. Те трябва да бъдат под наблюдението на нов, напълно независим и безпристрастен избирателен орган. От 2003 година БСП е член на Социалистическия интернационал, а през март 2017 година Корнелия Нинова  бе избрана за вицепрезидент на Социалистическия интернационал на XXV му конгрес, който се проведе в Картахена, Колумбия.  Активисти от БСП коментират пред Faktor.bg, че лидерът им няма начин да не е знаела какви решения ще вземе Социалистическият интернационал, защото е негов вицепрезидент. В България обаче  защото позицията им не е изгодна на нашите социалисти. Част от организациите на БСП в страната подкрепят открито диктатора Мадуро. Самата БСП обяви преди дни, че е за ненамеса във вътрешните работи на трета държава.  В случая Корнелия Нинова избра отново двойнствена игра – тайно подкрепя Гуайдо на международно ниво, а у нас с позицията на социалистите реално стабилизира режима на Мадуро и му дава легитимност.  Източници от „Позитано” 20 са категорични, че до сега Нинова не се е разграничила официално от решението на Социалистическия интернационал, не е обявила своя позиция в качеството си на вицепрезидент. Можеше даже да хвърли оставка като лидер на Интернационала, но не иска да се разделя с международния пост, който я легитимира, а и вероятно се страхува, че БСП може да бъде изключена от организацията, както се случи със Сандинисткия фронт на Никарагуа, коментират нейни съпартийци.", "date": "2019.02.12", "title": "Нинова подкрепила тайно Гуайдо чрез Социалистическия интернационал, а у нас брани властта на Мадуро"}
{"url": "https://www.faktor.bg/bg/articles/novini/balgariya/izkustveniyat-intelekt-stava-prioritet-za-beliya-dom", "text": "Президентът на САЩ Доналд Тръмп разпореди на администрацията си да отдаде повече внимание на изкуствения интелект в стъпка, която е смятана за начало на надпревара с Китай в тази сфера, предаде АФП. На служителите на администрацията е наредено да отдадат пълен приоритет в подкрепа на развитието на иновации, свързани с изкуствения интелект, се казва в становище на Белия дом. Разпореждането обаче не конкретизира субсидии или детайлна стратегия.  „Президентът понякога стартира инициативи, които звучат добре, но нямат реален ефект“, коментира Даръл Уест, шеф на Центъра за технологични иновации в института Брукингс. ", "date": "2019.02.12", "title": "Изкуственият интелект става приоритет за Белия дом"}
{"url": "https://www.faktor.bg/bg/articles/firmata-izgotvila-ideyniya-proekt-za-otsechka-ot-struma-e-pravila-vremenni-patishta-i-sondazhi", "text": "Фирмата, реализирала идейния проект за строителството на отсечка от магистрала „Струма”, е правили временни пътища и сондажи миналото лято в Кресненското дефиле. Това каза пред bTV управителят на „Пътпроект – 2000” инж. Любен Симеонов. По думите му такива са правени не само миналата, а и през 2017 г. Идейният проект е възложен от Агенция „Пътна инфраструктура” и на практика предхожда изготвянето на техническия проект и строителството.  „Заедно с изготвянето на идейния проект, който започна през 2016 г., ние трябваше да направим подробно инженeрно-геоложко проучване на трасето и масива, през който минава набелязаното развитие на автомагистралата. Миналото лято сме направили около 20 сондажа с дължина около 400 метра, а през 2016 г. сме изработили 1700 метра линейни сондажи”, каза инж. Симеонов. „Не сме прекарвали пътища, ние възстановихме стари пътища, силно ерозирали в следствие на атмосферните условия”, подчерта той. „За да достигнем до набелязано място да сондираме, сме направили допълнително площадки и пътища. Не може да са 7000 метра, не зная колко са, трябва да се обърна към инженер-геолога”, отбеляза управителят на фирмата. По думите му може има направени нови пътища, но не са всички нови. „Има отклонения, за да стигнем до мястото, което сме набелязали за инженерно-геоложко проучване”, уточни той. Инж. Симеонов призна, че никой не е искал да се правят допълнителни сондажи. По думите му през април 2018 г. от АПИ са му възложили да актуализираме парцеларния план.  Когато е възложена актуализацията, проектантите са решили „да довършат работата си”, за да не допуснат грешка и да не подведат и правителството, и бъдещи контрактори, стана ясно от думите на управителя на фирмата, изготвила идейния проект. По думите му е имало геоложко проучване, но не със сондажи, а с други методи. „Това е наша инициатива, АПИ не знае”, подчерта инж. Симеонов. „Исках да проверя дали този откос, който съм заложил в идейния проект, отговаря на инженерно-геоложките условия. Ние сме го проверили, но чрез друг метод, не конкретно чрез инженерно-геоложко сондиране”, категоричен  беше проектантът. „През 2017 г. информирахме горското стопанство. Сега, разчитайки на информацията от 2017 г., през 2018 г. направихме допълнителни сондажи”, отбеляза той.", "date": "2019.02.12", "title": "Фирмата, изготвила идейния проект за отсечка от \"Струма\", е правила временни пътища и сондажи"}
{"url": "https://www.faktor.bg/bg/articles/novini/balgariya/ekspert-hlorpirifos-e-ot-silno-toksichnite-insektitsidi-no-nyama-nishto-obshto-s-novichok", "text": "Веществото хлорпирифос не е от групата на отровните вещества като „Новичок”. Той  е от групата на фосфорорганични пестициди. Той е един от силно токсичните инсектициди, но няма нищо общо с „Новичок”. Това каза експертът по химически оръжия доц. Иван Попов в ефира на „Здравей, България” , очевидно във връзка с отравянето на бизнесмена Емилиян Гебрев. Той обясни, че веществото не може да се намери като чист продукт на свободния пазар. „Той е забранен за използване в домашни условия”, уточни той. Хлорперифосът има поразяващо действие, както всички останали фосфорорганични отровни вещества. Основното въздействие има да блокира ензима холинестераза, който от своя страна разгражда ензима ацетилхолин, където се прекъсва предаването на дразненията ,ежди централната и вегетативната нервна система, натрупва се този ацетилхолин, който практически отравя организма. Симптомите са миоза, затрудняване на дишането, гърчовете и в зависимост от погълната доза може да се стигне до парализа на дишането, нарушаване на кръвооросяването и до смърт”, обясни експертът. Веществото може да бъде закупено от аграрни магазини, но не в чист вид. „То е трудно разтворимо във вода, но добре разтворимо в органични разтворители, особено в спирт”, поясни доц. Попов. Той добави, че може да се постави в смляно кафе. В руколата може да се съдържа като остатъчни количества в растениевъдството. „Но това са толкова незначителни количества, че не могат да доведат до това отравяне, за което става въпрос”, обясни той. Доц. Попов добави, че наличието на хлорпирифос в организма може да се установи до два дни след приема му. Бързината на действието му зависи от приетото количество. ", "date": "2019.02.12", "title": "Експерт: Хлорпирифос е от силно токсичните инсектициди, но няма нищо общо с „Новичок”"}
{"url": "https://www.faktor.bg/bg/articles/naglost-savetnik-na-prezidenta-predreche-sto-godini-putinizam-v-rusiya", "text": "Владислав Сурков, помощник на руския държавен глава, нарече днешна Русия държава от нов тип, за която е определящо президентството на Владимир Путин, пише московският официоз \"Росийская газета\". Централният печат във федерацията резюмира и коментира статия на Сурков, публикувана вчера от \"Независимая газета\".  Авторът обособява 4 модела в развитието на руската държава - държавата на Иван Трети (смятан за обединител на руските земи, б. р.), държавата на Петър Велики, държавата на Ленин и държавата на Путин, отбелязва \"Росийская газета\", цитиран от БТА. Сурков описва историческата роля на \"голямата политическа машина на Путин\", която според автора ще определя лицето на Русия за столетие напред. Помощникът на президента смята, че в Русия е формирана ефективна държава, каквато не е имало досега, посочва \"РБК\". Вестникът отбелязва, че Сурков редовно публикува материали за съдбините на руската държавност. През януари 2019 г. Сурков и самият Путин бяха включени в класацията \"Глобални мислители\" на списание \"Форин полиси\". Според това издание помощникът на руския лидер, \"усъвършенствал изкуството на пропагандата\", \"не само е заздравил властта на Кремъл\", но е съдействал и \"за увеличаване на обхвата на руската дезинформация - в страната и в чужбина\", изтъква \"РБК\". \"Главният идеолог на цяла Русия в оставка Владислав Сурков публикува наукообразен текст, целящ да докаже, че днешното политическо устройство на Русия е най-доброто, измислено от човечеството през всички векове, откакто съществува. Съвсем очаквано задачата не бе изпълнена\", обобщава \"Московский комсомолец\". Идеолог от епохата на Путин, Сурков вижда бъдеще единствено в идеологията на путинизма, констатира \"Ведомости\" под заглавие \"Сто години путинизъм\". Конкуренцията между хвалбите по адрес на действащия режим се изостря. Колкото повече наближава 2024 г., когато приключва поредният президентски мандат на Путин, призивите да се запази този режим ще звучат в Русия все по-често и все по-силно, предрича изданието, цитирано от Би Би Си. Сурков подчертава, че в Русия може да има успех само такъв модел на властта, при който управлява върховен вожд, спечелил доверието на народа. Прессекретарят на Путин Дмитрий Песков нарече статията \"лично мнение\" на автора й, но отбеляза, че тя е \"съдържателна и дълбока\", пише вестникът.", "date": "2019.02.12", "title": "Наглост: Съветник на руския президент предрече сто години путинизъм"}
{"url": "https://www.faktor.bg/bg/articles/novini/balgariya/rakovodstvoto-na-mz-bistri-s-protestirashtite-mayki-novata-naredba-za-telk", "text": "Какви са слабостите на новата наредба за медицинска експертиза, от какво се оплакват хората с увреждания, минали на ТЕЛК през последните шест месеца, и какво може да се промени - тези въпроси ще обсъди днес ръководството на здравното министерство с представители на протестиращите майки на деца с увреждания и националните организации на хората с увреждания. До срещата се стигна, след като въпреки обещанията за оповестяване на конкретни проблеми, миналата седмица заместник-министърът на здравеопазването Жени Начева обяви единствено броя на преминалите преосвидетелстване хора с ТЕЛК, и увери, че жалбите срещу телковите решения не са повече спрямо положението със старата наредба. Майките на деца с увреждания обаче поискаха промени в действащата наредба, докато бъде направена цялостна реформа в оценяването на уврежданията, предава \"Дарик\".   Часове след протеста на ощетени от ТЕЛК хора с увреждания в началото на миналата седмица, заместник-здравният министър Жени Начева обяви, че процентът на обжалваните нови телкови решения не се различава от този на решенията по старата наредба. Според нея при всяка промяна има и доволни, и недоволни хора, а недоволството в случая се дължи на променени проценти инвалидност.   \"Има промяна в процента на неработоспособност, което в някои случаи е поради тълкуване и резултати от ТЕЛК комисиите, в други случаи - поради обективни обстоятелства, а именно промяна в здравния статус на съответните лица\", посочи Начева.   Майките от \"Системата ни убива всички\" не останаха доволни от общия анализ на здравното министерство за действието на наредбата и поискаха незабавни промени, докато бъде въведена новата оценка на индивидуалните потребности на човек с увреждания.", "date": "2019.02.12", "title": "Ръководството на МЗ бистри с протестиращите майки новата наредба за ТЕЛК"}
{"url": "https://www.faktor.bg/bg/articles/novini/balgariya/rosen-zhelyazkov-promenyame-subsidiraneto-na-liniite-za-da-nyama-mesta-bez-transport", "text": "\"Отдалечените населени места няма да останат без транспорт. Ще има промени в начина на субсидиране на линиите, което в момента не е добре\". Това заяви транспортният министър Росен Желязков в ефира на Би Ти Ви. \"Всяка година се отделя сума, за да се компенсира нерентабилният транспорт в малки и отдалечени населени места. Проблемът е, че тя се насочва към кметовете и голяма част от сумите остават в градовете за линии, за които дори не е направен анализ\", посочи Желязков. По думите му малка част от сумите отиват по предназначение и затова ще се търси смяна на модела. Една от мерките е да се въведат автомобили, вместо бусове. Той подчерта, че тази Тази година за дотиране на автобусни линии, обслужващи малки населени места, са дадени 4 млн. лв. повече. На 7 февруари министър-председателят Бойко Борисов разпореди на Министерството на транспорта, информационните технологии и съобщенията да извърши проверка как се отпускат субсидии за превоз на пътници по нерентабилни автобусни линии в слабо населени планински и гранични райони в страната. Това става след като в два последователни дни в репортажи БНТ и Би Ти Ви повдигнаха въпроса за поскъпването или липсата на междуселищни превози в Ямболско и Пернишко и предупреждение от страна на превозвачите, че ще протестират на 18 февруари. Според превозвачите причините са в увеличението на заплатите, застраховките и инфлацията, съобщи БНТ. Тогава стана известно, че 128 линии в страната в момента не функционират, въпреки че държавата покрива 50% от загубите на транспортните фирми, а едно от обясненията е нелоялната конкуренция на превозвачи от сивия сектор. \"Изключително съжалявам за инцидента на АМ \"Струма\". Самата инфраструктура благоприятства намаляването на пътно транспортните произшествия. Представете си, ако не беше магистрала, а двупосочен път, какво щеше да стане\", обясни Желязков. \"Инженерното съоръжение не е причина за инцидента. Ще се изследва дали сигналната техника е трябвало да функционира или не. Ако има вина, тя се вменява на човек, тя не може да бъде вменена на съоръжение. Според последните изследвания над 95 % от инцидентите в света се дължат на човешки грешки. Тук въпросът е дали имаме 5 % извън волята на хората или е човешка грешка - може да е на участник в инцидента или на тези, които не са участвали в него.”, каза още той.", "date": "2019.02.12", "title": "Росен Желязков: Променяме субсидирането на линиите, за да няма места без транспорт"}
{"url": "https://www.faktor.bg/bg/articles/dimitar-ivanov-na-posta-si-nyama-vrazka-skripal-gebrev", "text": "Има ли връзка между случая \"Скрипал\" и натравянето на бизнесмена Емилиян Гебрев? Главният прокурор Сотир Цацаров потвърди част от разкритията в британските медии, които говорят за употреба на химическо оръжие в България.    Българското разследване също е установило присъствието на лицето \"Федотов\" в страната ни по време да отравянето на Гебрев. Самият той запазва мълчание до приключване на разследването, но в писмо до главния прокурор казва, че има основание да счита, че случилото се с него има нещо общо със \"Скрипал\".  \"Не мога да свържа фактите в някаква логическа верига между случая \"Скрипал\" и станалото с Емилиян Гебрев. Няма посочен руски агент, има някакво име. Когато той е бил в България, във Великобритания нищо още не се е случило. Сега изведнъж се говори за Новичок. Нарушен е оперативният процес – когато се съберат определени данни, те се подлагат на анализ, спрямо който се изграждат съждения. Обвиняващите си противоречат един на друг\", посочи експертът по национална сигурност и бивш шеф проф. Димитър Иванов, който винаги е на поста си. Особено, когато трябва да се отрече участието на Москва в някакво престъпление. Според госта на \"България сутрин\" въпросът е какъв е смисълът от тази постановка.  \"Геополитически. Светът се променя. Всеки се бори за зона на влияние. Никого не можем да посочваме за враг – ние нямаме интерес от това. Постановката е самодейна – режисьорът ѝ не се вижда. Цялата тази драма не е нито в полза на САЩ, нито на Русия. Тя е елементарна. Господин Гебрев нищо не е казал. Той преди 4 години е подал сигнал. Неговият случай не е геополитика, а бизнес конфликт. Нямаме бойно отровно вещество. Този скандал ще си отмине\", категоричен е експертът.   Според проф. Иванов в случая с Гебрев става дума за това с танк да се убива муха. \"Няма логика в тези действия. Всеки може да пусне безумна версия за себе си\", подчерта той пред Bulgaria ON AIR.", "date": "2019.02.12", "title": "Димитър Иванов на поста си: Няма връзка  \"Скрипал\" - Гебрев"}
{"url": "https://www.faktor.bg/bg/articles/sasht-prizovaha-ungariya-da-ne-podkrepya-turski-potok", "text": "САЩ призовават Унгария да не подкрепя удължаването на газопровода \"Турски поток\" до Централна Европа, защото смята този проект за политически и за средство за разпространяване на руското влияние в района. Будапеща, от своя страна, обвинява Западна Европа в лицемерие в енергийните отношения с Русия и призовава Вашингтон да помогне в разнообразяването на източниците като убеди компанията ExxonMobil да започне добив на газ срещу румънския бряг на Черно море. Без унгарското участие европейската част на \"Турски поток\" би се превърнала просто в газопровод за снабдяване на Сърбия и би изисквал милиарди евро инвестиции. България също планира до няколко седмици да обяви началото на строителство на своя участък. Държавният секретар Майкъл Помпео бе вчера на посещение в Унгария, която получава повечето от вносния газ от Русия, и темата бе обявена в списъка от обсъждани въпроси още в края на миналата година във Вашингтон. Това е първото посещение в страната на държавен секретар от 2011 г. насам. Преди два месеца помощник държавния секретар по енергийните въпроси Франсис Фанън заяви, че \"Турски поток\" носи нова зависимост, а не сигурност, в Европа. \"Това не са търговски проекти, а политически инструменти\", каза той, имайки предвид и \"Северен поток 2\". \"Руските енергийни компании са продължение на държавата и руската държава използва енергетиката за изнудване с политически цели.\" Той напомни, че позицията да се работи срещу удължаването на \"Турски поток\" е официално декларирана след срещата на Помпео с украинския му колега Павло Климкин и цитира думите на държавния секретар \"Ние не искаме европейските ни приятели да станат плячка на този вид политически и икономически манипулации, които Русия опитва в Украйна, откакто страната се отърва от съветските окови\". В същото време Сърбия обяви, че в края на март или началото на април започва строителството на газопровод, който да е продължение на \"Турски поток\" от българската до унгарската граница. Според генералния директор на \"Сърбиягаз\" Душан Баятович то трябва да приключи до 15 декември. След посещението през януари на руския президент Владимир Путин в Белград \"Газпром\", която контролира над 50% от \"Сърбиягаз\", обяви инвестиции от близо 1 млрд. евро за проекта. \"Северен поток 2\" и \"Турски поток\" се довършват в последните месеци от 10-годишното споразумение между Москва и Киев за пренос на газ през Украйна. Преговорите за нов договор вървят трудно, включително заради рязко влошените отношения заради анексирането на Крим и руската намеса в Източна Украйна. Първата двустранна среща с посредничеството на ЕС през януари завърши без резултат, а следващата е през май. Според Юрий Витренко, изпълнителен директор на украинската \"Нафтогаз\", руснаците отказват да се ангажират с обемите газ, пренасян към Европа, и това е неприемливо и за Европейската комисия.", "date": "2019.02.12", "title": "САЩ настояват Унгария да не подкрепя \"Турски поток\""}
{"url": "https://www.faktor.bg/bg/articles/novini/svyat/severna-koreya-iska-ot-rusiya-humanitarna-pomosht-50-miliona-tona-pshenitsa", "text": "Властите на Северна Корея изпратиха до Русия искане за хуманитарна помощ в размер на 50 милиона тона пшеница. Шефът на външнополитическата комисия в руския сенат Константин Косачов съобщи, че Пхенян мотивира тази молба с трудната ситуация с храните в страната поради стихийните бедствия през 2018 г., пише \"Московский комсомолец\"     По думите на Косачов, в момента руските ведомства проучват възможностите за доставки на зърно в помощ на КНДР.     Сенаторът отбеляза, че Русия продължава да подпомага Северна Корея. През последните години по негова оценка помощта на Москва по линия на ООН е достигнала 8 милиарда рубли.     На среща с посланика на Северна Корея в Русия Ким Йон-джун Косачов посочи като пречка за развитието на търговските отношения между двете страни санкциите, наложени на Северна Корея.     В средата на януари японски медии съобщиха, че заради международните санкции в КНДР значително са поскъпнали храните. Бегълци от Северна Корея твърдят, че само за няколко месеца миналата година цената на царевицата - основна храна за голяма част от населението, е нараснала 1,7 пъти, а пшеничното брашно - 1,4 пъти.     Според доклад на ООН от декември м. г., тази година Северна Корея ще има нужда от хуманитарна помощ за над 111 милиона долара, добавя \"Московский комсомолец\".", "date": "2019.02.12", "title": "Северна Корея иска от Русия хуманитарна помощ - 50 милиона тона пшеница"}
{"url": "https://www.faktor.bg/bg/articles/novini/balgariya/boyko-noev-svidetel-po-sluchaya-gebrev-ubeden-e-che-sotir-tsatsarov-e-podveden", "text": "Бившият военен министър от кабинета на Иван Костов Бойко Ноев е свидетел по случая с отравянето на Емилиян Гебрев, сина на бизнесмена и негов служител. \"Бях до леглото ми. Като бивш министър, получих информация от лекари във ВМА за тежкото му състояние\", каза пред БТВ Ноев.  Той е убеден, че Сотир Цацаров е бил подведен и му е била предоставена грешна информация, която прочете на брифинг в Министерския съвет вчера. Той даде за пример, че Емилиян Гебрев не пие кафе, а главният прокурор е констатирал, че следи от отровата е имало по кафе-машина. По думите му целта на Русия не е да води война с ГЕРБ, а да направи от България слаба държава в ЕС и НАТО, като удари и по производството на оръжия. Самият Ноев не пожела да каже повече подробности около състоянието на Гебрев през 2015 г., когато беше отровен, тъй като подчерта, че е свидетел по случая. Той призова компетентните органи да се задействат и да разкрият престъплението.", "date": "2019.02.12", "title": "Бойко Ноев свидетел по случая \"Гебрев\", убеден е, че Сотир Цацаров е подведен"}
{"url": "https://www.faktor.bg/bg/articles/novini/svyat/shindzo-abe-miren-dogovor-s-rusiya-shte-bade-podpisan-samo-sreshtu-kurilite", "text": "Японското правителство възнамерява да сключи мирен \r\nдоговор с Русия въз основа на решаването на въпроса за принадлежността \r\nна Южните Курилски острови  и начертаването на граничната линия между \r\nдвете страни. Това съобщи във вторник японският премиер Шиндзо Абе по \r\nвреме на дебат в долната камара на парламента, предава TACC \"Предметът на преговорите са всичките четири северни острова (както \r\nЯпония нарича южната част на Курилите - ТАСС),\" каза той. \"Няма промени в\r\n тази позиция.\" Така премиерът отговори на подозренията, изразени от представителя на \r\nопозиционната Kонституционна демократична партия Кацуя Окада, че Токио \r\nговори само за прехвърлянето на остров Шикотан и на малки необитаеми \r\nострови, съседни на него, които се считат за един остров в Токио. Те, \r\nкакто припомни депутатът от опозицията, представляват едва 7% от площта \r\nна \"северните територии\", в която японското правителство включва и \r\nпо-големите Южни Курилски острови Кунашир и Итуруп. По време на дебатите друг представител на Конституционната \r\nдемократическа партия поиска също Шиндзо Абе да потвърди, че мирен \r\nдоговор с Русия ще бъде подписан само след ясно определяне на границите и\r\n няма да го предшества. \"Възнамеряваме да сключим мирен договор въз основа на определението за гранична линия\", увери премиерът в отговор. Абе обаче отказа да изключи, че мирен договор с Русия ще бъде подписан \r\nсамо въз основа на прехвърлянето към Япония на  по-малка част от Южните \r\nКурили - остров Шикотан и прилежащата верига от малки необитаеми \r\nостровчета. Той не даде такива гаранции в отговор на въпроси на \r\nопозиционния депутат.  \"Бих искал да се въздържа от коментар по тази \r\nтема\", повтори няколко пъти премиерът. Той заяви, че не може да разкрие конкретното съдържание на \r\nпродължаващите преговори с Русия за мирен договор. \"В противен случай \r\nняма да мога да разчитам на откровеността на партньорите в преговорите, \r\nвключително когато те се провеждат на четири очи\", каза Абе.", "date": "2019.02.12", "title": "Шиндзо Абе: Мирен договор с Русия ще бъде подписан само  срещу Курилите"}
{"url": "https://www.faktor.bg/bg/articles/tramp-potvardi-za-postignato-sporazumenie-v-kongresa", "text": "Доналд Тръмп потвърди за постигнато споразумение в Конгреса, по време на митинг пред привърженици в граничния град Ел Пасо на границата с Мексико, предава AFP, цитирана от \"Фокус\".  Президентът Доналд Тръмп продължи експлозивния си политически кръстоносен поход за стена по мексиканската граница на митинг в граничния град Ел Пасо в понеделник, докато преговарящите в Конгреса търсеха компромис, за да разрешат проблема, който парализира правителството. От преговорния екип във Вашингтон заявиха, че имат принципно споразумение, което може да задоволи стремежа на Тръмп за увеличаване на сигурността на границите. То ще осигури само 1,375 милиарда долара за изграждане на бариери, много по-малко, отколкото е поискал Тръмп. Но ако бъде приета, сделката ще сложи край на хаотичното противопоставяне, в което Тръмп да спре финансирането на правителството този петък отново. Новината дойде точно когато Тръмп се е подготвял да се изкачи на сцената в Ел Пасо, като той е заявил, че все още няма достатъчно подробности \"Вероятно имаме добри новини, но кой знае\", е казал той. Обръщайки се към хиляди хора, мнозина носещи червените си шапки от кампанията му \"Да направим Америка велика отново!\", Тръмп каза: \"Нуждаем се от стената и тя трябва да бъде построена и ние искаме да я изградим бързо.\" Според Тръмп нелегалните имигранти представляват риск за националната сигурност на Съединените щати и могат да бъдат спрени само от значително разширяване на съществуващите бариери. Това е аргумент, който той подкрепя със предупреждения за „изнасилвачите и трафикантите на хора“, които са навлезли „далеч в сърцето на Америка“ - послание, което критиците описват като ксенофобско и основано на силно манипулирани данни. Сенаторът Ричард Шелби, ключов преговарящ от републиканската партия във Вашингтон, обяви за \"принципно споразумение\" за сигурността на границите. Според запознати, споразумението включва 1,375 милиарда долара за финансиране на гранични преградни съоръжения – далеч от 5.7 милиарда долара, за които настоява американския президент. Договорената цифра ще финансира приблизително 55 мили (89 километра) бариери, които ще бъдат разположени в района на долината на река Рио Гранде в южната част на Тексас. Стотици мили от границата вече отдавна са оградени.", "date": "2019.02.12", "title": "Тръмп потвърди за постигнато споразумение в Конгреса"}
{"url": "https://www.faktor.bg/bg/articles/novini/balgariya/andrey-kovachev-spetssluzhbite-da-razkriyat-istinata-za-otravyaneto-na-emilian-gebrev", "text": "В интервю за \"Хоризонт\" БНР евродепутатът Андрей Ковачев изрази умерен оптимизъм, че случаят с отравянето на оръжейния бизнесмен Емилиан Гебрев ще бъде разкрит. Вчера от прокуратурата обявиха, че преди 4 години Гебрев е бил отровен с инсектицид в дома си, както и по време на бизнес среща. До нова проверка по случая се е стигнало заради предположения на самия бизнесмен, че срещу него е било използвано руското вещество \"Новичок\", както при отравянето на бившия шпионин Сергей Скрипал. На въпрос на „Хоризонт“ не е ли обезпокоителен фактът, че случаят излиза наяве 4 години по-късно, Андрей Ковачев отговори: \"Разбира се, че е притеснителен, затова специалните служби трябва да дадат съответна информация на избраните представители в българското Народно събрание, а след това, разбира се,  да бъде информирана и българската общественост каква е точно истината в момента, всички разсъждаваме по информация, която е непотвърдена, нямаме достатъчно ясни факти какво точно се е случило. ", "date": "2019.02.12", "title": "Андрей Ковачев: Спецслужбите да разкрият истината за отравянето на Емилиан Гебрев"}
{"url": "https://www.faktor.bg/bg/articles/novini/svyat/gripat-v-gartsiya-e-vzel-39-zhertvi-do-tozi-moment", "text": "Само през изминалата седмица в Гърция са регистрирани 21 смътни случая от грип, а от началото на сезона до момента са починали обща 39 души. Това показват данните на гръцкия Център за контрол и превенция на болестите, съобщава БТА. Последният регистриран смъртен случай е на бебе. В лечебни заведения са приети 165 възрастни и девет деца 1,7 милиона гърци са се ваксинирали срещу грип.", "date": "2019.02.12", "title": "Грипът в Гърция е взел 39 жертви до този момент"}
{"url": "https://www.faktor.bg/bg/articles/novini/balgariya/ungariya-obyavi-za-prodazhba-19-samoleta-mig-29-za-10-miliona-dolara", "text": "Унгария обяви за продажба 19 самолета МиГ-29, свалени от въоръжение, предава TACC, цитирана от \"Фокус\". Цялата партида включва частично разглобени или негодни 19 самолета МиГ-29, 20 двигателя и около 300 други артикула, включително въоръжение за самолетите. Първоначалната цена на партидата е 2,6 милиарда форинта (10 милиона долара). Преди търга унгарските власти трябва да получат разрешение от руската страна. Агенция Janes през ноември 2017 г. съобщи, че в Будапеща е започнала аукционната продажба на 23 самолета Миг-29. Тогава началната цена е възлизала на 4,8 милиарда унгарски форинта (18 милиона долара). Също така са продадени на търг 20 двигателя от тези самолети, ракети и повече от 1 200 резервни части. Самолетите, предмет на търга са летели за последен път през 2010 година. Някои от тях са стояли на открито на военното летище на град Кечкемет в продължение на много години. Русия достави на Унгария през 1993 г. 28 самолета МиГ-29, за да изплати част от дълга на СССР. Десет години по-късно Унгария реши да се откаже от използването на съветски самолети, като ги замени с шведски изтребители JAS-39 Gripen", "date": "2019.02.12", "title": "Унгария обяви за продажба 19 МиГ-29 за 10 милиона долара"}
{"url": "https://www.faktor.bg/bg/articles/novini/balgariya/dnevnite-temperaturi-shte-se-ponizhat", "text": "Днес от запад на изток, на много места ще \r\nима валежи от дъжд, които с понижението на температурите в планинските \r\nрайони в западната половина на страната ще са и от сняг. Минималните \r\nтемператури ще са предимно между 0° и 5°. Ще остане ветровито. Валежи от\r\n дъжд ще има все още преди обяд на отделни места, главно в централните и\r\n източните райони на страната, в планините - от сняг. След обяд \r\nпреваляванията в повечето райони ще спират, а привечер вятърът ще \r\nотслабва и в източните райони ще се ориентира от североизток. Дневните \r\nтемператури ще се понижат и ще са между 4° и 9°. Това съобщи за Агенция \r\n„Фокус” дежурният синоптик Евгения Егова от Националния институт по \r\nметеорология и хидрология (НИМХ).", "date": "2019.02.12", "title": "Дневните температури ще се понижат"}
{"url": "https://www.faktor.bg/bg/articles/spetssadat-reshava-dali-stayko-staykov-da-se-varne-v-aresta", "text": "Специализираният апелативен съд днес решава дали Стайко Стайков да се върне в ареста. Миналата седмица съдът отложи заседанието за вторник, тъй като назначи осемчленна медицинска експертиза, резултатите, от която трябва да станат ясни днес. Стайко Стайков тогава не се яви в съдебната зала, тъй като беше в болница. Синът на алкохолния бос Миню Стайков е обвинен в участие в групата на баща си за данъчни престъпления, съхранение на акцизни стоки без бандерол и пране на пари.", "date": "2019.02.12", "title": "Спецсъдът решава дали Стайко Стайков да се върне в ареста"}
