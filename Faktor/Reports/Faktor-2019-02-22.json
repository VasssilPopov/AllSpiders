{"url": "https://www.faktor.bg/bg/articles/demokratite-v-kongresa-zapochnaha-ofanziva-sreshtu-stenata-na-tramp", "text": "Американските демократи започнаха своята парламентарна офанзива срещу стената на американския президент Доналд Тръмп, предадоха световните агенции. Демократите в Камарата на представителите представиха резолюция, целяща да сложи край на извънредното положение, обявено преди седмица от Тръмп с цел осигуряване на финансиране за стената по границата с Мексико. \"Няма никакво доказателство, подкрепящо фалшивото твърдение на президента, че има криза по границата\", заяви председателката на Камарата на представителите Нанси Пелоси. Вот по резолюцията ще има във вторник, съобщи тя. Резолюцията е подписана от 226 депутати от общо 435  в Камарата на представителите, сред които и един републиканец. Демократите имат мнозинство в Камарата. След гласуването там документът ще отиде в Сената, където републиканците имат контрол върху 53 от общо 100 места. Така че бъдещето на документа остава несигурно.", "date": "2019.02.22", "title": "Демократите в Конгреса започнаха офанзива срещу стената на Тръмп"}
{"url": "https://www.faktor.bg/bg/articles/galap-1-4", "text": "Промените в изборното законодателство допълнително задълбочават и бездруго ниското доверие в изборния процес у нас. Решението за връщане на преференциите се одобрява, но не успява в достатъчна степен да отмени подозрението спрямо властта, че търси конюнктурни ползи с оглед предстоящите евроизбори. Изводите са от независим експресен телефонен сондаж на \"Галъп интернешънъл“ по панелна методика, която обезпечава представителност. Данните от такива сондажи служат за формиране на бързи хипотези в динамична политическа среда. Българите автоматично подкрепят всякакви форми на \"отваряне“ на изборния процес към гражданите – преференциално гласуване (подкрепено от мнозинство от 70%), машинно гласуване (75%), дори и възможността практически всички българи в чужбина да могат да гласуват (78%). Затова и 63% не одобряват гласуването на ГЕРБ, ДПС и НФСБ, което на практика обезсили преференциалния вот. 24% го подкрепят, а останалите се колебаят. 59% се съгласяват с обвинението, чe като цяло, с промените в изборните правила, управляващите се стремят към \"служебна победа“, 30% се противопоставят на това мнение, а останалите се колебаят. Високият процент критичност идва от това, че зад подозренията спрямо властта застават не само привържениците на парламентарната опозиция, но и хората, които не биха гласували, както и голямата част от другите опозиционно настроени респонденти. Тази картина се повтаря и при въпрос дали предстоящите евроизбори ще бъдат честни: 52% смятат, че по-скоро няма да са честни, а 37% смятат, че изборите по-скоро ще са честни. Останалите се колебаят. Данните са в синхрон с традиционното за последните години съмнение сред обществото по отношение на честността на изборния процес - регистрирано неведнъж и отбелязано и в годишниците на \"Галъп интернешънъл“. Тревожното този път е, че очакването за нечестни избори се споделя от повече от половината запитани. На този фон решението на Борисов за частично преосмисляне на промените закономерно среща висока подкрепа – 74% са „за“ това решение, а 17% са „против“. Останалите се затрудняват да формират позиция. Това решение на Борисов на свой ред хвърля съмнение върху решението на БСП да напусне парламента – 55% не го одобряват, а 37% го одобряват, като останалите се колебаят. Данните обаче едва ли отразяват в пълна степен решението на Нинова депутатите от БСП да се откажат и от заплатите си. Връщането на преференциите и решението за смята на ЦИК обаче са само част от по-общите въпрос за честността на изборната процедура. Явно и затова решението на Борисов не успява засега да елиминира подозренията, че ДПС всъщност е скрит партньор на властта - 50% споделят това мнение, а 28% са на обратната позиция, при 22% колебаещи се. Равнището на принципно неприемане на евентуално пряко участие на ДПС във властта остава високо – 58%. На обратното мнение са 36%, а останалите се колебаят. Подобни нагласи не говорят за достатъчно развита демократичност на съзнанието – което да допусне, че всяка представена в парламента партия би следвало да има право на участие във властта. Бяха проверени и нагласите по част от важните международни теми в последните дни. По такива въпроси е трудно да се очаква висока информираност, затова и данните са ценно свидетелство за базисните обществени инстинкти. Например, по основния въпрос на приключилата наскоро Мюнхенска конференция по темите на сигурността 92% приемат, че ЕС трябва да води по-независима политика от САЩ. Това е практическо обществено единодушие. Високото доверие в президентската институция на фона на традиционно по-ниското доверие в парламент и правителство карат мнозинството от запитаните да се солидаризират с позиция за ненамеса във Венецуела – 69% избират тази опция, а 20% предпочитат правителствената позиция по кризата в латиноамериканската страна. Българското масово съзнание традиционно е против намеси и президентската позиция е в синхрон с масовите нагласи. Данните на \"Галъп интернешънъл“ са от независим експресен телефонен сондаж, проведен между 19 и 21 февруари сред 800 души в цялата страна.", "date": "2019.02.22", "title": "Галъп: 55% от българите не одобряват решението на БСП да напуснe парламента"}
{"url": "https://www.faktor.bg/bg/articles/voennite-na-maduro-otkriha-strelba-na-granitsata-edin-chovek-e-zaginal", "text": "Най-малко един човек е загинал, а още няколко са пострадали в южния венецуелски град Кумаракапай, в близост до границата с Бразилия, когато войници са открили огън по протестиращи, съобщиха пред Reuters \"местни лидери и роднини на жертвите“, съобщи \"Фокус\".  По-рано днес президентът на Венецуела Николас Мадуро нареди дългата граница с Бразилия да бъде затворена, броени дни преди планираното от опозиционните лидери приемане на хуманитарна помощ, която той отказа, предаде Асошиейтед прес. Мадуро каза още по държавната телевизия, заобиколен от висши военни, че обмисля дали да не затвори и границата с Колумбия. Президентът уточни, че сухопътната граница се затваря напълно, считано от 20 ч. местно време тази вечер (02 ч. бълг. в петък). Границата ще остане затворена до второ нареждане.", "date": "2019.02.22", "title": "Военните на Мадуро откриха стрелба на границата, най-малко един човек е загинал"}
{"url": "https://www.faktor.bg/bg/articles/stanishev", "text": "Партията на европейските социалисти тръгва към евроизборите с идеята за „Социална Европа“, обяви нейният лидер Сергей Станишев на конгреса на организацията в Мадрид.  Лозунгът за социална Европа се противопоставя на идеята за Европа на нациите на националистите, защото това означава по-големите да мачкат по-малките, поясни Станишев. Президентът на ПЕС обясни, че целта на всяка партия от политическото семейство е да спечели повече мандати. Той изтъкна, че бъдещите евродепутати трябва да могат да разговарят с хората. И благодари за номинациите, които е получил.  \"С  огромна част от тези хора съм водил много кампании, те ме познават и знаят, че съм човек на БСП - винаги съм бил и ще бъда\", бе категоричен Сергей Станишев. Той прогнозира, че след вота ПЕС може да води разговори с крайната левица и зелените, въпреки различията, които имат. „Предстоят ни три месеца на едно пътешествие, една одисея на диалог с хората, в която ще представим нашия нов социален договор за Европа, който предстои да одобрим. Изработили сме го заедно - 34 партии от нашето политическо семейство с амбицията да убедим колкото се може повече европейци – да спасим Европа чрез промяната“, каза в началото на изложението си пред медиите Станишев. \"Убеден съм, че всички европейци искат да видят ЕС, който бори несправедливостта, възстановява социалната справедливост, който отстоява и реализира един план за младите хора. Мнозина днес казват – Европа на нациите, да се разделим, всеки да си гони интереса. Това означава Европа да бъде един общ пазар. Искаме Европа, която е единна и солидарна, където всяка стана е уважавана, ние казваме \"не\" на различните скорости, искаме Европа, където по-слабите страни се „изтеглян нагоре“ чрез младежка гаранция, детска гаранция\", изтъкна още Станишев. \"В отговор на крайните националисти, които казват „Европа на нациите“, ние казваме „Социална Европа“. „Европа на нациите“ означава големият да мачка малкия. Очевидно е обаче, че те посочват много проблеми, от които хората негодуват. Но тези проблеми са породени от дясната консервативна политика - това, което виждаме е все по-голямо сближаване на ЕНП с крайните националисти. Те изграждат мостове към Орбан, към австрийските националисти.  Тук, в Испания, виждаме как Народната партия и либералите избелват образа на крайните националисти, да не кажа неофашисти. Те вече управляват с тях в Андалузия, готови са да управляват с тях и на национално ниво\", продължи лидерът на ПЕС. \"Ние искаме да кажем – разделянето на Европа по национални домове означава край на идеята за Европа. Но тя е и крайно неизгодна за България, защото ние не сме най-голямата и най-силната икономически страна. Ние имаме нужда нашият глас да бъде чут, защото така е устроен Европейският съюз – да бъдат защитавани по-слабите от по-силните\", повтори още веднъж основната си теза Станишев.", "date": "2019.02.22", "title": "Станишев заговори за \"Социална Европа\", България също имало нужда от нея"}
{"url": "https://www.faktor.bg/bg/articles/novini/balgariya/yavor-notev-ninova-izpusna-momenta-teparva-shte-ima-problemi-motivite-za-vrashtaneto-v-parlamenta", "text": "„Всички депутати взимат пари. Това се основава на регламента на Народното събрание. При напускане на парламента, се получават около 1000 лв. Дори и да ходят при избирателите си, народните представители трябва да съвместяват работата си и в пленарната зала. Има определено време за срещи с хората“. Това заяви пред БНТ зам.-председателят на Народното събрание Явор Нотев.  „Искането на Корнелия Нинова е основателно за промяна в заплащането, но в момента тезите, които е внесла БСП, няма кой да ги защити. Не е лицеприятна гледката в момента – в едната част залата е празна и мрачна, а другата действа. Работата в парламента върви, но тя не е пълноценна без опозиция. Огромен проблем за социалистите е да намерят аргумент и да се върнат в НС. Няма да подсказваме решения, но аз лично нямам съвет към левицата. Тя пропусна да влезе в залата, когато ГЕРБ реши да промени преференциите и да избере нов ЦИК. Трябва да видим първо какви ще са аргументите на Румен Радев, за да решим как ще гласуваме за ветото му, ако го наложи“, коментира депутатът от „Атака“.  „Все още не сме имали разговор в Обединени патриоти, с който да сме отхвърлили окончателно коалиция между трите партии за явяване заедно на Европейските избори. Все още не би могло да се говори обаче за край на „малката коалиция“ в парламента заради евровота. Ние говорим за изпълнение на управленска програма“, коментира Нотев.", "date": "2019.02.22", "title": "Явор Нотев: Нинова изпусна момента, тепърва ще има проблеми с мотивите за завръщане в парламента"}
{"url": "https://www.faktor.bg/bg/articles/manolova-predlaga-chetiri-niva-na-zashtita-bankovite-potrebiteli", "text": "\"В понеделник ще предложа четири нива на защита срещу неравноправни клаузи в договорите между банки и потребители\". Това каза омбудсманът Мая Манолова пред БТВ. Промените, които Манолова ще представи, са в Гражданския процесуален кодекс. „В момента законодателството е изцяло в полза на банките, на кредиторите, на монополните дружества. Това са бързи кредити, мобилни оператори и колекторски фирми, които ползват облекчени процедури, за да събират своите дългове от потребители. С най-големи привилегии са банките, които могат само въз основата на извлечения от сметки да се снабдят с изпълнителен лист срещу свой длъжник и да започне принудително изпълнение срещу неговото имущество”, обясни Манолова. Европейската комисия започна наказателна процедура срещу България заради нарушения баланс между банки и клиенти. От края на януари държавата разполага с двумесечен срок, в който да промени законодателството. В синхрон с този процес омбудсманът и нейният екип ще представят своето предложение как да стане това. „Призовавам депутати от различни цветове да припознаят този проект и да го внесат в парламента. И много ще ги помоля предварително това да не се превръща в предизборно политическо шоу и разправия”, призова Манолова. Тя уточни, че това, което в понеделник ще предложат, е четири нива на защита срещу неравноправни клаузи в договорите. „И второ – възможност на длъжника във всеки момент и на заповедното, и на исковото производство да спре изпълнението, позовавайки се на неравноправни клаузи, но и на обстоятелството, че дългът не е правилно изчислен”, каза още Мая Манолова.", "date": "2019.02.22", "title": "Манолова предлага четири нива за защита на банковите потребители"}
{"url": "https://www.faktor.bg/bg/articles/us-general-ako-rusiya-kitay-ili-drug-protivnik-vidyat-v-nebeto-f-35-znachi-tuk-sme", "text": "\"Ако Китай, Русия или друг противник на планетата някога видят във въздушното си пространство F-35, това означава две думи - \"Тук сме\". Това заяви началникът на щаба на американските военновъздушни сили ген. Дейвид Голдфейн пред вашингтонския \"Брукингс инститюшън\". Думите му бяха по повод нова концепция за действия на чужда територия, която още само се обсъжда и не е част от официалната стратегия на Пентагона. \"Всъщност, появата на този самолет - ако изобщо го видите - няма да означава \"Тук сме\", а \"Отдавна сме тук\", тъй като той никога не действа самостоятелно. Това ще е \"всепроникващата\" част на обединените ни сили\", допълни той. Според генерала преди навлизането с F-35 на терен вече ще са започнали да действат отряди на спецчастите, а край бреговете ще са се разположили подводници. \"Това ще означава, че отдавна сме тук, отдавна ви наблюдаваме, знаем какво се случва и вече сме преодолели всякаква защита, на която сте разчитали. Отбраната ви е с пробойни като швейцарско сирене, знаем къде са тези дупки, можем да ги използваме, можем да преминем през тях и да държим на мушка обекти от вашата територия.\" Голдфейн обясни, че концепцията се разработва с всички заинтересовани части от армията и администрацията. Тя е основана на идеята за асиметрично предимство за обединен екип, което трябва да принуди противника да решава едновременно множество сложни задачи в най-различни направления. Планът включвал тайно съвместно проникване на чужда територия по суша, възух и море, което сериозно би затруднило противника. Генералът казва още, че реализирането на концепцията е оценено на около 135 млрд. долара, което вероятно означава, че тя всъщност доста е напреднала, щом се е стигнало до финансовите ѝ измерения. Идеята е да се атакуват слабите, а не силните страни, на противника, което за нас е фундаментална промяна в културен и технически план, допълва той. \"В крайна сметка, това е мрежова война в реално време, където трябва да бъдат \"стелт\" не само самолетите и подводниците, но и сухопътните части.\"/  (източник: \"Дневник\")", "date": "2019.02.22", "title": "US генерал: Ако Русия, Китай или друг противник види в небето F-35, значи \"Тук сме\" (ВИДЕО)"}
{"url": "https://www.faktor.bg/bg/articles/voyvoda-se-gavri-s-mareshki-prashta-go-na-veterinar-v-stolichniya-zoopark", "text": "Председателят на ВМРО - София и общински съветник в СОС Карлос Контрера иска да прати лидера на \"Воля\" Веселин Марешки при ветеринаря на столичния зоопарк. В прессъобщение на ВМРО пише, че Контрера зове: \"Д-р Дулитъл, погрижете се за екземпляра Веселин - \"Г-н Мъ\", моля Ви! След ремонта на столичния зоопарк има много добри условия и си мисля, че може и той да се почувства комфортно сред свои.\" Патриотът написа пост на страницата си във \"Фейсбук\" в отговор на отвореното писмо на Марешки към министър-председателят Борисов, в което бизнесменът моли премиера да озапти лидера на ВМРО Красимир Каракачанов по темата за интеграция на циганите. Припомняме, че в писмото Марешки пише, че концепцията на вицепремиера за циганите само ще засили циганизацията на страната, ще предостави повече облаги на циганите и по този начин ВМРО ще си спечели голяма част от ромския вот. Това провокирало Контрера, който писа в социалната мрежа, че с писмото си Марешки за пореден път е доказал, че менталните липси не се компенсират със заемане на постове в парламента. \"Функционалната неграмотност очевидно е факт не само сред учениците, но и сред определени лидери на партии и техните депутати. Да заявиш, че Концепцията за справяне с маргинализирания цигански етнос дава права на циганите е равнозначно на това да твърдиш, че имаш верига аптеки и си пиеш редовно хапчетата\", пише патриотът.  Първото показвало, че Марешки не можел да чете и разбира написаното в един не чак толкова дълъг документ. Второто - че здравната система у нас имала нужда от повече пари за психично здраве. В поста си Контрера изригва: \"Да твърдиш, че ВМРО иска да привлече цигански гласове, докато ти влизаш в коалиция с най-близката до сърцето на Еродан протурска партия в България - НПСД, и чрез техен приближен турчеещ се циганин вдигаш бунт срещу собствената си държава в \"Столипиново\", а след това слагаш гръмкото име на коалицията \"българските родолюбци\", е меко казано циклофренично.\" Според общинския съветник действията на Марешки освидетелствали, че \"има етапи от еволюцията, които очевидно са подминали определени индивиди\". Патриотът препоръчал на Марешки да се консултира с един определен лекар - д-р Росен Кръстев. Той бил нещо като личен лекар на маймунките в столичния зоопарк, та можел да се погрижи и за него. Плюс това след ремонта и реконструкцията на зоологическата градина там условията не били никак лоши.", "date": "2019.02.22", "title": "Патриот се гаври с Марешки - праща го на ветеринар в столичния зоопарк"}
{"url": "https://www.faktor.bg/bg/articles/novini/svyat/kremal-brani-sas-zabi-i-nokti-sssr-obyavi-voyna-sreshtu-insinuatsiite-za-glada-v-savetskiya-sayuz", "text": "„Опитите за представяне на глада в СССР през 30-те години на миналия век като унищожаване на определени групи от населението са насочени към подбуждане на анти-руски настроения и са неоснователни“. Това се посочва в писмо, публикувано от руското външно министерство. Службата обяви, че в бъдеще ще бъдат публикувани архивни документи, които ще хвърлят светлина върху тази тема и обеща да информира обществеността. Външното министерство коментира, че цифрите от миналия век са „изкуствено завишени“ в информационното пространство на редица държави от Централна Азия. „В същото време поддръжниците на националистическите възгледи налагат над обществеността на своите страни тълкуването на това трагично събитие като „глад“ и дори „геноцид“ на население, организирано от ръководството на СССР,\" се казва още в доклада. Позовавайки се на исторически документи, Министерството на външните работи посочва, че по време на глада, който порази обширни райони на страната, около седем милиона души са загинали, включително повече от 2,5 милиона в руската част. От руското правителство оправдават „чумата” в СССР с тежка суша, която наложила извънредни мерки на правителството като изключително високи квоти за реколтата на зърно, конфискация на храни и забрана за търговия с продукти. „Трагичните грешки, довели до глада, вече бяха признати през 1933 година. Същевременно съветското правителство организира широкомащабна продоволствена помощ за засегнатите региони, включително и за Централна Азия ”, добави външното министерство на Русия. През януари беше показан документален филм за глада в Алмати, Казахстан. Авторът на лентата смята, че Казахстан трябва да признае инцидента като геноцид, предаде Радио Азатик.  През ноември 2018 г. външното министерство нарече глада, който избухва през 30-те години на 20-ти век като най-голямата хуманитарна катастрофа в СССР и обяви, че опитите да се представят тези събития като геноцид на украинския народ, нямат нищо общо с историческите факти. През октомври американският сенат единодушно призна глада като геноцид над украинците. Гладът в СССР през 1932-1933 г. обхваща широкомащабните територии на страната, които са част от Украинската ССР, Руската СФСР (включително Казахската, автономна съветска социалистическа република, районите на Централночерноземния район, Северен Кавказ, Поволжието, Южнен Урал и Западен Сибир) и Белоруската ССР.", "date": "2019.02.22", "title": "Кремъл брани със зъби и нокти СССР, обяви война срещу \"инсинуациите\" за глада в Съветския съюз"}
{"url": "https://www.faktor.bg/bg/articles/sadat-v-moskva-udalzhi-aresta-na-zadarzhaniya-za-shpionazh-amerikanets", "text": "Съд в Москва удължи днес с три месеца задържането на бившия американски морски пехотинец Пол Уилан, арестуван по подозрение в шпионаж, предаде АП. Съдът нареди Уилан да бъде оставен в ареста до 28 май. По този начин беше удължен постановен по-рано срок за задържането му до 28 февруари. Уилан, който има американско, британско, канадско и ирландско гражданство, бе задържан в руската столица през декември. Арестът му породи спекулации, че той може да бъде разменен за задържан в САЩ руснак. Уилан отрича обвиненията в шпионаж. Ако бъде признат за виновен, той може да получи до 20 години затвор.", "date": "2019.02.22", "title": "Съдът в Москва удължи ареста на задържания за шпионаж американец"}
{"url": "https://www.faktor.bg/bg/articles/obshtestvo/zakon-i-red/bivsh-mvr-shef-podsadim-po-deloto-chervei-osadi-prokuraturata-za-50-bona", "text": "Бившият началник на \"Вътрешна сигурност\" в МВР Тодор Костадинов, който беше подсъдим по делото \"Червей\" с експредседателят на Софийския градски съд (СГС) Владимира Янева, осъди прокуратурата да му плати обезщетение от 50 000 лева, съобщи правният сайт lex.bg. Това е решил в началото на месеца състав на СГС с председател Любка Голакова, въпреки че Костадинов беше само частично оправдан. Той беше обвинен през март 2015 г. за съставени 4 искания за специални разузнавателни средства до Янева и две справки за тях, в които e вписал неверни обстоятелства, както и за това, че e ползвал акаунта на служителка, за да влезе в информационната система на МВР и да провери дали е заличена полицейска регистрация на свидетел по операция \"Червей\". Бившата шефка на СГС беше осъдена условно на три инстанции само по едно от обвиненията срещу нея - че е дала разрешение за използване на СРС за автоматизираната информационна система \"Централен полицейски регистър\" за 120 дни, въпреки че преди това е давала други разрешения за същата система. Костадинов пък беше оправдан по по-тежкото обвинение - за документно престъпление, и признат за виновен само за това, че ползвал акаунта на служителка, за което съдът го освободи от наказателна отговорност и му наложи глоба от 3000 лева. Делото срещу него приключи на две инстанции в началото на 2017 г., а в решението на Софийския апелативен съд се казваше, че е учудващо, че Костадинов няма обвинение за заличаването на полицейските регистрации на въпросния свидетел. Частичното му оправдаване по делото не е пречка той да потърси правата си по Закона за отговорността на държавата и общините за вреди (ЗОДОВ), тъй като с Тълкувателно решение №3 на Върховния касационен съд от 2005 г. върховните съдии приеха, че обезщетение се дължи и в такива случаи, като се съпоставя тежестта на деянията, за които е постановена оправдателна присъда и тези, за които извършителят е признат за виновен. Пред съда Костадинов е изтъкнал, че през близо двете години, в които е бил обвиняем и подсъдим, е получил \"генерализирана тревожност\", която се отключила непосредствено, след като станал обвиняем и продължавала и до момента. За да прецени справедливото обезщетение, съдът е отчел заболяването, широкото медийно отразяване на делото \"Червей\" и предоставената информация по него, както и това, че Костадинов е оправдан по по-тежкото обвинение, което обаче също не е било за тежко престъпление, тъй като се наказва с до 5 години затвор, а делото е приключило за по-малко от две години. Костадинов е искал да бъде обезщетен със 100 000 лева, но съдът е оценил причинените му неимуществени вреди наполовина. Той трябва да получи и 3500 лева за разноски по делото. Решението не е окончателно и може да бъде обжалвано пред Софийския апелативен съд.", "date": "2019.02.22", "title": "Бивш МВР шеф, подсъдим по делото \"Червеи\", осъди прокуратурата за 50 бона"}
{"url": "https://www.faktor.bg/bg/articles/novini/balgariya/zapochva-podgotovkata-za-poklonnicheski-pohod-po-patya-na-moshtite-na-sv-yoan-rilski", "text": "Започва подготовката за поход на поклонници, които ще преминат пътя, по който са пренесени мощите на Св. Йоан Рилски от Търново до Рилския манастир. В София ще се състои учредяването на Националния инициативен комитет за отбелязване на 550-та годишнината от връщането на мощите на Св. Йоан Рилски и организирането на националния пешеходен поход \"Светият път\". Той ще започне на 1 юли от катедралния храм във Велико Търново. Това е денят на връщането на мощите на светеца и един от трите, посветени на Св. Йоан Рилски в православния календар.", "date": "2019.02.22", "title": "Започва подготовката за поклоннически поход по пътя на мощите на св. Йоан Рилски"}
{"url": "https://www.faktor.bg/bg/articles/mihaela-fileva-razkri-kakva-e-istinata-za-grigor-dimitrov", "text": "Певицата Михаела Филева се ядоса и написа във Фейсбука си отговор на новината, че е новото гадже на тенисиста Григор Димитров. На Филева очевидно ѝ е писнало да ѝ звънят постоянно и да я разпитват какво се случва с любовния ѝ живот. Момичето разкри в профила си, че няма нищо общо с първата ни ракета и харесва успехите на Гришо, които на последък липсват.  \"Тъй като през последните няколко дни телефонът ми не спира да звъни, се чувствам длъжна да споделя официалната си позиция по темата. Като българка съм горда с успехите на тенисиста Григор Димитров. И това е всичко, което мога да кажа за него, тъй като не го познавам лично. Всичко, което четете по въпроса в \"медиите\", ако въобще могат да се нарекат така сайтове и издания, които не проверяват информацията, а напротив - разпространяват слухове, не е истина\", написа Филева.", "date": "2019.02.22", "title": "Михаела Филева: Нямам връзка с Григор Димитров, дори не го познавам!"}
{"url": "https://www.faktor.bg/bg/articles/dvoynitsi-na-tramp-i-kim-katsnaha-v-hanoy-podgryavat-sreshtata-mezhdu-dvamata-lideri", "text": "Австралийският актьор с китайски произход Хауърд Екс, който влиза в образа на севернокорейския лидер Ким Чен-ун, пристигна в Ханой във връзка с предстоящата втора среща на високо равнище между лидерите на САЩ и КНДР. Във виетнамската столица той се срещна с двойника на Доналд Тръмп - Ръсел Уайт. Имитаторът на Ким отказа да сподели плановете си пред забелязалите го в Ханой журналисти, но обеща, че появата му пред публика ще бъде ярка и неочаквана. Засега той се снима с колегата си пред местната опера, като двамата позираха в пози, типични за големите лидери. Изглежда, че двойникът на лидера на Северна Корея иска да привлече вниманието на местните жители и туристи в центъра на Ханой, където се намират няколко петзвездни хотела. В един от тях може да се проведе планираната за 27-28 февруари среща между Доналд Тръмп и Ким Чен-ун, предаде ТАСС, цитирана от БТА. Все още е трудно да се предположи какви ще са реакциите на натоварените с подготовката и сигурността на предстоящата среща местни служби към появата на Хауърд Екс в града. Полицията очевидно се оказа по-бърза от очакванията - двамата актьори бяха задържани и разпитвани. Хауърд Екс, имитиращ от години Ким, и Ръсел Уайт, дългогодишен имитатор на Тръмп, провеждаха собствена среща на върха в телевизионно студио в Ханой. Там двамата даваха интервю, когато се появиха полицаи и ги задържаха за разпит. Полицаите ни казаха да спрем с имитациите или ще ни изгонят от страната, разказва пред Франс прес Хауърд Екс, който е жител на Хонконг.", "date": "2019.02.22", "title": "Двойници на Тръмп и Ким подгряват срещата на двамата лидери в Ханой, полицията ги арестува"}
{"url": "https://www.faktor.bg/bg/articles/kultura/rok-faktor/naslednitsite-na-dzhako-podadoha-sadeben-iska-za-100-miliona-sreshtu-nvo", "text": "Наследниците на Майкъл Джексън подадоха иск за щети на стойност 100 милиона щатски долара срещу телевизия HBO, която се готви да излъчи документалния филм \"Да напуснеш Невърленд\" за недоказаните сексуални посегателства на певеца. Искът се състои от 53 страници и е депозиран пред Върховния съд на Лос Анджелис. В него наследниците обвиняват притежаваната от Ей Ти енд Ти телевизия, че нарушава договор за \"неоклеветяване\", подписан с Краля на попмузиката през 1992 г. Те не настояват документалният филм \"Да напуснеш Невърленд\" да не бъде излъчван. Въпреки заведеното дело HBO потвърди, че на 2 и 3 март ще започне излъчването на филма, който беше представен миналия месец на кинофестивала \"Сънданс\". \"Това ще спомогне всеки сам да прецени филма и обвиненията\", оповести телевизията. \"Майкъл Джексън е невинен. Точка\" - се казва в иска на наследниците. \"През 2005 г. Джако бе съден и бе оправдан от съдебните заседатели\", припомниха те. Документалният филм на HBO съдържа свидетелските показания на две лица на възраст около 30 години, които твърдят, че са станали жертва на сексуално посегателство от страна на Майкъл Джексън в имението му Невърленд. Това започнало, когато те са били съответно на седем и десет години.", "date": "2019.02.22", "title": "Наследниците на Джако подадоха съдебен иска за  $100 милиона срещу НВО"}
{"url": "https://www.faktor.bg/bg/articles/ikonomika/biznes/nova-televiziya-veche-ofitsialno-e-sobstvenost-na-bratya-domuschievi", "text": "Modern Times Group (MTG) обяви официално на своя сайт, че е продала дела си от 95% в българската Nova Broadcasting Group, включваща \"Нова тв\", на компанията Advance Media Group, която е собственост на бизнесмените Кирил и Георги Домусчиеви, предаде БНР. Пакетът от акции, закупен Advance Media Group, оценява 100% от компанията Nova Broadcasting Group на стойност 185 милиона евро. Сделката подлежи на регулаторно одобрение. MTG отбеляза, че продажбата ще доведе до нетна капиталова печалба от около 125,5 милиона евро. \"Нова\" е един от двата водещи телевизионни оператори в България, наред с бТВ, който е собственост на CME, като разполага със седем телевизионни канала, както и допълнителен онлайн бизнес. Тя беше собственост на MTG от 2008-а година насам. Коментирайки продажбата, Йорген Мадсен Линдеман, президент и главен изпълнителен директор на MTG, заяви: \"Тази сделка с Advance Media Group ще осигури непрекъснатото развитие на \"Нова\", чийто главен изпълнителен директор Дидие Щосел и неговият екип се превърнаха във водеща търговска медийна група в България. Бих искал да благодаря на всички, които направиха този устойчив успех възможен\". От MTG посочиха, че Advance Media Group е дъщерно дружество на компанията Advance Properties, която притежава 117 дружества в 23 държави. Фирмените компании на Advance Properties оперират в повече от 10 индустрии, включително фармацевтични продукти, корабоплаване, пристанищни операции, недвижими имоти и производство на електроенергия, като самата група е собственост на българските бизнесмени Кирил Домусчиев и Георги Домусчиев. Преди време MTG се съгласи да продаде \"Нова\" нa чешката компания PPF Group, но в последствие се оттегли от сделката по-рано тази година. Продажбата бележи края на участието на компанията в телевизионната индустрия в Централна и Източна Европа, където допреди няколко години заемаше водеща роля.", "date": "2019.02.22", "title": "Нова телевизия вече официално е собственост на братя Домусчиеви"}
{"url": "https://www.faktor.bg/bg/articles/obshtestvo/zakon-i-red/obrazuvani-sa-29-dosadebni-proizvodstva-za-izmami-s-telk", "text": "Парламентът изслуша вътрешния министър Младен Маринов за разследването на измамите с удостоверенията за ТЕЛК. Само за първите два месеца на годината има образувани вече 29 досъдебни производства, съобщи министърът. Един от най-фрапиращите случаи е в Плевен, където двама души са освидетелствани със 100% слепота и нужда от чужда помощ, а в същото време са управлявали автомобили. Единият е получил 26 000 лева, другият 41 000 хиляди лева. Между 600 и 2500 лева средно са получавали посредниците за издаването на фалшиви документи по данни на МВР. \"Десетте области с най-много ТЕЛК са Силистра - 28,61% от населението, Враца - 19,29%, Габрово - 19,04%, Разград - 18,31%, Монтана 17,54%, Перник 16,97%, Плевен - 15,96%, Кюстендил - 14,89%, София-област - 14,75%, Ловеч - 14,5%2. През 2019 година на територията на страната са образувани общо 29 досъдебни производства за процедури и начини, по които се изважда такова експертно решение от ТЕЛК. На първия етап първата стъпка се предприема най-често от някой от посредниците, който звъни на пациента и му напомня, че експертното му решение изтича след определен период от време. Предлага се услуга за ново преосвидетелстване, като се споменава в не малка част от случаите цената, която трябва да бъде заплатена. Друга част от случаите пациентите сами търсят съдействие, като казват, че са получили писмо за явяване пред ТЕЛК и търсят съдействие\", съобщи министърът.", "date": "2019.02.22", "title": "Образувани са 29 досъдебни производства за измами с ТЕЛК"}
{"url": "https://www.faktor.bg/bg/articles/po-delo-sreshtu-bivsh-ministar-advokat-pita-sama-shefat-na-prokuraturata-li-mozhe-da-kreshti-i-obizhda", "text": "Илко Семерджиев, бивш здравен министри (1999-2001 г.), срещу който прокуратурата се задейства, след като паднат от власт, е обвиняем по много интересен член от НК - за престъпление срещу реда на управлението (\"чл. 269: Който употреби сила или заплашване с цел да принуди орган на властта, представител на обществеността... да извърши или да пропусне нещо по служба\".. и т. н.) Той бе клиент на т. нар. специализирано звено \"Антикорупция\" (от което почти всички видни кадри попълниха после Спецпрокуратурата, б.р.) и бе... напълно оправдан на първа инстанция - СГС миналото лято. Жалбата срещу него е от бившата вече директорка на Изпълнителната агенция по лекарствата (ИАЛ) Асена Стоименова, която се е почувствала заплашвана от него. Препирайки се дали да назначи свой заместник (според Семерджиев тя умишлено е нямала такъв почти през цялото си пребиваване на поста), министърът ѝ казал по телефона: \"Мога да ви уволня. Мога и други работи да направя.\" Любопитно е, че Стоименова дори първо се конституира като частен обвинител срещу Семерджиев, но на два пъти вече не идва на заседанията на втората инстанция. Според адвокат Лулчева тя дори не е протестирала оправдателната присъда на ексслужебния здравен министър. Днес в пледоарията си прокурор Паулина Недялкова от САП не само, че се съгласи с мотивите на колегите си , които искат осъдителна присъда, но и ги надгради. Тя заяви, че е налично \"вмешателство в нейната функция\" (на директорката на ИАЛ - бел.ред.), упражнено ѝ е с тези реплики \"психично въздействие\" и \"психическа принуда чрез заплаха да извърши нещо по служба\" (всъщност Семерджиев твърди, че бидейки едноличен лидер, без заместник, години наред Стоименова е нанесла вреди на държавата за 4 млрд. лв., б. а.). \"Заплахите и заканите нямат място в тези отношения. Първоинстанционният съд дава изключително опасен сигнал спрямо обществото, спрямо всички правоимащи: че могат безпрепятствено да нарушават основните принципи на функциониране на държавната администрация,  използвайки дори психическа агресия. А това би накърнило сериозно авторитета на държавната власт – в случая изпълнителната\", заяви прокурорката. Именно това провокира адвокат Лулчева да настоява прокуратурата да не говори \"какво щяло да стане\" в обществото, а да се замисли - само в нейната структура ли шефът може да крещи и обижда безнаказано.  По същество защитата твърди, че - отказвайки да разгледа документите на посочения кандидат-заместник, самата Стоименова първо заявила на шефа си, че не е съгласна и че министърът може да я уволни, ако иска - или тя ще подаде оставка. И тогава на думите ѝ: \"Ако искате, ме уволнете\", Семерджиев е отвърнал \"Мога да те уволня, мога да направя и други неща.\" Като самият подсъдим поясни днес, че под \"други неща\" е имал предвид, че може да ѝ прати проверки от Инспектората, от Финансов одит или направо, както смята е трябвало, да я даде на прокуратурата. \"Аз съм впечатлен от спекулацията с думи и с изопачаването и незачитане на фактите от страна на прокуратурата и от страна на частния обвинител\", заяви бившият двукратен здравен министър. Предстои съдът да се произнесе в срок, който е 2 месеца. (източник: КлубZ.бг)", "date": "2019.02.22", "title": "По дело срещу бивш министър адвокат пита: Само шефът на прокуратурата ли може да крещи и обижда"}
{"url": "https://www.faktor.bg/bg/articles/obshtestvo/ulitsata/drogiran-taksidzhiya-na-17-g-rani-trima-politsai-v-tsentara-na-sofiya", "text": "Трима полицаи са пострадали при опит да спрат лек автомобил, съобщиха от пресцентъра на МВР. Около 14.50 часа, на бул. „Васил Левски“, е подаден сигнал за спиране на таксиметров автомобил „Хюндай“. Водачът не се е подчинил. При опит да го спрат са пострадали леко трима полицейски служители.  Откарани са за преглед в болнично заведение. На място, след оказана съпротива и опит да избягат, са задържани шофьорът и двамата му спътници. В хода на проверката е установена самоличността на водача - 17-годишен неправоспособен младеж, който е и криминално проявен. Извършен му е полеви тест, който е отчел положителна проба за употреба на наркотици. Двамата му спътници са били 20-годишен криминално проявен мъж и жена на 22 години. При последвало претърсване в колата са намерени наркотични вещества и оръжие. Процесуално-следствените действия продължават и към момента.", "date": "2019.02.22", "title": "Дрогиран \"таксиджия\" на 17 г. рани трима полицаи в центъра на София"}
{"url": "https://www.faktor.bg/bg/articles/eto-ya-80-godishnata-baba-opitala-da-izmami-prokuror", "text": "В съдебна зала на Районния съд във Варна бе гледана мярката за неотклонение на 80-годишната жена, която вчера бе заловена като муле на ало измамници. Възрастната жена е привлечена като обвиняема в опит за телефонна измама срещу варненския прокурор Вяра Алексиева. Припомняме, че 80-годишната Веселинка Р. е задържана с постановление на Районната прокуратура във Варна за срок до 72 часа, след като срещу нея е било повдигнато обвинение за опит за телефонна измама – престъпление по член 210, ал. 1, във връзка с член 209, във връзка с член 18 от НК. Обвиняемата отишла да прибере поискани пари от телефонни измамници, които позвънили на стационарен телефон на Районната прокуратура. Схемата за измамата е класическа. Лекар поискал пари от майка на пострадало в катастрофа момиче, при животоспасяващата операция на което били поставени златни пирони. Мнимият лекар звънял от румънски мобилен номер и заплашвал, че ако не получи 30 000 евро за златните пирони, ще прати на майката банда от 15 души. До разкриването на поредната телефонна измама се стигна след изключителна координация и пълно взаимодействие между Районната прокуратура във Варна и служители на ОД на МВР във Варна. Вчера говорителят на Районната прокуратура във Варна прокурор Вяра Алексиева разкри подробности по случая на брифинг с журналисти.", "date": "2019.02.22", "title": "Ето я 80-годишната баба \"муле\", опитала да преметне прокурор"}
{"url": "https://www.faktor.bg/bg/articles/7-dni-chez-shte-spira-toka-v-sofiya-grad-i-sofiya-oblast-vizhte-koga-e-vash-red", "text": "От понеделник, 25 февруари, започва планирано прекъсване на електрозахранването на територията обслужвана от ЧЕЗ. То ще трае до 3 март и ще засегне абонати както в София-град, така и от Софийска област. От \"ЧЕЗ Разпределение\" обясниха, че осъществяват амбициозна инвестиционна програма за подобряване на услугите за своите клиенти.  \"Компанията всекидневно извършва дейности, свързани с изнасяне или рециклиране на електрически табла, подмяна на електромери, ремонт на съоръжения по електрическите мрежи средно и ниско напрежение, присъединяване на клиенти, кастрене, профилактика на трафопостове и други. Успешната реализация на тези мерки налага кратковременни прекъсвания на електрозахранването\", се казва в съобщението на ЧЕЗ. За да разберете кога ще дръпнат шалтера във вашия квартал или населено място - вижте  .", "date": "2019.02.22", "title": "7 дни ЧЕЗ ще спира тока в София-град и София-област - вижте кога е ваш ред"}
{"url": "https://www.faktor.bg/bg/articles/es-ochakva-tereza-mey-da-poiska-trimesechno-otlagane-na-brekzit", "text": "Европейският съюз очаква от британския премиер Тереза Мей да бъде принудена да поиска тримесечно отлагане на Брекзит, съобщава американската агенция Bloomberg, като се позовава на двама различни неназовани източници от Брюксел. Дискусиите между двете страни показват, че Мей ще поиска удължаване на двугодишния преговорен период, ако британския парламент подкрепи сделката за Брекзит, но тя не бъде подписана до срещата на върха на ЕС на 21-22 март. Това се очертава като настоящия план на ЕС, посочва медията. ЕС вижда това като „техническо разширение“, за да даде време на британския парламент да приеме необходимото законодателство, свързано с излизането на Лондон от Съюза. Всичко, което е по-дълго от три месеца, ще постави Великобритания под натиск да вземе участие в европейските избори на 23-26 май, нещо, което двете страни искат да избегнат, добавя още американската агенция. „Блумбърг“ пише, че Мей се състезава с времето, за да промени спорна част от сделката, известна като „резервна“, по приемлив начин и за парламента на Обединеното кралство, и за ЕС. Въпреки това, само с пет седмици до планираното излизане на Великобритания от Съюза и преговори в задънена улица, министрите и депутатите от собствената й партия заплашват да гласуват срещу нея следващата седмица, за да дадат на парламента контрол върху процеса.", "date": "2019.02.22", "title": "ЕС очаква Тереза Мей да поиска тримесечно отлагане на Брекзит"}
{"url": "https://www.faktor.bg/bg/articles/alo-izmamnitsi-sa-izpolzvali-imeto-na-vatreshniya-ministar-v-shemite-si", "text": "Името на вътрешния министър Младен Маринов е било използвано  в схема на „Ало измамници“. За това съобщи самият МВР шеф в кулоарите на  парламента днес. „Не са се обаждали на мен, но са ползвали моето име пред,  примерно, хора от населеното място, в което съм роден и живял. В интерес на  истината са се обаждали и в министерството на вътрешните работи, но са се отказвали в момента, в който усетят, че не се получава“, заяви Младен Маринов. Той допълни, че за борба с тези измами вече има създадени  специални звена в ГД „Национална полиция“ и в три областни дирекции в области,  в които се генерира тази престъпна дейност. Маринов благодари на медиите, че информират обществото и  посочи, че се очаква до няколко месеца усилията на МВР да доведат до разкриване  на организатори на подобни  престъпни  групи.  „Имаме вече създадени специални звена в Главна дирекция „Национална  полиция“ и в три областни дирекции, където смятаме, че са центровете, където  смятаме, че се генерира тази престъпна дейност… Знаете, че те ползват и  територията на съседни държави, използват проблемите и различията в  законодателствата на тези държави… Но мисля, че имаме добри резултати… Надявам  се до месеци да имаме и по-сериозни резултати по отношение на самите организатори“,  добави министърът.", "date": "2019.02.22", "title": "Ало измамници използвали името на вътрешния министър, опитвали да крадат и от МВР"}
{"url": "https://www.faktor.bg/bg/articles/novini/svyat/prezidentat-na-kazahstan-uvolni-pravitelstvoto-za-nespravyane", "text": "Президентът на Казахстан обяви, че е уволнил правителството на страната, съобщи РИА Новости. Според Нурсултан Назарбаев в страната не са постигнати положителни промени. Така се слага край на правителството на премиера Бакитжан Абдирули Сагинтаев. Той пое властта преди 3 години. Все пак се очаква част от министрите да бъдат назначени и в следващото правителство. Някои експерти смятаха, че правителството на Сагинтаев е част от политическия преход в страната. Назарбаев управлява Казахстан през последните три десетилетия. Казахстан е страна богата на петрол.Икономиката на страната обаче все още не може да се възстанови от срива на цените на петрола. Според президента правителството не е реализирало програмите за повишаване на жизнения стандарт. Той настоява, че семействата трябва да могат да си позволят по-висок стандарт.", "date": "2019.02.22", "title": "Президентът на Казахстан уволни правителството за несправяне"}
{"url": "https://www.faktor.bg/bg/articles/tsvetanov-razgovarya-s-poslanika-na-indiya-n-pr-pudzha-kapur", "text": "Председателят на ПГ на ГЕРБ и зам.-председател на партията Цветан Цветанов проведе работна среща с посланика на Индия Н. Пр. Пуджа Капур. Цветанов запозна посланичката с политическата ситуацията в страната. Двамата обсъдиха и последните събития в региона на Западните Балкани и тенденциите в рамките на ЕС. Цветанов заяви, че България полага усилия да помага на всички страни от Западните Балкани по пътя им на евроатлантическата интеграция, както и да поддържа отлични приятелски отношения с всички свои съседи. На свой ред посланик Капур подчерта, че със своето Председателство на Съвета на ЕС, България се е доказала като лидер и визионер на Балканите. По време на срещата бе отбелязано и засилването на двустранните отношения между България и Индия. Като пример за това бе посочено, че преди шест месеца след пауза от 15 години на посещение в България беше президентът на Индия, а само преди седмица след повече от тридесетгодишна пауза и министърът на външните работи. Посланик Капур изрази убеденост, че всички налични механизми на сътрудничество между България и Индия са възродени като е започнала работата и на Съвместната комисия по наука и технологии. Наблюдава се и бум в инвестициите от Индия в България в редица сектори като земеделието, информационните технологии, фармацевтиката и филмовата индустрия, отбеляза Н. Пр. Капур. Тя подчерта, че в резултат на индийските филмови продукции, заснети в България, страната ни става все по-популярна дестинация за туризъм. Председателят на ПГ на ГЕРБ Цветан Цветанов заяви, че е важно да се дава все повече гласност на сътрудничеството между двете страни, особено на инициативите в секторите култура, наука и информационни технологии, защото имено те биха позволили на младите хора взаимно да опознаят двете култури и да развиват своите професионални умения и бизнес начинания.", "date": "2019.02.22", "title": "Цветанов разговаря с посланика на Индия Н. Пр. Пуджа Капур"}
{"url": "https://www.faktor.bg/bg/articles/zaharieva-opitite-za-namesa-na-rusiya-v-izborite-v-razlichni-darzhavi-ne-sa-neshto-novo", "text": "„Опитите за намеса на Русия в изборите в различни държави не са от скоро. Идват избори и това все повече е във фокуса”. Това заяви външният министър Екатерина Захариева пред Нова ТВ. „ЕС създаде звеното за бързо реагиране, идеята е всички заедно да се борим с пропагандата, фалшивите новини, с новините, които подкопават значението на Съюза и демокрацията”, заяви още Захариева. „Опасението е, че следващият европейски парламент ще бъде зает на 1/3 с евроскептици или популисти. Хубаво е да се чуват и различни мнения, да подобряваме това как работи Съюза. Но критиките трябва да са градивни, да не целят разпадането на Съюза”, коментира още външният министър.", "date": "2019.02.22", "title": "Захариева: Опитите за намеса на Русия в изборите в различни държави не са нещо ново"}
{"url": "https://www.faktor.bg/bg/articles/novini/balgariya/praznik-na-agresora-koyto-napada-chuzhdi-otechestva", "text": "Днес е празник на армията окупатор на чужди отечества – бившата съветска армия. Това е един омразен ден! Ясно защо. Защото през септември 1944 г. тази вражеска армия окупира отечеството ни. Тогава българските горяни започват своята велика отечествена   В Русия честват днес този ден като Ден на защитника на отечеството. Празникът няколко пъти сменя името си, което означава, че е изпразнен от смисъл. Въздух под налягане. Няма лошо руснаците да си защитават отечеството. Но защо нападат чужди отечества? Защо в наши дни Русия нападна Грузия и Украйна? Руските защитници на отечеството се оказаха най-вероломни и нагли агресори. Че това е така показва фактът, че руският посланик, който би трябвало да поддържа приятелски отношения с България, предприема заедно с една антибългарска социалистическа тайфа, провокация срещу България – поднасяйки венци и цветя на паметника на окупиралата родината ни съветска армия. Че на руския посланик му плащат, за да провокира, това е добре известно. Но явно у нас продължават да живеят тъпанари, които  и са готви да слугуват на враговете му. Крайно недостойно! Крайно антибългарски ден! Кощунство и гавра с паметта на българските защитници на отечеството!", "date": "2019.02.22", "title": "Празник на агресора, който напада чужди отечества"}
{"url": "https://www.faktor.bg/bg/articles/novini/balgariya/georgi-harizanov-sled-kato-si-izbraha-obsht-prezident-bsp-i-dps-prodalzhavat-da-si-pomagat", "text": "„От поведението на БСП печелим всички, тъй като социалистите са правили най-много бели по света. Без социалистите има кворум и се вижда, че останалите депутати работят в доста по-спокойна атмосфера. Самата Корнелия Нинова призна, че и без това депутатите ѝ не вършат нищо в пленарната зала“. Това каза пред Нова ТВ политическият анализатор Георги Харизанов.  „БСП и ДПС непрекъснато се подкрепят на избори и дори си избраха президент. Теориите за коалиции между ДПС и ГЕРБ са несъстоятелни. В момента именно Корнелия Нинова пак прави толкова важна партията на Мустафа Карадайъ. ГЕРБ не е правила промени заради социалистите, защото от както я няма в парламента, всички забравихме за исканията им“, каза още Харизанов.  „Сблъсък между Бойко Борисов и Цветан Цветанов няма. БСП се опитва да изнудва чрез кворума парламента. Машинното гласуване е невъзможно да се въведе във всичките 12 500 секции. Корнелия Нинова и Румен Радев се опитват да го втълпят. Лидерката на БСП просто се опитва да оправдае загубата на предстоящите избори. В момента Корнелия Нинова използва само машинното гласуване като аргумент, за да не се върне в парламента. Дано това да не се случи“, коментира политологът.", "date": "2019.02.22", "title": "Георги Харизанов: След като си избраха общ президент, БСП и ДПС продължават да си помагат"}
{"url": "https://www.faktor.bg/bg/articles/vmro-stana-ofitsialno-chlen-na-evropeyskite-konservatori", "text": "От днес ПП \"ВМРО – Българско национално движение“ е вече част от най-голямото политическо семейство на консерваторите. Това стана на днешния форум на Алианса на европейските консерватори и реформисти (АКРЕ) в италианската столица Рим. Членството на ВМРО в политическия алианс на консервативните и патриотични сили е без съмнение изключително международно признание за дейността на Организацията, а и в частност на евродепутата Ангел Джамбазки, който вече пет години е част от групата на Европейските консерватори и реформисти в Европейския парламент, се казва в изявление на пресслужбата на ВМРО.  Според организацията моментът за членството дошъл след като партията на Реджеп Ердоган напусна Алианса. \"Този момент е правилният и по друга причина: членството на ВМРО в АКРЕ идва в навечерието на най-важните европейски избори досега\", отбелязва се в съобщението на пресслужбата. \"Избори, които ще променят Европейския съюз. Разпределението на силите в бъдещия ЕП ще бъде съвсем различно от досегашното, а очакванията са консервативните и патриотични сили да получат още по-голямо представителство\"", "date": "2019.02.22", "title": "ВМРО стана член на семейството на европейските консерватори"}
{"url": "https://www.faktor.bg/bg/articles/tsvetan-tsvetanov-i-turskiyat-poslanik-obsadiha-migratsionniya-potok", "text": "Председателят на ПГ ГЕРБ и зам.-председател на партията Цветан Цветанов проведе работена среща с посланика на Турция Н. Пр. Хасан Улусой. Двамата обсъдиха политическата ситуация в страната и ситуацията с миграционния поток на българо-турската граница, съобщават от пресцентъра на ГЕРБ. Беше отбелязано, че сътрудничеството между двете държави по Споразумението за реадмисия е много добро и благодарение на двустранните усилия на двете страни в момента има нулева незаконна миграция. България оценява положително постигнатото, което е гаранция за сигурността в региона и Европа, отбеляза Цветанов.  Посланик Учусой подчерта, че Турция цени високо стабилността в България и доброто партньорство със страната ни и ще работи за неговото бъдещо запазване и разрастване. Цветанов и Улусой се обединиха около становището, че за просперитета на двете държави, както и на целия регион, от ключово значение е да вървят по пътя на евро-атлантическо развитие.", "date": "2019.02.22", "title": "Цветан Цветанов и турският посланик обсъдиха миграционния поток"}
{"url": "https://www.faktor.bg/bg/articles/venetsuelski-voynitsi-otkriha-ogan-i-ubiha-pone-edin-chovek-v-blizost-do-granitsata-s-braziliya", "text": "Това е първият голям удар в ЕС срещу една от най-големите схеми за пране на пари от Русия: при операция срещу т.нар. \"Руска перачница\" в Германия са конфискувани активи за 50 милиона евро. За какво точно става въпрос? \"Най-важното е, че ние им спряхме кранчето\" - с тези думи сътрудничка на прокуратурата в Мюнхен обобщи резултата от специализирана операция на Федералната криминална служба за углавни престъпления. По време на тридневна акция в баварските градове Нюрнберг, Регенсбург, Мюлдорф на Ин, както и в хесенския Швалбах бяха конфискувани четири сгради. Беше замразена и банкова сметка с почти 8 милиона евро. Общата сума на конфискуваните активи е около 50 милиона евро. Въпросните недвижими имоти и финансови средства са пряко свързани със схемата за пране не пари, позната под имената \"Ландромат\", \"Руска перачница\" или \"Молдовска схема\". Само за три години чрез тази система от Русия са били изнесени колосални суми: става дума за най-малко 22 милиарда долара, изнесени между 2011 и 2014 година. Запозодрените по делото в Германия са трима. Единият живее със семейството си в Мюнхен. От прокуратурата съобщават, че той притежава германски паспорт. Той не е арестуван, тъй като правоохранителните органи считат, че няма опасност да се укрие. Прокуратурата не съобщава други детайли за заподозрените и досега не е повдигнала официални обвинения срещу тях. Това е първият мощен удар в Западна Европа срещу т.нар. \"Руска перачница\", за чието съществуване се знае от 2014 година насам, когато журналисти от Центъра за изследване на корупцията и организираната престъпност (OCCRP) разказаха за схемата. От мюнхенската прокуратура признават, че докладът на разследващите журналисти е изиграл важна роля за следствието. \"Естествено, това беше много важно\", заяви пред ДВ прокурорката от Мюнхен Ане Лайдинг. По нейните думи разследването в Германия е започнало година преди публикуването на доклада. До този момент обаче полицията успяла да установи само фактите за пране на пари, но не и да проследи цялата схема до Русия. Най-мащабната схема за изнасяне на пари от Русия е изглеждала така: мошениците получавали фиктивни решения от молдовски съд за глоби на подставени руски фирми-еднодневки за милиони. Парите в тези фирми съществували само на хартия и по \"чуден\" начин се прехвърляли на фирми-кредитори във Великобритания или в офшорни зони. Схемата е наречена \"молдовска\", защото голяма част от средствата са били изнесени с помощта на молдовската банка Moldindconbank. Друга част от парите са преведени в латвийската Trasta Komercbanka, откъдето са постъпвали в Германия чрез Deutsche Bank и Commerzbank. Попадайки в компетентността на ЕС, парите се смятали за \"изпрани\". В хода на разследването беше арестуван съсобственикът на Moldindconbank Вячеслав Платон, който в родината си Молдова бе осъден на дълги години затвор. Пред съда е изправени и руснакът Александър Григориев. Той е превеждал чрез подопечните си банки парите в Молдова. Процесът срещу Григориев все още продължава, тъй като сътрудничеството между руските и молдовските следствени органи се бави още от 2014 година. Досега е известно малко за произхода на тези пари и за това кой стои зад тях. Журналистите от OCCRP посочват като най-големи бенефициенти руските \"крале на държавните поръчки\" Алексей Крапивин и Валерий Маркелов. По данни на OCCRP, свързаният с тях холдинг \"Группа компаний 1520\" се явява най-големият предприемач в руските държавни железници. Медиите съобщават, че от ноември 2018 година Маркелов е арестуван, а Крапивин е обявен за издирване. В случая с пране на пари в Швейцария пък бяха замесени едновременно няколко сътрудника на руски оръжейни компании в състава на концерна \"Ростех\". Швейцарското издание Beobachter разкрива, че руснаците са били членове на търговска фирма в град Винтертур, замесена в получаването на мръсни пари от Русия. Германия всъщност не играе централна роля в силно разклонената система за пране на пари. Средствата са били разпределени в 732 банки в 96 държави. От мюнхенската прокуратура твърдят, че конфискуваните активи за 50 милиона евро са \"значителна част\" от целия нелегален паричен поток. Според някои експерти, общият нелегален оборот може да достигне до 100 милиона евро. Често изпраните пари са били влагани в германски промишлени стоки. Журналистите от центъра за изследване на корупцията и организираната престъпност са доволни от операцията по конфискуване на мръсните пари. \"Радваме се, разбира се! Това беше добре свършена работа\", казва изпълнителният директор на OCCRP Паул Раду в разговор с ДВ. Радостта му обаче е помрачена от факта, че участващите в разследването журналисти са били подложени на силен натиск след публикуването на информациите. Без да споменава имена, Паул Раду заявява, че някои от неговите колеги са били принудени да се преселят в други държави. Най-големият успех се състои в това, че европейските банки започнаха \"да проверяват по-щателно своите клиенти\", казва той. Изпълнителният директор на OCCRP предполага, че истинските мащаби на прането на пари са много по-големи. \"Мисля, че ни се удаде само да разчовъркаме повърхността на цялата система\", заключава той.", "date": "2019.02.22", "title": "Това е най-големият удар в ЕС срещу \"Руската перачница\""}
{"url": "https://www.faktor.bg/bg/articles/radev-v-bern", "text": "Убеден съм, че рано или късно България ще се превърне в място, където нашите млади поколения да искат да учат, работят и да живеят. В днешния глобален свят, за да успеем да създадем висок стандарт и условия на живот за следващите поколения са нужни общи усилия. Това заяви държавният глава Румен Радев на среща в Берн с представители на българската общност в Швейцария, цитиран от президентската пресслужба. Президентът открои изграждането на ефективни институции, прозрачната и справедлива обществена и бизнес среда, както и сплотеното и солидарно общество, като необходими условия за реалното приобщаване на България към успелите държави. По думите на Радев много българи в Швейцария работят в различни международни организации, в банковия сектор, медицината, компютърните технологии, културата, изкуството и науката и тяхната помощ е от съществено значение за развитието на българо-швейцарските отношения. „С вашия ценен опит за развитието на технологиите, науката и изкуството можете да бъдете изключително полезни. Знайте, че разчитаме на вас“, подчерта Румен Радев. “Благодаря ви, че не забравяте корените си, както и за запазената връзка с родината, съхраненото национално самосъзнание и чувство за общност. намерили израз в откриването на български училища в редица швейцарски градове“ заяви още президентът и открои ролята на българските църковни общини „Св. Георги Победоносец“, „Рождество Христово“ и други граждански сдружения, съхраняващи фолклорните ни традиции. По време на срещата представителите на българската общност в Берн поставиха редица въпроси за възможността страната ни да насърчава развитието на информационните технологии, за съхраняването на връзките с българските общности зад граница и улесняване на изучаването на български език в чужбина. В отговор на въпрос дали ще наложи вето на поправките в Изборния кодекс, президентът подчерта, че е възложил на своя екип да проучи внимателно предложените изменения. „Това е изключително важен закон, от него зависят устоите на нашата демокрация. В тукашния парламент приемат ли закони в 3 часа през нощта, ей така набързо? В нашия ги приемат. Не искам за една нощ да кажа ето този закон мина и да налагам вето, работи се сериозно. Дал съм указания на моя екип и като се върна ще има решение по въпроса, но бъдете сигурни, че ще бъде в интерес на обществото“, заяви държавният глава.", "date": "2019.02.22", "title": "И в Берн Радев не спести критиките към властта: В нашия парламент законите се приемат в 3 през нощта, ей така - набързо"}
{"url": "https://www.faktor.bg/bg/articles/stanishev-nie-sotsialistite-izgradihme-obedinena-evropa", "text": "Обичам разговорите с хората в БСП. Заради искреността им. На последния конгрес на партията десетки наши членове ме питаха притеснено: какво ще я правим Европата? „Ще я спасявяме!“, отговарях им аз. И тогава се изпречи още един въпрос. Зададе ми го бай Георги, сигурно сред най-възрастните ни делегати. На тръгване от НДК, в асансьора. „Другарю Станишев, защо тук никой не дебатира опасността от война? Аз помня какво беше след нея. За един живот една война стига!“. Заради неговия въпрос написах тази статия. Война в Европа днес? Ще кажете, че е невъзможна. Но истината е, че обществата ни все още плащат социалната цена на икономическата криза от 2008 г., а по всичко личи, че се задава и следваща. Точно тези, които предизвикаха кризата, прегръщайки господството на пазара, сега изправят Стария континент на прага на социална война – никога преди недоволството и липсата на перспектива не са били толкова осезаеми. Точно както след Втората световна война, мисията на европейската левица е да не допусне разделение, а да спаси ЕС с Нов социален договор за Европа. Такъв Нов договор ще приемем на предстоящия през този уикенд конгрес на ПЕС в Мадрид. Там, заедно с Франс Тимерманс, всички леви премиери, комисари и лидери на партии ще очертаем червените социални линии за оцеляването и бъдещето на Европа. Когато Европа избра мира, тя избра равенството и справедливостта Преди по-малко от един човешки живот Старият континент бе в руини. Войната беше опустошила съдби, бъдеще, доверие – между човеци и държави. И точно тогава – Европа избра мира, избра Обединението. Тя тръгна от идеята никога повече да няма война. А за да няма, първата най-важна задача беше – ликвидиране на фашистките и нацистки идеологии, винаги водещи до насилие, произвол и войни. Впоследствие тя се разви по посоката на взаимна помощ и благоденствие на всички страни-членки на ЕС. Обединена Европа, която да бъде уютен, светъл дом за своите обитатели.   Чудото на социалдемократическия консенсус срещу господството на пазара И Европа стана такъв дом. Няколко поколения хранеха надеждата, че войната е забравена, че децата занапред ще живеят много по-добре от родителите си, че мирът, носещ просперитет и бъдеще, е единственият възможен начин на живеене мажду Ламанша и Черно море. Ние, социалистите, изградихме обединена Европа в следвоенните десетилетия. Неслучайно историците формулираха концепцията за „социалдемократическия консенсус“. Ние я създадохме, стъпвайки върху нашите базисни ценности, формулирани от френските революционери: Свобода, Равенство, Братство. Известно време десницата беше наш партньор в този градеж. Тя прие социалдемокретическия консенсус и това послужи за основа на успешното развитие на Европа. В последните десетилетия обаче класическата десница се обърна срещу него, избра господството на пазара и започна да разрушава: Десницата подмени Свободата с подчинението на човека на „изискванията на финансовите пазари”. Според десницата, не икономиката съществува, за да обслужва човека, а точно обратното – човекът съществува, за да обслужва, дори не икономиката, а финансовата сфера. Това гарантира, че всяко следващо поколение ще живее по-зле от родителите си. Не приемаме тази подмяна. Десницата подмени Равенството с възстановяване на феодални отношения на неравенство. Разликата в доходите е нечувана, поне от края на 19-ти век насам. Свръх-богатите не връщат нищо в общността, защото им е дадена възможността да не плащат данъци изобщо, криейки се зад офшорни фирми. Същите тези свръх-богати са превзели големи територии от политиката и така изработват закони и политики единствено в своя полза. Десницата зачеркна Братството. Именно чувството за братство породи политиките на солидарност, довели до онова благополучие на гражданите на Европа, което беше пречупено от десните политики на затягане на коланите. Докато обаче гражданите послушно затягаха, свръх-богатите съвсем развързаха своите. Именно ликвидирането на Братството доведе до световната криза отпреди десет години; и в момента подготвя следващата. Време на гняв и недоволство – Брекзит, жълтите жилетки, протести и стачки в цяла Европа Зейнаха огромни неравенства. Миналата седмица Световната банка обяви, че пропастта между бедни и богати в ЕС е нараснала за 15 години с над 70 процента: 10 % от най-бедните граждани на Европа са обеднели с още 7 %, а 10-те % най-заможни са станали с 66 % по-богати.  Тези неравенства породиха протести и стачки в целия ЕС. От Брюксел до София исканията на работещите са едни и същи: достойно заплащане, равни права, по-високи пенсии.  На този фон обаче има държави, които оглавяват класациите в негативна посока. България е държавата-членка на ЕС с най-голямо и най-бързо растящо социално неравенство. По данни на Евростат през 2017 г. разликата между доходите на най-богатите 20% от българите и най-бедните 20% е 8.2 пъти. За сравнение, разликата през 2008 г. е била 6.6 пъти – това е най-голямото увеличение на социалните неравенствав ЕС. Средната разлика за ЕС е 5.2 пъти. По данни на организацията Оксфам, занимаваща се с проблемите на бедността, разликата между бедни и богати расте бързо в целия свят – 42-те най-богати семейства разполагат с ресурси, каквито притежават общо 3.7-те милиарда най-бедни хора на планетата. 1% от хората по света държат 82% от световното богатство. Пуснатият от клетката капитализъм превърна икономиката в господство на пазара. Европейските институции, доминирани десетилетия от ЕНП, се подчиниха на финансовия капитал, големите компании и парите, и загубиха доверието на европейците. Европа забуксува на скорости, без перспектива и без лидерство. Великобритания подаде молба за развод, французите облякоха жълти жилетки, за милиони европейци ЕС вече не е хапче срещу бедността и нищетата, а младежите в Европа са най-многобройната армия от безработни. Оцеляването на Европа vs. оцеляването на десницата Стигна се до тук. Идеята за Европа наистина е в опасност. Ние, от левицата, също имаме своите грешки. Когато имахме мнозинство в Европейския съвет, не успяхме да пренесем социалния модел от национално на европейско ниво. Последните десетилетия под диктата на ЕНП изгубихме Социална Европа. Борихме се за социални политики, но не успяхме да постигнем достатъчно. Затова и напуснахме голямата коалиция в ЕП. Досега десницата държеше на карта и успя да срине благоденствието на европейските граждани. Сега на рулетката е самата идея за Обединена Европа. Заради странен залог – оцеляването на европейската десница. След десетилетия царуване на статуквото, няма как Вебер и ЕНП да пропагандират промяната. Новото при тях е коалицията Във властта на всяка цена За да да остане в управлението на Европа, десницата прегърна национализма. Те вече са едно и също – ЕНП отглежда лидерите на модерното робство като Орбан, гради мостове към Салвини, а според председателя на ЕП Антонио Таяни, Далмация е част от Италия. Развързана и позиционирана, крайната десница вече се прицелва в сърцето на европейската идея. Вместо общ дом, националистите предлагат разпадането на обединена Европа на национални държави, гледащи се изпод вежди през граници, опасани със стени и телени мрежи.  Целта на десните и на крайнодесните е ясна: не възстановяване на Европа, а победата над левите и социалистите, с цената на разрушаване на Европа. Мисията на левицата – Нов социален договор за Европа Ние, социалистите, изградихме онази мирна и благоденстваща Европа, която днешната десница счупи. Наша е отговорността да не допуснем разпадането, а да започнем възстановяването на нашата Европа.  Постиженията, с които толкова се гордеем днес – осемчасовият работен ден, свободата на медиите, стачките, всеобщото право на глас, безплатното образование и т.н. – не са дар от Бога, нито от просветената десница. Постигнати са в резултат на дългогодишните борби на леви партии и движения. Но нищо в живота не ни е дадено завинаги, за него трябва да се борим  Ние, европейските социалисти, най-автентично можем да водим тази битка на страната на гражданите. Както в Европа, така и в България, трябва да останем обединени от ценностите си. От едната страна на барикадата сме – с идеята за Европа, с желанията и правата на гражданите й, със справедливостта, солидарността и надеждата. От другата страна са онези, които работят за разгръщане на национания егоизъм, разделението и популизма, разчитащ на лесните решения, лъжите и страховете. Влезем ли на полето на идеите с ясни, мощни послания, ценности и политики, ние няма да допуснем да се случи широко рекламираният предстоящ триумф на национализма. Ще можем да победим на изборите, ако отново започнем да назоваваме нещата със собствените им имена. Експлоатацията да бъде наречена експлоатация, войнолюбието – войнолюбие, омразата – омраза, бедността – бедност, безаконието – беззаконие. Задълго сърцето на политиката – идеите – беше спряло да бие. Липсата на идеи и изтласкването на гражданите вън от политиката доведе до недоверието към управляващите елити. Свърши ерата на „де-идеологизацията”; наблюдаваме бурното възраждане на идеологическото мислене. Хората искат идеи за бъдещето и най-вече – за своето бъдеще. Върнем ли се там, откъдето тръгнахме преди столетие и половина – на територията на идеите – напълно е възможно в следващия ЕП прогресивно мнозинство около левицата да излъчи следващия председател на ЕК и той да се нарича Франс Тимерманс. Територията на идеите ПЕС работи отдавна по Новия социален договор за Европа. Партиите-членки участваха в дискусията и дадоха своя принос. В резолюциите от конгреса в Лисабон през декември 2018 г., бяха записани основните червени линии за по-добър живот на европейските граждани. През януари проведохме социологическо изследване, за да тестваме как българите приемат идеите на европейската левица. Резултатите са повече от показателни. Според 81.5% от запитаните, мъжете и жените трябва да получават едно и също възнаграждение за еднакъв труд. А 64.2% одобряват идеята на европейските социалисти всяка година разликата в заплащането между мъжете и жените да бъде намалявана с 2%. Предложението на ПЕС за въвеждането на минимална работна заплата като % от БВП за целия ЕС се подкрепя от 58.7%, а за минимален необлагаем доход – от 56%. Огромното мнозинство от 93% от запитаните смятат, че не е направено достатъчно от управляващите за преодоляването на различията в стандарта на живот между ЕС и България. Затова в предизборния Манифест на ПЕС записахме, че имаме задължение да защитаваме хората, ако се разболеят, загубят работата си, страдат от увреждания или изпаднат в трудно положение. Хората от всички възрасти имат право да работят и да живеят достойно. Справянето с безработицата и социалното изключване трябва да става колективно, а не по отделно, като отделни слаби страни. Необходимо е да се спазва принципът за равно заплащане за равен труд на едно и също място.Всички работници да имат еднакви права: да няма работа без договор, да няма работа без справедливо възнаграждение, а договорите за нулеви часове и фиктивна самонаетост да се забранят. Ще се борим за достойни минимални заплати в цяла Европа. Ние искаме силен Европейски орган по труда, оправомощен да се бори със социалния дъмпинг и да осигурява справедлива трудова мобилност в целия ЕС. Неравенството трябва да бъде драстично намалено, а концентрацията на блага и имущества в ръцете на малцина привилигировани – да бъде спряна. Децата на най-богатия континент са заплашени от бедност, у нас 41% са в риск от социално изключване По данни на НСИ всяко трето дете у нас живее в риск от бедност и социално изкючване. Това са над 41% или над 550 000 българчета. Основните причини за това са безработни, необразовани и болни родители. Нашият отговор – Детската гаранция За да може всяко дете в бедност да има достъп до безплатно здравеопазване, безплатно образование, безплатни грижи, достойни жилищни условия и адекватно хранене, социалистите в ЕП извоювахме 6 млрд. евро като предложение към ЕК за следващия програмен период за Детската гаранция. Битката през май Партиите започнаха да се готвят за вота. Вече чуваме за мобилизация, ядра, периферии. У нас дори управляващите ги превърнаха в първи тур на местните избори. Искам да споделя моето виждане за предстоящите евроизбори като лидер на европейските социалисти: на върха на копието този път е оцеляването на Европа и запазването на човешкото достойнство и социалните права на всеки от нас. Европа или ще е единна, или няма да я бъде изобщо. Кампанията ще е трудна. Както и в България, управляващата десница в Европа ще впрегне целия си ресурс, за да запази властта си. В прегръдка с националистите, ЕНП ще се изправи срещу прогресивните сили в Европа. Левицата винаги печели, когато е водена от кауза! А каква по-голяма кауза от тази, да кажем на децата си, че и за тях Европа е възможна. И, че не искаме дори спомена за една война в живота им! Пък бил той покрит и с най-светещия ореол на национал-популизма!", "date": "2019.02.22", "title": "Станишев: Ние, социалистите, изградихме обединена Европа"}
{"url": "https://www.faktor.bg/bg/articles/mon-poiska-ot-ek-redaktsiya-na-anketata-s-4-otgovori-za-pola", "text": "Министерството на образованието и науката отправи искане в писмо до Европейската комисия за редакция на анкетата към платформата за дигитална оценка на училищата SELFIE. В анкетата, еднаква за всички страни-членки на Евросъюза, учениците над 9-годишна възраст трябва да отбележат и пола си, като опциите за отговор са 4 – „момче“, „момиче“, „друго“ и „предпочитам да не казвам“. Настояването на Министерството е от въпроса за определяне на пола на участниците да отпадне опцията „друго“ или да бъде премахнат целият въпрос, защото в сегашния вариант той е неприемлив, посочват от МОН. Опцията за отговор „друго“ в анкетата, която противоречи на българското законодателство, предизвика разнопосочни коментари у нас. Оказа се, че към този момент ученици от 900 училища вече са попълнили анкетата, жалби от учебните заведения няма, има единствено един сигнал на родител до медиите, посочи просветният министър Красимир Вълчев вчера. Според него анкетата няма за цел да определя половата принадлежност на учениците и тя не създава обществено напрежение у нас. Вълчев уточни, че не е привърженик на проповядването на джендър-идеологии в училище. От Европейската комисия вчера уточниха, че само държавите членки на Евросъюза са компетентни да решават въпроси, свързани с каквато и да било терминология за определяне на пола, съгласно техните конституции. Твърденията, че, предлагайки инструмента SELFIE на училищата, Комисията „проповядва джендър идеология“, са неверни, заявиха от представителството на Комисията в България.", "date": "2019.02.22", "title": "МОН поиска от ЕК редакция на анкетата с 4 отговори за пола"}
{"url": "https://www.faktor.bg/bg/articles/armiyata-i-tsivilnite-sluzhbi-na-mo-na-makedoniya-idvat-na-voennite-poligoni-v-balgariya", "text": "Армията и цивилните служби на Министерството на отбраната на Република Северна Македония може да изполват военни полигони в България, предава сръбската редакция на Sputnik, като се позовава на медиите в Скопие. Уточнява се, че съответното споразумение е подписано от заместник-министъра на отбраната на Българиоя Анатолий Величков и държавния секретар на военното ведомство в Скопие Драган Николич. По време на срещата Величков и Николич са обсъдили въпроси, свързани с военно-техническото сътрудничество и стратегически преглед на отбраната на Северна Македония. Събеседниците са анализирали възможността за сформиране на двустранна комисия завоенни паметници и гробища на територията на Република Северна Македония. Българското Министерство на отбраната е изразило и готовност да обучава военни лекари от Северна Македония.", "date": "2019.02.22", "title": "Армията и цивилните служби на МО на Македония идват на военните полигони в България"}
{"url": "https://www.faktor.bg/bg/articles/mareshki-pishe-na-borisov-ozaptete-karakachanov-iska-tsiganizatsiya-na-balgariya", "text": "Лидерът на \"Воля\" и зам.-председател на НС Веселин Марешки писа до министър-председателя Бойко Борисов и го призова да озапти вицепремиера и военен министър Красимир Каракачанов. В отворено писмо Марешки пише на Борисов, че предложенията на Каракачанов за интеграцията на циганите всъщност е стратегия за допълнителна циганизация на България. \"Призоваваме ви да укротите действията на малкия Ви коалиционен партньор, които водят единствено до нагнетяване на напрежение и яростно противопоставяне в обществото\", пише лидерът на \"Воля\" до премиера. Според Марешки с концепцията на Каракачанов ромите няма да бъдат нито интегрирани, нито ще им се решат проблемите. \"Нима другите български граждани не биха искали безплатни къщи и земя, нима другите майки не искат безплатни детски градини и за техните деца?! Абсурдно е да се мисли, че чрез такива мерки ще се постигнат някакви добри резултати\", посочи Марешки. Той е на мнение, че само Борисов може да спре това \"безумие\", като отхвърли документа и разпореди да се планират адекватни мерки по темата. \"Воля\" били на мнение, че вместо да се пишат безплодни партийни концепции е най-добре водеща роля в този процес да се поемат от държавата. Не трябвало тази роля да се преотстъпва на неправителствени организации или партии. \"Да се проучи успешният опит на страни като Испания и да се приложат вече доказани във времето ефективни мерки\", предлага Марешки. Бизнесменът продължава - ако \"концепцията Каракачанов\" се приеме и по този начин се дадат допълнителни права само на ромската част от населението на страната, това много ще повиши циганския вот към ВМРО и ще взриви обществото. Тогава \"Воля\" щели да предприемат мерки за бойкотиране работата на парламента.", "date": "2019.02.22", "title": "Марешки пише на Борисов: Озаптете Каракачанов, иска циганизация"}
{"url": "https://www.faktor.bg/bg/articles/belarus-shte-obmisli-savmesten-otgovor-s-rusiya-ako-sasht-razpolozhat-raketi-v-evropa", "text": "Беларус и Русия ще трябва да обмислят съвместни ответни мерки, ако САЩ разположат нови ядрени ракети със среден обсег в Европа, заяви днес беларуският президент Александър Лукашенко, цитиран от Ройтерс и ТАСС. Според Лукашенко подобен ход ще е необходим, ако САЩ пристъпят към разполагане на нови ракети след изтеглянето си от договора за ракетите със среден обсег. \"Ще трябва да помислим заедно с Русия за ответни мерки (ако се случи това)\", каза той. \"А още по-лошо ще бъде, ако тези ракети бъдат разположени (недай боже, хипотетично) на територията на Украйна. Затова моят отговор е еднозначен: аз съм категорично против (развалянето на договора)\", заяви Лукашенко.", "date": "2019.02.22", "title": "Беларус ще обмисли съвместен отговор с Русия, ако САЩ разположат ракети в Европа"}
{"url": "https://www.faktor.bg/bg/articles/tatyana-doncheva-1-7", "text": "Общественото впечатление, че Бойко Борисов е един американски човек, е доста повърхностно. Това заяви лидерът на \"Движение 21\" Татяна Дончева в предаването \"Денят с Веселин Дремджиев\". Според нея САЩ искат от България да купи  F-16 и да не прави нова тръба за газ от Русия. Докато Русия обратното - иска да не купуваме самолети и да пуснем \"потока\". \"Все в един момент трябва да е ясно и на американците, и на руснаците, че Борисов жонглира - и вълкът сит, и агнето цяло\", коментира Дончева. Според нея част от оръжейните фирми у нас са били към КТБ и благодарение на фалита на банката Русия е получила контрол върху определени хапки. Но не и върху \"Дунарит\", който е най-апетитното парче, каза Дончева. В тази връзка Дончева обясни, че интересът на Великобритания към историята с отравянето на бизнесмена Емилиян Гебрев е защото така ще се получи потвърждение за случая \"Скрипал\". \"За оздравяването на Гебрев е употребен антидот, който е получен от натовски партньорски организации\", твърди тя. Тя отбеляза, че главният прокурор Сотир Цацаров много бързо е взел завой по случая \"Гебрев\" като \"тир с ремарке на изключително малко пространство\". \"Вие 4 години какво сте правили\", обърна се задочно към службите Дончева. И припомни как \"един куп титулувани специалисти по националната сигурност казаха, че е изключено да е работа на руското разузнаване\". От \"братята американци\" се разбрало, че в \"руския сектор (на службите - бел. ред.), който би трябвало да се бори срещу руската агентура\" в сферата на сигурността, \"са се крили едни сериозни руски колони\", твърди още юристката. Лидерът на \"Движение 21\" коментира и темата за милионите от Венецуела, преведени у нас български адвокат. По думите на Дончева \"Инвестбанк\" на Петя Славова добросъвестно е уведомявала ДАНС и финансовото разузнаване за всеки превод от Венецуела. \"Къде тогава се намира ДАНС в тази история? Къде са мерките на ДАНС? Те не могат да се изразяват в това адвокатите да се обучават по пране на пари, да накарат кафеджии, тенекеджии да перат пари. Те няма къде да перат пари, освен в пералнята си вкъщи. В тази дебела работа трябва да стигнем до ролята на Русия. Това са руски транзакции между Венецуела и Русия. Защо през България? Сигурно е било по-удобно и по-безопасно\", коментира тя. Дончева обясни, че зад фирмата \"Виафот\", за която \"държавата направи невъзможното\", за да придобие \"Дунарит\", стои адвокатът на Делян Пеевски Александър Ангелов. За Ангелов Дончева допълни, че е син на Параскев Параскевов, главен секретар на МВР (секретар - б.р.) по времето на Жан Виденов.  След което направи препратка към въпроса кой би управлявал всъщност при Пеевски като шеф на ДАНС. Според Дончева \"Пеевски е руско прокси по много здрав начин\". \"Зад него се крият цяла група висококвалифицирани представители на спецслужбите. Те имат много сериозен информационен масив. И за имуществото, което някога е продадено в България. Процесът на преразпределянето, който тръгна още по времето на тройната коалиция през едни натрапчиви отвличания, имаше проекция след това с крути преследвания срещу определени хора по времето на първото правителство на ГЕРБ. Сега е през специализирания съд, през министерства, през ключови държавни институции\", каза още Дончева.", "date": "2019.02.22", "title": "Татяна Дончева: В тази дебела работа с милионите от Венецуела трябва да стигнем до ролята на Русия"}
{"url": "https://www.faktor.bg/bg/articles/mustafa-karadaya-1-2", "text": "„На ГЕРБ и на цялото общество даваме знак за отговорност и загриженост за състоянието на страната и за нейното бъдеще. Относно закана за предсрочни парламентарни избори, ние от ДПС не си служим с такива инструменти – не очаквайте от нас закани“. Това заяви на извънреден брифин след среща на Централния съвет на ДПС Мустафа Карадайъ.  Лидерът на партията посочи, че ДПС компромиси не е правила. „Особено когато става дума за граждански и човешки права, компромиси не правим. Напротив, призоваваме всички партии и цялото общество да защитаваме гражданските и човешките права. Тези, които се самонаричат демократи, трябва поне да спазват Конституцията и всичко, което произтича от нея. А не да нарушават Конституцията без дори да имат публични аргументи. Защото в дебата в Народното събрание не чух нито един аргумент за нарушаване на гражданските права, но видяхме гласуването“, коментира председателят на ДПС. Карадайъ заяви, че приоритетите в правенето на политика за ДПС са чисти храни, чиста вода, чист въздух, чиста зелена енергия и високи технологии. „Нашата програмата и мотото за евроизборите ще бъде в тази връзка. Двойният стандарт в морала е характерен за някои други, но не и за ДПС“, коментира той. \"Не сме предлагали преференциалното гласуване да отпадне, а предложихме по-справедлив праг за преференциите, допълни лидерът на партията. Карадайъ коментира, че преференциите не са отпаднали, за да бъдат върнати. „Не сме правили такова предложение, независимо, че имаме аргументи и в тази посока. Предложението ни беше да има по-справедлив праг за преференциите. Като се говори за преференции обикновено аргументът е да има мажоритарност на изборите. Сега има възможност и за мажоритарни кандидати – тези, които не искат да бъдат партийно обвързани, могат да се кандидатират като независими кандидати. Тези хора могат да бъдат избрани само ако получат гласове, колкото е избирателната квота. Тогава стои алтернативният въпрос – каква е логиката тези, които влизат в партийни листи, да имат по-различен праг, за да влизат и да бъдат избирани“, коментира той.  \"Партията ще се яви самостоятелно на евроизборите. На днешното заседание взехме няколко решения. Първото е сформиране на Централен изборен щаб на ДПС. Второто решение е в едноседмичен срок областните ни съвети да съставят областните изборни щабове и в двуседмичен срок общинските да съставят общинските изборни щабове. Третото е за приемане на критерии за номиниране на кандидати за членове на ЕП, издигнати от ДПС. Критериите са задълбочено познаване на европейските институции и политики, съпричастност към ценностите на либерализма, владеене на един от работните езици на ЕС, изграден авторитет, добри комуникационни способности и др.“, заяви Карадайъ. Той посочи, че на разширени заседания на областните съвети ще се номинират кандидатите и ще се предлагат на централния изборен щаб до края на март. „Номинации могат да бъдат предложени от областните съвети на ДПС, Централния оперативен съвет на младежкото ДПС, Централното оперативно бюро на ДПС и председателя на партията“, обясни Карадайъ. Председателят на ДПС заяви, че е взето решението партията да участва самостоятелно в евроизборите. „Централният съвет упълномощава председателя и Централното оперативно бюро да подредят листата от кандидатите“, посочи Карадайъ. Той коментира и темата за напускането на депутатите от БСП и предложенията за отпадане на заплатите. „Според ДПС това е един легален политически инструмент за правене на политика – и напускането на парламента, и участието в комисии, и участие в дебати, и предложение на законопроекти, среща с избиратели, отстояване на политики и позиции. Но важният дебат, който в момента не се провежда, е дебатът за приоритетите на страната“, заяви той.", "date": "2019.02.22", "title": "Карадайъ брани отсъствията на БСП в парламента"}
{"url": "https://www.faktor.bg/bg/articles/ninova-1-6", "text": "За една нощ управляващите приеха куп лобистки закони - за часове да променят правилника и да запишат: „докато не идвате на работа, няма да получавате пари“. Това каза лидерът на БСП Корнелия Нинова пред журналисти, предаде агенция „Фокус“.  Нинова заяви, че е видяла писмото на председателя на парламента Цвета Караянчева. Според нея механизмът е: \"Законите могат да се променят и трябва да се променят\". \"Обръщам се към мнозинството в парламента: променете правилника на Народното събрание в следните посоки. Първо, намалете заплатите на депутатите, каквото предложение сме внесли. Три месеца стои на бюрота на г-жа Караянчева и няма движение по този законопроект. Второ, замразете заплатите на депутатите, след като ги намалите. Не е нито морално, нито икономически обосновано и е много несправедливо заплатите на депутатите да растат всеки три месеца с ръста на средната заплата, когато два милиона и половина българи живеят на прага на бедността. Трето, напишете в новите правила, тъй като е във вашите ръце това да не се дават заплати, когато не се ходи на работа. Не една трета, не две трети, не половин“, каза Нинова. По думите й, когато не ходиш на работа, не трябва да получаваш заплата. „Намаляваш заплатата на депутатите, замразяваше ги и постигаш ефекта на справедливост“, допълни Нинова. От сряда нататък никой от нас не ползва пари от парламента - ГЕРБ имат проблем щом свеждат въпроса за справедливостта до проблема с командировъчните, каза още лидерът на БСП. „Решението на ПГ на „БСП за България“ да не взимаме никакви пари, командировъчни и всичко останало взехме в сряда на общо събрание на парламентарната група. Разбирам, че в понеделник и вторник преди решението на парламентарната група, колегите са си ползвали командировъчните в избирателните райони и го намирам за естествено. Не може в понеделник и вторник да изпълняваш решение, което сме взели в сряда“, заяви още Нинова. Тя припомни, че в неделя е взето решението БСП да напусне парламента, а в сряда на общо събрание на парламентарната група са решили да не искат никакви пари. Лидерът на БСП заяви, че от сряда нататък никой не ползва никакви пари от парламента. На въпрос дали има депутати от БСП, които се притесняват да вземат заплата, лидерът на партията коментира, че с това много се злоупотребява. „При нас решенията се вземат в обсъждане, на общи събрания, с гласуване. Решението за напускане на Народното събрание беше взето със 77 гласа „за“, 3 - „против“ и 33 - „въздържали се“ на Национален съвет на БСП, където присъстваха 116 души от цяла България“, допълни Нинова. Тя обясни, че групата ще прецени какво ще прави с 1/3 от възнагражденията си. Попитана дали БСП има опция да върне мандатите си, Нинова заяви, че такова нещо не е обсъждано. „Да, ние се отказваме от всякакви заплати. Дайте да въведем големия въпрос за справедливостта. Не може и преди една седмица заплатата ни е пораснала с 300 лв. На какво основание?“, заяви още Нинова. Във връзка с информацията, че предложенията на БСП за депутатските заплати са на етап разглеждане в Правната комисия, Нинова заяви: „Да ги забързат“.", "date": "2019.02.22", "title": "Нинова не влиза в парламента, но не спира с критиките: За една нощ приеха куп лобистки закони"}
{"url": "https://www.faktor.bg/bg/articles/moskva-pripali-sasht-gotvyat-mashtabna-provokatsiya-za-da-svalyat-maduro", "text": "Съединените щати планират да извършат на 23 февруари \"мащабна провокация\" на границата на Венецуела с хуманитарната помощ и прехвърлят спецчасти и бойна техника в района за нейната подготовка. Това заяви днес говорителката на руското външно министерство Мария Захарова, цитирана от ТАСС и БТА.  \"Развитието на събитията във Венецуела стигна до критична точка. Всички разбират това. За 23 февруари е набелязана опасна мащабна провокация - подстрекавано и ръководено от САЩ пресичане на границата на Венецуела от така наречената хуманитарна автоколона\", каза тя.  По думите ѝ това ще доведе до сблъсъци между привърженици и противници на властта и ще стане \"удобен предлог за силова акция по отстраняването на настоящия легитимен президент на страната\".  Захарова подчерта, че е забелязано \"прехвърляне на американски специални части и техника близо до територията на Венецуела\". Тя допълни, че САЩ и техни съюзници от НАТО обсъждат доставката на оръжия и боеприпаси от \"една източноевропейска държава\" за опозиционните сили в страната.  Според нея ставало дума за тежки картечници, гранатомети, преносими зенитноракетни комплекси и муниции за стрелково и артилерийско оръжие, което щяло да бъде пратено уж като \"хуманитарна помощ\".", "date": "2019.02.22", "title": "Москва припали: САЩ готвят \"мащабна провокация\", за да свалят Мадуро"}
{"url": "https://www.faktor.bg/bg/articles/novini/svyat/ankara-arestuva-oshte-300-voenni-zaradi-prevrata", "text": "Турция издаде заповеди за арест на почти 300 активни военни за предполагаеми връзки с неуспешния преврат през 2016 г., насочен към сваляне на президента Реджеп Тайип Ердоган, съобщи прокуратурата, цитирана от АФП. Общо 295 служители, включително двама полковници, са обект на заповедите, съобщиха от прокуратурата в Истанбул. Те са обвинени във връзки с американския мюсюлмански проповедник Фетуллах Гюлен, когото Анкара обвинява за организирането на неуспешния преврат. Десетки хиляди бяха арестувани заради подозрения за връзки с Гюлен, бивш съюзник на Ердоган, превърнал се в негов враг, който отрича твърденията. Последната заповед за арест, издадена в 59 града, включително Истанбул, идва след полицейски акции тази седмица, насочени към задържането на над 300 души, включително военнослужещи, заподозрени като заговорници за преврата, припомня Канал 3. Турските власти извършват почти ежедневни акции срещу хора, заподозрени в подкрепа на Гюлен. Въпреки критиките от страна на защитниците на правата върху мащаба на репресиите, Анкара настоява, че набезите й са от съществено значение за премахването на предполагаемото влияние на Гюлен в държавните органи.", "date": "2019.02.22", "title": "Анкара арестува още 300 военни заради преврата"}
{"url": "https://www.faktor.bg/bg/articles/novini/balgariya/borislav-tsekov-hvanat-v-lazha-bil-e-kandidat-na-bsp-za-deputat", "text": "Борислав Цеков, член на Юридическия съвет на президента Радев и директор на Института за модерна политика беше уличен в лъжа от водещия на бТВ. Цеков нагло се опита да обвини в лъжа депутатката от ГЕРБ Десислава Атанасова, която в НС съобщи, че Цеков е бил кандидат за народен представител на БСП. \"Никога ли не сте бил кандидат за депутта на БСП\", попита го директно водещият. \"Ама не, не съм бил кандидат за този парламент, бил съм преди, за друг парламент, но от гражданската квота на БСП\", беше принуден да признае Цеков. По същия начин той се опита да манипулира информацията, че е осъден за използване на личните данни на хора, които не са дали разрешение за това, като подкрепящи рефернедума на Слави Трифонов. \"Не е вярно, че съм осъден, защото няма наказателно дело, а само административно\", твърдеше той очевидно неверни неща, макар че е юрист. Въпреки това Цеков заяви, че \"няма никакви причини и основания аз да се оттегля като член на правния съвет на президента Румен Радев\". Припомняме, че преди няколко месеца Комисията за защита на личните данни глоби Петър Кичашки и Борислав Цеков с 10 хил. лв. за използване на личните данни на хора, които не са дали разрешение за това, като подкрепящи рефернедума на Слави Трифонов. Сред засегнатите бяха и журналистите от бТВ Канна Рачева и Мария Цънцарова. По този повод Десислава Атанасова от ГЕРБ поиска президентът Радев да освободи като членове на правния си съвет Цеков и Кичашки по време на дебатите, преди да бъде отхвърлено ветото на държавния глава върху Закона за личните данни. Цеков твърди, че по време на събирането на подписи за референдума през 2016 г. техни недоброжелатели са вписали в подписката чужди данни, за да дискредитират инициативата им.  Едно от засегнатите лица, чиито лични данни са били използвани неправомерно, е блогърът Светла Енчева. През 2016 г. тя открива ЕГН-то си на сайта на ЦИК. \"Цеков е декларирал, че аз лично съм се подписала пред него. По медиите пишеше, че в страницата на ЦИК можеше да се провери кой е взел участие в подписката за референдума на Слави Трифонов. Видях, че съм се подписала като подкрепяща референдума. Опулих се. Не искам да се злоупотребява с личните ми данни. Особено притеснително е, че след усвояването на пари с инициативни комитети, Петър Кичашки и Борислав Цеков бяха назначени от президента\", отбеляза тя в студиото на \"България сутрин\". \"Официално жалби бяха подали 10 души за злоупотреба с личните им данни. Предполагам, че жалбите са повече. Бях приятно изненадана как държавата може да работи за мен, след като подадох жалба. Подкрепям ветото на президента за личните данни. В новата версия на закона за личните данни се посяга върху свободата на словото. Имайки съветник като Борислав Цеков президентът става уязвим\", посочи още тя пред Bulgaria ON AIR.", "date": "2019.02.22", "title": "Борислав Цеков хванат в лъжа: Бил е кандидат на БСП за депутат"}
{"url": "https://www.faktor.bg/bg/articles/novini/balgariya/pochina-glavinitskiyat-episkop-yoan", "text": "От Светия Синод на Българската православна църква съобщиха, че на 22 февруари 2019 г., след продължило боледуване, във ВМА е починал Главиницкият епископ Йоан.  Той е роден със светското име Стоян Костадинов Стойков на 29 ноември 1949 г. в гр. София. Основно и прогимназиално образование завършва в родния си град. Средно образование завършва в Софийската духовна семинария „Св. Йоан Рилски” на гара Черепиш. На 11 януари 1969 г. е постриган е за монах в Бачковския ставропигиален манастир „Успение Богородично” от Старозагорския митрополит Панкратий. През 1976 г. завършва Духовната академия „Св. Климент Охридски” в София. На 30 март 1969 г. е ръкоположен в йеродяконски чин в Бачковската ставропигиална св. обител „Св. Успение Богородично”. Пак там на 21 май 1971 г. е ръкополажен за йеромонах. На 01 март 1975 г. е назначен за протосингел на Старозагорска митрополия. На 01 януари 1976 г. е възведен в архимандритско достойнство в храм „Св. Николай Мирликийски”, гр. Стара Загора. На 01 юли 1978 г. е назначен за протосингел на Видинска митрополия. От 01 септември 1982 г. е назначен като зам.-ректор и ефимерий в Софийската духовна семинария на гара Черепиш. На 01 юли 1988 г. е назначен за началник отдел „Богослужебен” при Св. Синод, а от 27 февруари 1989 г. до 01 юли 1989 г. и председател на Църковното настоятелство при ПКСХП „Св. Александър Невски”. В периода от 01 декември 1991 г. до 22 декември 2006 г. е на специализация и командировка в Германия. След завръщането си в България продължава да служи като началник отдел „Богослужебен” при Синодалната канцелария, считано от 01.02.2007 г., с възлагане да изпълнява задължението ефимерий при ПКСХП „Св. Александър Невски”. По решение на Св. Синод е хиротонисан за епископ с титлата Главиницки на 30 ноември 2010 г. в ПКСХП „Св. Александър Невски“ и назначен за викарий на приснопаметния Варненски и Великопреславски митрополит Кирил. Такъв остава до 18 юли 2013 г. и след това е изпратен на послушание в Бачковската ставропигиална св. обител като епископ на разположение на Св. Синод. По решение на Св. Синод от 20 септември 2014 г. бе послушание в Рилската ставропигиална св. обител.", "date": "2019.02.22", "title": "Почина Главиницкият епископ Йоан"}
{"url": "https://www.faktor.bg/bg/articles/novini/balgariya/nova-bankerska-shema-v-telefonnite-izmami", "text": "Нова схема за телефонна измама включва вече и \"банкери\", помагащи при вноски за кредит. В РУ-Нови пазар е получено съобщение от директор на банкова институция, че в клон на банка в града в рамките за няколко часа граждани са търсили информация за задължения по кредити. Казали, че получили обаждане на стационарните си телефони от непознати, които се представили за банкови посредници. „Банкерите“ обяснявали на хората, че имат задължения по банкови заеми, които „лъснали“ след годишно изравняване . В един от случаите жител на града съобщил, че към момента няма заем, но му било обяснено, че кредитът е много стар и по него се дължи сумата от 200 лева. На всички, на които се обадили им било казано да платят навреме задълженията си към банките, за да не се стига до съдебни дела. По телефона им е обяснявано, че сумите, които дължат са между 200 и 300 лева. Жителите на Нови пазар са отишли в клон на банка в града, за да си правят справки и се оказало, че нямат подобни задължения.  До реализирана измама поради съобразителността на хората не се е стигнало. Предполага се, че „банкерите“ предлагат да се преведе сумата по нечия сметка, за да не виси като задължение на съответния човек.  От полицията отправят апел към хората, които получават обаждане по телефона от непознати хора да не предоставят информация за спестяванията си, да не съобщават имат ли заеми и в какъв размер са. Да не се подлъгват и да не дават на непознат парични суми, да не превеждат пари по сметки на хора, които не познават, за да не станат жертви за измами по телефона. Ако получите подобно обаждане прекъснете връзката и не предоставяйте свои и лични данни на свои близки по телефона не непознати. Не се доверявайте, колкото и убедително да ви звучи този, който е на отсрещната страна на телефона.", "date": "2019.02.22", "title": "Нова \"банкерска\" схема в телефонните измами"}
{"url": "https://www.faktor.bg/bg/articles/ot-bsp-polzvat-masovo-komandirovachni-ot-parlamenta-bez-da-hodyat-na-rabota", "text": "Ден-два след забраната да ходят на работа в парламента, се оказа, че депутати от БСП са ползвали командировъчни от парламента. Това разкри по справка на НС председателят му Цвета Караянчева. Решението на пленума беше миналата неделя, а немалка група соцдепутати са се възползвали от полагащите им се пари за разходи в понеделник и вторник след това, съобщи Канал 3. \"Това, че не посещават Народното събрание, е проблем на тяхната група. Защото се оказва, че въпреки желанието на г-жа Нинова да не се получават пари, на 18 и 19 февруари - 16 са взели пътни, 19 депутати са взели дневни командировъчни, обяви в кулоарите Караянчева. \"Ако тя няма как да си контролира парламентарната група, е неин проблем, но аз няма как да наложа административни санкции или по някакъв начин да се произнеса еднолично и да променя Правилника\", обясни председателката на НС и лично, след като малко преди това написа официално писмо-отговор на онова, което вчера й бе изпратено от соцлидерката. Караянчева е категорична, че въпросната заявка на Нинова, че ПГ на БСП се отказва от заплатите си, е само една декларация, която няма правна стойност. \"Има ясно разписано в Правилника как трябва да се направят промените и се надявам г-жа Нинова и групата да са го прочели\", коментира председателката на парламента. По думите й има и социалисти, заминали  в задгранични командировки. Караянчева съобщи, че до момента няма постъпили законопроекти за промяна на правилника, въпреки че такива идеи имат и от ГЕРБ, и от Атака. Председателят на парламента коментира и липсата на парламентарен контрол. Караянчева не смята, че става въпрос за провален парламентарен контрол, защото устните въпроси на депутати, предимно от опозицията, били трансформирани в писмени. Те са над 100 на брой и са качени на сайта на НС, обясни тя. По неофициална информация обаче, управляващите вчера са канили наред министри за изслушване, за да уплътнят пленарното време при липса на парламентарен контрол. Спаси ги вътрешният министър Младен Маринов, който се отзова в пленарната зала за изслушване по повод престъпленията и арестите, свързани с ТЕЛК от последните дни.", "date": "2019.02.22", "title": "От БСП ползват масово командировъчни от парламента, без да ходят на работа"}
{"url": "https://www.faktor.bg/bg/articles/novini/balgariya/-volya-poiska-palno-otpadane-na-praga-na-preferentsiite", "text": "\"Решението на депутатите от БСП да не се явяват на работа в Народното събрание води до опорочаване на парламентаризма и управлението\", обясни лидерът на Воля и зам.-председател на парламента Веселин Марешки.  Според него от опозицията не са готови наистина да напуснат, а демонстрират несъгласие с работата на институцията, но искат да запазят привилегиите си. Лидерът на Воля отрече партията му да крепи кворума в Народното събрание. „Ние просто идваме на работа, защото ние сме изпратени тук, за да работим, а не да се шляем по улиците и кафенетата и да си получаваме заплатите. Така че е нормално да дойдем на работа, да се регистрираме“. Воля ще подкрепи намаляването на прага на преференциите на предишните нива, но от формацията смятат, че най-демократично е да няма никакъв праг. „Според мен не трябваше да се вдига още прага, но и сега предложението да се свали на предишните нива показва цинизма на всички, които са управлявали България досега, включително и БСП. Защото те, ако бяха за един истински мажоритарен вот, какъвто искат българските граждани въобще нямаше да има праг на преференциите. Тоест не трябва връщаме старите прагове от 5-7%, които са много високи и трудно преодолими, а трябва да оставим българите да преподреждат листата. Тоест този, който има повече гласове, той излиза напред“, каза Марешки. Веселин Марешки потвърди информациите, че води преговори със СДС за общо явяване на евровота. „Водят се разговори с партии, които не са много опорочени и мисля,че СДС е една от тези формации. Така че ние водим разговори. Въпросът е и на независимост и на лидерите на формации, от външни фактори и от вътрешни такива и дали решенията се взимат в интерес на българския народ и на партията си или в интерес на външни сили. Така че очакваме развитие“, съобщи той. От СДС заявиха за ТВ Европа, че не желаят да коементират темата.", "date": "2019.02.22", "title": "\"Воля\" поиска пълно отпадане на прага на преференциите"}
{"url": "https://www.faktor.bg/bg/articles/deputatite-na-bsp-otkazaha-da-se-poklonyat-pred-chervenata-armiya-ostaviha-makarov-sam-da-podnasya-ventsi", "text": "Социалисти и комунисти се събраха днес, за да отбележат руския си празник „Ден на защитника на отечеството“, организиран от руският посланик у нас Анатолий Макаров. За разлика от минали години, този път на честванията отсъстваха лидерите и знаковите лица на БСП. В предварителното прессъобщение до медиите беше заявено, че ще присъства група народни представители на левицата.  Източници на Faktor.bg от „Позитано“ 20 споделиха, че в последния момент Корнелия Нинова е забранила на емблематичните си депутати да посещават подобни публични събития, за да не я обвинят, че ги спира да ходят на работа в парламента, а се кланят пред съветските окупатори. На честването дойдоха плевенският депутат Васил Антонов, както и двама други неизвестни негови колеги. Левицата отсрамиха също от общинската организация на партията, начело с Калоян Паргов, който дори закъсня и не можа да застане до Макаров докато се кланяше пред паметта на окупаторите. От Националния съвет на БСП пък изпратиха възрастни хора, но депутати така и не се престрашиха да докоснат светинята си в центъра на София.  Така депутатите на БСП оставиха за първи път организатора на събитието Анатолий Макаров сам да поднася венци пред паметниците на Съветската армия и пред костницата на съветските воини в столичния квартал „Лозенец“. Цветя и венци бяха поставени още от Националния съвет на БСП, от посолството на Беларус, от ПП „Атака“, от „Съюза на тракийските българи“ на бившия депутат Красимир Премянов и от БКП.  Тази година военното министерство не повтори грешката си от 2018 г. -  нямаше и топовни салюти в чест на Червената армия – окупатор на България. За разлика от предишни години нямаше и поклоници-русофили, носещи традиционните портрети на Ленин, на Георги Димитров и на Сталин. Вееха се едва две руски знамена и то само пред костницата в „Лозенец“. Събитието също така не беше отразено от нито една национална телевизия. На него присъстваха руснаци с децата си, както и един журналист от Москва.", "date": "2019.02.22", "title": "Лидерите на БСП не се поклониха пред Червената армия, оставиха Макаров сам да поднася венци"}
{"url": "https://www.faktor.bg/bg/articles/novini/svyat/-vedomosti-padaneto-na-reytinga-razvalya-komforta-na-putin", "text": "През управлението на Путин рейтингите му спадаха четири пъти и той три пъти успя отново да спечели доверие. Сега обаче ще му е много по-трудно, смятат експерти, участвали в годишната конференция на социологическия център \"Левада\", пише \"Ведомости\". Първият спад се случи през 2000 г. по време на т. нар. \"война с олигарсите\" в Русия, вторият - през 2004-2005 г. след замяната на редица преференции за гражданите с парични плащания и премахването на изборите за губернатори, третият - през 2011-2013 г., четвъртият - след обявяването на пенсионната реформа, припомня вестникът, цитиран от БТА. Падането на рейтинга разваля комфорта на Путин, който не може да си позволи да остане дълго време с ниска подкрепа, коментира политологът Кирил Рогов. Когато положителните оценки за дейността на президента са над 80 на сто, критиците му са по-скоро маргинална група, а щом подкрепата падне на 60 процента, недоволните пак са малцинство, но вече може и да се включиш в него, обяснява експертът. Днес няма условия рейтингите на руската власт да растат, заявява пред \"Ведомости\" директорът на \"Левада\" Лев Гудков. Теоретично възможностите според него са две. \"Първата - военна авантюра, която да се раздуе до символично противопоставяне, но тя вече няма да постигне ефекта от 2014 г.\", казва социологът, припомняйки анексията на украинския полуостров Крим от Москва и действията на проруски сепаратисти в Донбас. Втората възможност е Кремъл \"рязко да промени социалната си политика - не както бе заявено в посланието\" на Путин пред парламента в сряда, а да осъществи \"реални промени, отговарящи на очакванията сред населението\". Това не може да стане нито чрез смяна на кабинета, нито дори чрез преход на властта, убеден е анализаторът. Днес основните претенции на хората в Русия към властта са предизвикани от поскъпването, осиромашаването на хората и корупцията, сменила страха от война, констатира той. \"Хората не разбират защо трябва проблемите да се решават за сметка на доходите на населението, които и без това намаляват вече шеста поредна година\", добавя социологът. Все повече хора в Русия смятат, че именно Путин носи отговорността за положението в страната, посочва политологът Александър Пожалов. Пенсионната реформа и неефективните съпътстващи мерки силно разклатиха вярата в социалната държава сред руското население, а образът на външния или вътрешния враг престава да работи. И в близка перспектива не се очертава бързо подобряване на външнополитическата ситуация, което да доведе до вдигане на антируските санкции и демонстративно сключване на \"мир със Запада\", заключава експертът. Засега не става дума точно за протестни нагласи, но това е първата стъпка в тази посока - \"социалната база на режима ерозира\", добавя Галямов. Ситуацията в Русия ще се развива според това дали ще се изпълнят \"социалните очаквания, дадени в посланието\" на Путин, смята наблюдателят Михаил Виноградов.", "date": "2019.02.22", "title": "\"Ведомости\": Падането на рейтинга разваля комфорта на Путин"}
{"url": "https://www.faktor.bg/bg/articles/navalni-putin-sabra-samo-tlasti-kradtsi-i-moshenitsi-da-slushat-rechta-mu", "text": "Готвачът на Путин има огромно количество медии, които се надпреварват да ме ругаят, заяви опозиционният лидер и основател на \"Фонда за борба с корупцията\" Алексей Навални в редовното си видео в четвъртък вечер.  Припомняме, че ресторантьорът Евгений Пригожин, наричан така, е човекът осигурил финансиране на \"Internet Research Agency\" - ферма за тролове в Санкт Петербург, която  използвал фалшиви профили в социалните мрежи и бълва пропаганда. Доказано е вече, че е плащал за таргетирани политически реклами от името на американци, за да се опита да повлияе върху изборния резултат в САЩ. Троловете вилнеят и в българското виртуално пространство, както сте забелязали.  Когато фабриката за тролове беше открита през 2013 г., основната й задача е да бълва в социалните мрежи със статии и коментари, описващи Русия на Путин като стабилна, могъща и спокойна държава в сравнение с пълния с противоречия и морално разложен Запад.  Негова е и частната военна компания \"Вагнер\", която сее смърт по целия свят и уж брани интересите на Русия, а всъщност доунищожава репутацията й. Навални напомни за марша в памет на убития под стените на Кремъл лидер на опозицията Борис Немцов на 24 февруари, който властите не успяха да спрат и заяви, че също ще бъде там. Той призова хората масово да отидат. Владимир Путин събра тлъсти крадци и мошеници да слушат речта му, за да им каже: \" Момчета, нямаме време да обновим Русия\".  Това го прави вече 20 години, обясни Навални.  Визираше годишна реч на руския президент пред Федералното събрание. Каза тежки думи за нея, които и сами ще чуете.  \"Всяка година чакаме посланието на президента пред Федералното събрание, защото това е важно политическо заявлени докъде сме стигнали и накъде ще се движим. Беше много интересно да се гледа залата, където видяхме путинския елит...\", обясни той. Путин събра да слушат речта му най-лошите хора на Русия, крадци и мошеници. Когато показваха Прпезидиума си казах \"Боже мой, почти за всички ние сме пускали разследвания.\"", "date": "2019.02.22", "title": "Навални: Путин събра само тлъсти крадци и мошеници да слушат речта му (ВИДЕО)"}
{"url": "https://www.faktor.bg/bg/articles/novini/svyat/kontingent-ot-okolo-200-amerikanski-voynitsi-ostava-v-siriya", "text": "Малък контингент от около 200 американски войници ще остане в Сирия след изтеглянето на силите на Съединените щати от страната. Това е съобщила говорителката на Белия дом Сара Сандърс, без да даде повече уточнения. Американският президент Доналд Тръмп обяви решението да започне изтеглянето на американските войски от Сирия. Като причина за решението той посочи победата над групировката \"Ислямска държава\". В момента в Сирия се набират две хиляди американски войници.", "date": "2019.02.22", "title": "Контингент от около 200 американски войници остава в Сирия"}
{"url": "https://www.faktor.bg/bg/articles/zaplatite-v-stolichniya-gradski-transport-skachat-s-10", "text": "Преди дни подписахме нов колективен трудов договор със Столичния градски транспорт, с което се договорихме заплатите на служителите да се увеличат с 10% от 1 февруари. По-високите си възнаграждения те ще получат през март. Това обяви на пресконференция председателят на комисията по транспорт и туризъм в Столичния общински съвет и председател на Съюза на транспортните синдикати в България Екатерина Йорданова. Заради недостига на водачи за градския транспорт се налага шофьорите и ватманите да полагат десетки часове извънреден труд.", "date": "2019.02.22", "title": "Заплатите в Столичния градски транспорт скачат с 10%"}
{"url": "https://www.faktor.bg/bg/articles/novini/svyat/moldovski-opozitsioneri-zayaviha-che-sa-bili-otroveni-dni-predi-izborite", "text": "Двама опозиционни лидери обвиниха правителството на Молдова, че ги е отровило с тежки метали. Това се е случило дни преди парламентарните избори в неделя, изходът от които може да тласне бившата съветска република в нова криза. Мая Санду и Андрей Настасе, които са представители на румънското малцинство, обединиха сили в кампанията срещу управляващата Демократическа партия за изборите, като я обвиняват за ширещата се корупция. Двамата твърдят, че в кръвта им са открити следи от тежки метали. „Завършихме курс на лечение, при който беше намалено съдържанието на тежки метали в кръвта ни. После нови анализи показаха, че те пак са се повишили. Докторите, с които говорихме, ни казаха, че това няма как да се случи без външна намеса. Подозренията растат особено заради отношението на правителството към онези, които то смята за опасни противници“, заяви Мая Санду, лидер на партия „Движение и солидарност“: „Превърнахме се в мишени на злонамерени атаки от правителството, властите искат нашата смърт. Разбира се, не могат да го направят като в Русия – да ни застрелят на улицата. Но и това може да се случи скоро, ако не се отървем от тези бандити във властта. Сега ни посегнаха, като ни отровиха с тежки метали, мога да посоча един от тях – живак“, каза от своя страна Андрей Настасе, лидер на платформа „Достойнство и истина“:. Изборите изправят една срещу друга прозападната Демократическа партия, която оглавява сегашното правителство на Молдова, и Социалистическата партия, която подкрепя по-близки връзки с Русия. Блокът „Сега“ на Настасе и Санду е опозиция на двете основни партии и подписа обещание да не влиза в коалиция с никоя от тях в случай на фрагментиран парламент. Социологическите анкети не дават мнозинство за нито една партия, което вещае месеци на тежки преговори или нови избори.", "date": "2019.02.22", "title": "Молдовски опозиционери заявиха, че са били отровени дни преди изборите"}
{"url": "https://www.faktor.bg/bg/articles/novini/svyat/venetsuelski-deputati-v-sblasatsi-s-voynitsi-v-opit-da-prekarat-humanitarna-pomosht", "text": "Венецуелски депутати влязоха в сблъсъци с войниците, които са на пост на границата с Колумбия.  Няколко автобуса бяха спрени и чакаха с часове на граничния пункт, докато други бяха пропуснати.  Депутати заявиха, че превозното средство с лидера на Националното събрание Хуан Гуайдо е преминал през тунела, но точното му местоположение остава в тайна от съображения за сигурност.  „Това е просто начин да ни организират клопки и да ни попречат да стигнем Сан Кристобал. Това, което узурпаторите забравят, е, че тези хора, облечени в зелено, също са човешки същества и отиват да вземат храните и лекарствата и да ги донесат на венецуелските граждани“, заяви Ричард Бланко, депутат от Националното събрание:. Гуайдо напусна Каракас заедно с 80 депутати от Националното събрание и се насочи към границата с Колумбия, където се надява да получи хуманитарната помощ, изпратена от САЩ.  Действащият президент Николас Мадуро се закани да не допусне помощта във Венецуела, твърдейки че тя е предвестник за военна интервенция на САЩ. След като нареди затваряне на границата с Бразилия, Мадуро обмисля да затвори и тази с Колумбия. Междувременно Мадуро съобщи, че Русия е предоставила на Венецуела лекарства и медицинско оборудване по линия на Световната здравна организация. Доставените в Каракас лекарства и инструменти ще бъдат разпределени в четири болници, където има звена за спешна помощ.", "date": "2019.02.22", "title": "Венецуелски депутати в сблъсъци с войници в опит да прекарат хуманитарна помощ"}
{"url": "https://www.faktor.bg/bg/articles/masov-glad-zaplashva-severna-koreya-predi-sreshtata-kim-tramp", "text": "Броени дни преди втората среща на върха между държавния глава на САЩ Доналд Тръмп и лидера на Северна Корея Ким Чен-ун Пхенян отправи предупреждение за опасност от масов глад в изолираната комунистическа страна, съобщава австрийският национален ежедневник Die Presse. Причината за острия недостиг на храна са високите температури, сушите, наводненията и санкциите на ООН срещу страната, наложени заради изпитанията й на ядрени оръжия. За да се справи с положението, правителството на Северна Корея трябва да намали наполовина хранителните дажби за населението. След историческата среща в Сингапур е постигнат малък прогрес в преговорите за разоръжаването на Северна Корея, макар Тръмп и Ким Чен-ун да постигнаха принципно съгласие по въпроса. Поради тази причина Вашингтон продължава да поддържа санкционния натиск върху Пхенян.  „Президентът (Доналд Тръмп) даде ясно да се разбере, че ако Северна Корея следва ангажимента си да завърши ядреното разоръжаване, ще работим за създаване на възможности за икономическо развитие\", бе подчертано в изявление на Белия дом. САЩ и партньорите им са готови да проучат начини за инвестиране в Северна Корея и за изграждане на инфраструктура, продоволствена сигурност и др. „Силното икономическо развитие под ръководството на председателя Ким е в основата на визията на президента Тръмп за светло бъдеще на отношенията между САЩ и Народна република Северна Корея\", увери Вашингтон.", "date": "2019.02.22", "title": "Масов глад заплашва Северна Корея преди срещата Ким-Тръмп"}
{"url": "https://www.faktor.bg/bg/articles/novini/balgariya/nov-sluchay-na-morbili-zarazenite-sa-veche-32", "text": "Нов случай на морбили в столичния квартал „Надежда”. 16-годишно момче е диагностицирано, съобщи проф. Тодор Кантарджиев, директор на Националния център по заразни и паразитни болести. \"Общо заболелите са 32-ма за страната. Очаква се потвърждение за 4-месечно бебе в Хасково\", добави той и обясни, че антиваксинално настроените родители са малко, но са много шумни. Предишната епидемия на морбили у нас е от 2017 г. Тогава е имало 165 случая на заразата – в Монтана, Пазарджик и Пловдив. Тогава 89% от бума са от ромската общност, а 41% са неваксинирани. По данни на Националния център по обществено здраве и анализи, извършените имунизации за 2018 г., включително за морбили, е 92,9 % - за деца на 13 месеца за първа имунизация. Ваксинацията трябва да е 95%. Общопрактикуващият лекар Гергана Николова заяви пък, че в София има достатъчно ваксини.", "date": "2019.02.22", "title": "Нов случай на морбили, заразените са вече 32"}
{"url": "https://www.faktor.bg/bg/articles/tsveta-karayancheva-shtat-ne-shtat-deputatite-na-bsp-shte-prodalzhat-da-poluchavat-zaplati", "text": "Щат не щат, депутатите на БСП ще продължат да получават заплати, дори и да отсъстват от работа. Няма как председателят на Народното събрание еднолично да промени Правилника на парламента. Това обяснява в писмо-отговор до Корнелия Нинова председателят на парламента Цвета Караянчева. В писмото Нинова настоя заплатите им да бъдат спрени. Парламентарната група се отказва от възнагражденията си, написа соцлидерката до Караянчева вчера. Твърди се, че решението е био взето на заседание на лявата група предишната вечер. В отговора си до Нинова с днешна дата Караянчеа обяснява, че ще продължат само удръжките на тъй наречената 1/3 за отсъствията. Така социалистите ще имат да вземат поне около 1100 лв. на месец, дори и да работят. Извън хипотезата на цитираната норма възнагражденията на народните представители са законно дължими и ще бъдат начислявани според Правилника за организацията и дейността на Народното събрание, пише председателката на парламента до Нинова. Караянчева обяснява още, че всеки народен представител може да заяви в писмена форма в бюджетната дирекция на НС в отдел \"Заплати\" начина на получаване на възнаграждението по банков път и да посочи съответната бнкова сметка. Ако такова заявление липсва, заплатите се изплащат кеш в касата на парламента. Ако пък народните браници не отидат да си вземат заплатата, тя им се трупа и ги очаква, когато се появят.", "date": "2019.02.22", "title": "Цвета Караянчева: Щат не щат, депутатите на БСП ще получават заплати"}
{"url": "https://www.faktor.bg/bg/articles/novini/svyat/italiya-globi-na-rayanear-i-uizear-zaradi-novite-pravila-za-rachen-bagazh", "text": "Италия наложи глоби на Райънеър и Уизеър заради новите им правила за ръчен багаж. Агенцията за защита на конкуренцията в Италия обяви, че таксите от 5 до 25 евро, които компаниите начисляват на пътниците, за да вземат по-големи куфари в салона на самолета, представляват нарушение. Италия забрани на „Райънер“ и „Уизер“ да таксуват пътниците за ръчния багаж Райънеър са глобени с 3 милиона евро, Уизеър с 1 милион. \"Ръчният багаж е съществен елемент от услугата въздушен транспорт и неговото пренасяне трябва да бъде позволено без налагането на допълнителни такси\", написа в решението си AGCM. Новите правила за ръчен багаж бяха въведени от двете компании през ноември. Те намаляват размерите на куфарите, които компанията позволява пътниците да внасят в салона на самолетите. От AGCM направиха забележка на Райънеър и Уизеър и за практиката таксите за по-големи куфари да не бъдат включени в начално обявената цена на билета.", "date": "2019.02.22", "title": "Италия глоби Райънеър и Уизеър заради новите правила за ръчен багаж"}
{"url": "https://www.faktor.bg/bg/articles/novini/balgariya/fabrikata-na-ninova-za-falshivi-novini-zabarka-detskite-gradini-i-dans-s-praneto-na-pari", "text": "БСП продължава да агонизира в безпътица и демагогия. Напомня фалирало предприятие, с много дългове, без ясни перспективи и с безнадеждно остарели технологии. Кредиторите му са много и все непреклонни, а конкурентите – безмилостни. На всичкото отгоре работещите в него са отчаяни, немотивирани и озлобени. Формират поведението си на принципа на арабската поговорка – аз срещу брат ми, аз и брат ми срещу братовчед ни, аз, брат ми и братовчед ни срещу целия свят.  комунистическа носталгия и двуличие маса. За сметка на това обаче, фабриката за фалшиви новини на БСП работи на трисменен режим. Всеки ден тя бълва \"продукция\", която е в основата на отравянето на обществената атмосфера и публичния език с всевъзможни, много често абсолютно нелепи и абсурдни фейкове. Корнелия Нинова и сие толкова са се увлекли в осигуряването на суровина за фабриката за фалшиви новини \"Направено в БСП\", че вчера сътвориха лъжа, която достига зеещи висини в безсрамието и наглостта. Става дума за твърдението, че според нейни източници детските градини трябвало да подават декларации в ДАНС, свързани със Закона за мерките срещу изпирането на пари.  Госпожа Лъжа, може ли да видим доказателства за това, което твърдите. Защото съществува   в който ясно, недвусмислено и еднозначно е написано следното: \"При осъществяване на основната си дейност детска градина или училище не попадат в обхвата на чл. 4 от Закона за мерките срещу изпирането на пари (ЗМИП).\" Край на цитата.  Знам къде ги стяга чепика Нинова и сие. Както вече и децата знаят, единствената партия, в която има обвинени за пране на пари в особено големи размери, е БСП. И един от тези обвинени, с личното решение на Нинова, беше произведен в говорител на ПГ на БСП и основен разпространител на фалшиви новини. Знам също така, че в тази партия има неколцина  в особено големи размери, в присвоявания, данъчни престъпления и ОПГ.  От мои източници в партията със сгрешено име научих и проектолистата на БСП за европейските избори. Слушайте внимателно, няма да повтарям: 1. Водач на листата ще бъде Елена Йончева, обвинена за пране на пари в особено големи размери; 2. Втори - Николай Банев, обвинен в присвояване, данъчни престъпления и пране на пари; 3. Трета ще бъде Евгения Банева, обвинена в присвояване, данъчни престъпления и пране на пари; 4. На четвърто място в листата на БСП ще бъде Миню Стайков, обвинен за организирана престъпна група, занимавала се с данъчни измами, пране на пари и нелегално производство на цигари. четвърти 5. Пети - Ветко Арабаджиев, за участие в организирана престъпна група и пране на пари; Първа резерва ще бъде Бентли Бентлев, пардон Бенчо Бенчев. Ами те май всичките кандидати за европарламента на БСП са нарочени от прокуратурата! Помощ, диктатураааааа!", "date": "2019.02.22", "title": "Фабриката на Нинова за фалшиви новини забърка детските градини и ДАНС с прането на пари"}
{"url": "https://www.faktor.bg/bg/articles/tereza-mey-e-izpraven-pred-bunt-na-100-deputati", "text": "Нови разговори за Брекзит са насрочени за началото на следващата седмица, докато Тереза Мей се е запътила към друга конфронтация с парламента, заради позицията й за напускане на ЕС, пише в. Independent. Този ход идва на фона на съобщенията, че министър-председателят е изправен пред голямо предизвикателство от консервативните депутати, които се противопоставят на излизане от ЕС без споразумение. Министърът по въпросите за Брекзит Стивън Баркли и главният прокурор Джефри Кокс обявиха, че ще проведат отново разговори с главния преговарящ на ЕС Мишел Барние в предстоящите дни за ирландския механизъм. Преди гласуванията в Камарата на общините, Тереза Мей ще отпътува на срещата на върха ЕС-Арабска лига в Египет тази неделя. Докато правителствените източници искаха да попречат на преговорите за „сделка в пустинята“, се очаква премиерът да има срещи с лидерите на ЕС в кулоарите на мероприятието. Докато часовникът изтича до планираното напускане на Великобритания от ЕС на 29 март, премиерът е изправен пред бунт от до 100 депутати, които искат тя да отложи Брекзит, ако не може да сключи сделка. Премиерът вярва, че осигуряването на правно обвързващи гаранции по отношение на защитния механизъм е от ключово значение за преминаването на споразумението й за оттегляне през Камарата на общините.", "date": "2019.02.22", "title": "Тереза Мей е изправена пред бунт на 100 депутати"}
{"url": "https://www.faktor.bg/bg/articles/novini/balgariya/bez-promyana-v-pravilnika-na-ns-deputatite-na-bsp-shte-prodalzhat-da-poluchavat-zaplati", "text": "Депутатите на БСП ще продължат да получават заплати, дори и да отсъстват от работа, защото няма как председателят на Народното събрание еднолично да промени Правилника на парламента. Това обяснява в писмо-отговор до Корнелия Нинова председателят на парламента Цвета Караянчева. В писмото Нинова настоя заплатите им да бъдат спрени.  \"Парламентарната група се отказва от възнагражденията си\", написа соцлидерката до Караянчева. Твърди се, че решението е био взето на заседание на лявата група предишната вечер. В отговора си до Нинова с днешна дата Караянчеа обяснява, че ще продължат само удръжките на тъй наречената 1/3 за отсъствията. Така социалистите ще имат да вземат поне около 1100 лв. на месец, дори и да не работят. Извън хипотезата на цитираната норма възнагражденията на народните представители са законно дължими и ще бъдат начислявани според Правилника за организацията и дейността на Народното събрание, пише председателката на парламента до Нинова. Караянчева обяснява още, че всеки народен представител може да заяви в писмена форма в бюджетната дирекция на НС в отдел \"Заплати\" начина на получаване на възнаграждението по банков път и да посочи съответната бнкова сметка. Ако такова заявление липсва, заплатите се изплащат кеш в касата на парламента. Ако пък народните браници не отидат да си вземат заплатата, тя им се трупа и ги очаква, когато се появят.", "date": "2019.02.22", "title": "Без промяна в правилника на НС: Депутатите на БСП ще продължат да получават заплати"}
{"url": "https://www.faktor.bg/bg/articles/novini/balgariya/katastrofa-promeni-dvizhenieto-v-tunel-golyamo-buchino-na-am-struma", "text": "Движението при километър 15 в района преди тунел \"Голямо Бучино\" на автомагистрала \"Струма\" временно е само в изпреварващата лента в посока София, съобщават от Агенция \"Пътна инфраструктура\". Промяната е поради пътнотранспортно произшествие. Шофьорите да се движат с повишено внимание и съобразена скорост, спазвайки указанията на \"Пътна полиция\", предупреждават от АПИ.", "date": "2019.02.22", "title": "Катастрофа промени движението в тунел \"Голямо Бучино\" на АМ \"Струма\""}
{"url": "https://www.faktor.bg/bg/articles/novini/balgariya/mareshki-bsp-lazhat-horata-ne-sa-napusnali-ns", "text": "\"Привилегиите за ромите, които предлагат от ВМРО, са с предизборна цел\", коментира пред бТВ лидерът на ВОЛЯ и зам.-председател на НС Веселин Марешки. Според него има много голяма доза цинизъм в това, което казват патриотите: \"Каракачанов ни \"набутва\" нова стратегия за привилегии на ромите. Това е големият цинизъм, уж са срещу джендър идеологията, но Джамбазки е гласувал за тази идеология в Европарламента. Уж са срещу ромите, а казват, че ние българите, трябва да събираме пари да им плащаме абортите и да им даваме терени за жилища\", заяви Марешки по повод информациите, че община Пловдив се готви да опрости 1,6 млн. лева на ползвателите на общински жилища в ромския квартал \"Столипиново\". \"БСП измамиха хората. Те не напуснаха парламента. За това се прави волеизявление. По техния начин и аз всеки ден напускам парламента, защото излизам и влизам\", коментира Марешки. А изборните правила и смяната на ЦИК два месеца преди изборите той определи като безсмислени: \"Смяната трябваше да е направена в срок и да влязат веднага след евроизборите с летящ старт, да се знае кои са,  да се следят и да се подготвят. На практика няма промени, които да подобрят правилата. Когато листата е подредена от партийния вожд, преференцията няма голямо значение, защото той може да си сложи хора, които няма никакво значение дали са на първо и второ място. Пречи, може би, на вътрешнопартийно спокойствие при големите\", коментира още той.", "date": "2019.02.22", "title": "Марешки: БСП лъжат хората, не са напуснали НС"}
{"url": "https://www.faktor.bg/bg/articles/chukolov-ako-ne-rabotish-v-parlamenta-nyama-da-yadesh", "text": "Народните представители са изпратени в парламента да работят, да се регистрират и да приемат закони. Те трябва да бъдат там на работното си място. Както се казва в поговорката - \"Ако не работиш, няма да ядеш\". Сега не отиваш на работа, но получаваш 1000, до 2000 лв. Това просто не е честно. Това заяви зам.-председателят на \"Атака\" и депутат от парламентарната група на \"Обединени патриоти\" Десислав Чуколов пред \"Здравей, България\" на Нова тв. Той нарече поведението на депутатите от БСП \"парламентарни игрички\". На въпрос как ще коментира номинациите на Валери Симеонов и Ангел Джамбазки за водачи на листата за евроизборите, Чуколов отговори: \"На коя листа са водачи? Това е най-интересно\". И попита дали спорът за това кой да води евентуалната обща листа на патриотите е заради големите заплати, които получават евродепутатите. \"Атака\" е вкарвала евродепутати. Националното ръководство на партията ще реши този въпрос. Въпросът е обаче дали първо търсим поста или идеите и как например ще гласуват нашите евродепутати за Истанбулската конвенция\", каза Чуколов.", "date": "2019.02.22", "title": "Десислав Чуколов: Ако не работиш в парламента, няма да ядеш"}
{"url": "https://www.faktor.bg/bg/articles/sasht-dobivat-rekordni-kolichestva-petrol-namalyavat-ruskite-prihodi-ot-neft", "text": "Съединените щати добиват рекордни количества петрол, пише Евронюз. За пръв път бяха отчетени над 12 милиона барела на ден. Това свали цената на американския суров петрол с 11 цента за барел. Рекордните добиви не позволяват на държавите от Близкия Изток, а и Русия, да осъществят намеренията си чрез по-ниски добиви да вдигнат цената на петрола на световните пазари. \"Допълнителните количества, които добиват САЩ, се продават зад граница, което е директно предизвикателство срещу Саудитска Арабия и Русия\", казва експертът от Again Capital в Ню Йорк Джон Килдъф. В последните години добивът на петрол от САЩ се повишава непрекъснато. Само от 2013 г. досега, к оличествата са нараснали с 5 милиона барела на ден.", "date": "2019.02.22", "title": "САЩ добиват рекордни количества петрол, намаляват руските приходи от нефт"}
{"url": "https://www.faktor.bg/bg/articles/politolog-prezidentat-neprekasnato-se-zanimava-s-demokratsiyata-vse-edno-sme-1989-a-godina", "text": "\"Представете си, че градим къща и 30 години не можем да се разберем за проекта, камо ли да започнем строителството\". Това сравнение използва политологът Стойчо Стойчев, за да илюстрира мнението си, че у нас твърде често се сменят изборните правила.  Пред БНР Стойчев каза:  \"Крайно време е да спрем да генерираме екстравагантни идеи. Колкото хора има, толкова и мнения има за това как да се гласува и каква да бъде държавата. Политиката трябва да осигури добър и щастлив живот. Това се случва, когато институционалната рамка е предвидима и можем да се развиваме без постоянно да има заплаха, че някой иска да сменя генерално правилата\".  \"Формалните институции не са стопроцентов регулатор. Важно е съдържанието\", подчерта Стойчев в предаването \"Преди всички\".  \"Има хора, които искат да правят нещо ново от развалините на старото. Не е добре постоянно да си събаряме къщата, за да градим нещо ново. Това допълнително отблъсква хората от политиката въобще. Не е добре политиците непрекъснато да говорят само за това как да се самоизбират, вместо да говорят за проблема с ниското заплащане у нас. Безработицата наистина е ниска, но проблемът е за качествени работни места\", допълни Стойчев.  \"Откривам поводи за хвалба на президента Първанов, който говореше за качество на работните места. Сегашният непрекъснато се занимава с демокрацията, все едно сме 1989-а година. Става въпрос за поставяне на дневния ред на публичния дебат. Президентът така или иначе не може да решава проблеми\", каза още Стойчо Стойчев.  \"Няма да заплашвам политиците с протести, но до такава степен ще се делегитимират, че ще отвратят хората от институциите и всеки ще си осигурява живота, както намери за добре. По този начин се е появила мафията в Сицилия. Когато институциите не решават проблемите, хората се самоорганизират и се получава криминализация на обществото\", добави политологът.  \"Важно е да се признае, че от формална гледна точка институциите са уредени и не е необходимо да се занимаваме с формални неща. Ако сменим правилата, по които се играе футбол у нас, по-добре ли ще стане? Колкото и да сменяме конституцията и да сменяме системи, с този политически елит пак ще бъде същото. Щели да дойдат личности. Който и да тръгне да прави политика, върху него се излива кофа с помия. Останахме без личности като общество\", обобщи Стойчо Стойчев.", "date": "2019.02.22", "title": "Политолог: Президентът непрекъснато се занимава с демокрацията, все едно сме 1989-а"}
{"url": "https://www.faktor.bg/bg/articles/novini/balgariya/kameliya-neykova-dosega-vinagi-e-imalo-priemstvenost-v-tsik", "text": "През последните години в състава на Централната избирателна комисия (ЦИК) има приемственост, предполагам, че и в следващия състав ще има приемственост. Това обяви в предаването „Тази сутрин” Камелия Нейкова, един от говорителите на комисията по повод стартиралата процедура за избор на нова ЦИК. 5-годишният мандат на настоящата комисия изтича на 21 март, два месеца преди изборите за Европейски парламент. Управляващите искаха да удължат мандата ѝ, но от БСП настояваха да се спази законът. В крайна сметка парламентът прие правилата, според които ще се промени съставът на Централната избирателна комисия. Решението в крайна сметка беше гласувано в отсъствието на депутатите от БСП. Когато се спазват разписаните правила, следващият състав ще се справи, но не всички правила са приети – не са обнародвани промените в Изборния кодекс, коментира Нейкова. По думите ѝ ЦИК не за първи път ще се справя с промени в изборното законодателство, приети в последния момент. Нейкова уточни, че промени в процедурата за избор на членове на ЦИК не са предвидени и няма ограничение за броя на мандатите на членовете на комисията.", "date": "2019.02.22", "title": "Камелия Нейкова: Досега винаги е имало приемственост в ЦИК"}
{"url": "https://www.faktor.bg/bg/articles/novini/balgariya/dimitar-delchev-dbg-obedinenieto-na-desnitsata-e-samo-na-dumi", "text": "Председателят на ПП \"Движение България на гражданите\" Димитър Делчев заяви, че движението е готово да започне кампания за евроизборите само, но предстои да бъде взето решението под какъв формат ще се яви на евроизборите.  Пред БНТ Делчев коментира, че засега обединението на десните партии е само на думи. Той добави, че движението започва кампания сред гражданите, с която да разясни функциите и ползите на ЕС, а от 5 март започва кампания. \"Тръгваме към изборите в собствено качество. Времето за чакане свърши. Предстои да се вземе решение под какъв формат ДБГ ще се яви на евроизборите\", допълни той. \"Липсата на обединение на десните партии се дължи на противоречия заради лидерите на отделните формации и на отношението към ГЕРБ. Десницата трябва да покаже самостоятелност и да отвоюва силни позиции в следващия парламент, без да е зависима от ГЕРБ. ДБГ е опозиция на и на ГЕРБ, и на БСП, по отношение на модела на управление на държавата\", заяви Делчев. По думите му, ДБГ подкрепя преференциални избори с мажоритарен елемент.", "date": "2019.02.22", "title": "Димитър Делчев, ДБГ: Обединението на десницата е само на думи"}
{"url": "https://www.faktor.bg/bg/articles/s-kvorum-ot-121-deputati-zapochna-plenarnoto-zasedanie-na-parlamenta", "text": "С кворум от 121 депутати започна пленарното заседание на парламента. Нужните за кворума са точно 121 депутати. По програма парламентът трябва да продължи със Закона за жп транспорта на второ четене. За трети пленарен ден ПГ на \"БСП за България\" не участва в пленарното заседание.", "date": "2019.02.22", "title": "С кворум от 121 депутати започна пленарното заседание на парламента"}
{"url": "https://www.faktor.bg/bg/articles/novini/svyat/es-obsazhda-ogranicheno-targovsko-sporazumenie-sas-sasht", "text": "Министрите на търговията от Европейския съюз ще обсъдят днес в Букурещ стартирането на преговори за ограничено търговско споразумение със Съединените щати, предаде БТА.  Целта е да се избегнат тежките мита, с които американският президент Доналд Тръмп отново заплашва да обложи автомобилите. Според европейски източници по въпроса има разногласия между Париж и Берлин.Германците искат на всяка цена да избегнат мита, които ще бъдат унищожителни за важния за икономиката им сектор.Французите обаче имат безпокойства от повдигането на темата в разгара на кризата с „жълтите жилетки“ и само три месеца преди европейските избори.", "date": "2019.02.22", "title": "ЕС обсъжда ограничено търговско споразумение със САЩ"}
{"url": "https://www.faktor.bg/bg/articles/antoniy-galabov-zadalbochava-se-samoizolatsionizma-v-bsp", "text": "Задълбочава се самоизолационизма в БСП – всеки следващ ден и действие на левицата в тази посока намалява нейната легитимност. Това каза за сутрешния блок „Добро утро, България“ на Радио „Фокус“ политологът доц. Антоний Гълъбов. Според него мястото на опозицията е в пленарна зала, а поетата от тях отговорност изисква да критикуват, да предлагат, да дискутират, но най-общо – да участват в политическия процес. Неучастието на БСП означава, че няма какво повече да предложат и изцяло делегират управлението на мнозинството, допълни доц. Гълъбов. „Свидетели сме на поредица от политически действия на БСП, които за съжаление водят към подобен извод. На първо място отказа на левицата да излъчи зам.-председател на НС, следващия крупен пример беше този с оттеглянето на представителите от местната власт от УС на Националното сдружение на общините. След това бяхме свидетели на парадоксална и уникална ситуация, при която левицата прецени, че 80 народни представители явно са много за опозицията и че само 20 са достатъчни да бъдат в пленарна зала, в момента БСП напълно напуснаха НС – това е безотговорно и неадекватно поведение, което говори за липса на политически капацитет“, каза още доц. Антоний Гълъбов.  Напускането на пленарна зала от БСП е изпразнено от политически смисъл – за да излезе от парламента една партия трябва да е убедила хората, че каузата си заслужава, обясни той. Според него обаче машинният вот и промените в Избирателния кодекс не могат да обосноват такова действие. Той коментира и аргумента на левицата, че докато е извън пленарна зала, посещава избирателите си в цялата страна, но уточни, че това се включва в ангажиментите им по принцип. Парите на данъкоплатците осигуряват половината работна седмица на народните представители да е именно по избирателните им райони, припомни политологът", "date": "2019.02.22", "title": "Антоний Гълъбов: Задълбочава се самоизолационизма в БСП"}
{"url": "https://www.faktor.bg/bg/articles/novini/balgariya/borisov-darzhavna-sigurnost-ne-si-e-otishla", "text": "„Вие не сте прави, че казвате, че Държавна сигурност си е отишла. Не, сега са синовете и дъщерите на Държавна сигурност и внуците. Така че изобщо не са си отишли. Още по-силно работят сега, даже и с някои посолства, но ние сме демократи и приемаме тези неща с усмивка”. С тези думи министър-председателят Бойко Борисов опонира на представители на фондация „Конрад Адеанауер”, че с напредването на демократичните промени в България Държавна сигурност на БКП си е отишла. Изненадващата за мнозина реплика Борисов направи в четвъртък вечер (21 февруари 2019 г.) по време на тържественото отбелязване на 25 години от присъствието на влиятелната германска фондация „Конрад Аденауер” в България, което се проведе в столичния хотел „Балкан”, съобщава  На него присъстваха германския посланик у нас Н. Пр. Херберт Саблер, Герхард Валерс – заместник главен секретар и ръководител на отдела за европейско и международно сътрудничество на „Конрад Адеанауер” и Торстен Гайслер – ръководител на Софийското бюро на германската фондация. От българската страна сред многото гости на събитието бяха  председателят на парламента Цвета Караянчева, кметът на София Йорданка Фандъкова, председател на ПГ на ГЕРБ Цветан Цветанов, министри, евродепутати, общественици, представители на някои десни партии. От 2011 г. премиерът Борисов налага политическа лустрация в кабинетите си като не допуска назначаването на министри и зам.-министри, свързани с тоталитарните комунистически служби. Борисов лично обаче даде избираемо място и направи депутат бившия конституционен съдия Георги Евдокиев Марков, която е разкрит като агент на ДС, донасял за студенти, подготвящи се за бягство на Запад, който е и единственият сътрудник в ПГ на ГЕРБ в настоящия парламент. ГЕРБ има и известен брой кметове на по-малки населени места, сътрудници на тоталитарните служби. В същото време ГЕРБ подкрепя дейността на Комисията по досиетата и е основната политическа сила в парламента, която настоява тя да продължи да работи. Настоящият кабинет на Борисов стана първият, който прие промяна в учебната програма по история за 10 клас (януари 2018 г.), с която от есен се предвижда тоталитарния комунистически период да се изучава с нови знания и термини в училище. На събитието от немска страна бе дадена висока оценка на българското председателство на ЕС, както и на сътрудничеството с партия ГЕРБ. Премиерът Борисов благодари на фондацията за подкрепата към партията му и направи своеобразен отчет на постигнатото през последните години. Той заяви, че България е започнала да се превъоръжава, но „стигне ли се до армии ли то е загубена работа”. „Дипломатите, фондацията има офис в Москва, трябва да се намери разумно решение. Не трябва да повтаряме историята с грешките. Затова ние водил прагматични отношения, за тези които ме атакуват”, заключи Борисов.", "date": "2019.02.22", "title": "Борисов: Държавна сигурност не си е отишла"}
{"url": "https://www.faktor.bg/bg/articles/zasedava-tsentralniyat-savet-na-dps", "text": "От 11.00 часа в хотел \"Рамада\" в София ще се проведе заседание на Централния съвет на ДПС. Това съобщиха от пресцентъра на ПП ДПС. Ръководството на партията ще даде брифинг от 13.30 часа.", "date": "2019.02.22", "title": "Заседава Централният съвет на ДПС"}
{"url": "https://www.faktor.bg/bg/articles/novini/balgariya/sergey-tsvetarski-nsi-predpolaga-se-che-sme-pod-7-mln-dushi", "text": "Преброяването на населението цели да покаже не само колко сме, но и какви сме, заяви в студиото на сутрешния блок на БНТ председателят на НСИ Сергей Цветарски. Той коментира насроченото за 2021 г. преброяване на населението. Преброяването ще отговори на въпроса не само колко сме, но и какви сме, заяви председателят на НСИ Сергей Цветарски. По думите му, намаляването на населението не е толкова голям проблем, колкото е промяната на структурите в обществото. \"Не бих се фокусирал единствено върху ромския етнос. Въпросът е да видим какво става с цялото общество. Каква е неговата раждаемост, каква е миграцията, какви са структурите по образование, квалификации и професии. Ако броят на населението беше голям проблем, държави като Малта и Люксембург биха имали голям проблем\", добави Цветарски.  Той добави, че проблемите пред България няма да са толкова заради раждаемостта, а заради промените в образователните и възрастовите структури, причинени от миграцията. Застаряването е европейска тенденция, каза председателят на Националната статистика. Преброителите след две години ще бъдат два пъти по-малко от предния път, а парите, които ще се отделят, са 1,5 пъти повече: от 27 млн. на 38 млн. Има възможност преброяването да е по-евтино, ако повече хора се регистрират електронно. Очаква се до 65-70% от хората да се преброят електронно, обясни Сергей Цветарски. Той разясни, че отделените средства няма да са само за преброители, а и за модернизация. Ще се започнат стъпки към създаване на адресен регистър, който ще подобри качеството на преброяването. Ще се изгради и електронна система, която ще служи години наред като платформа за бъдещите извадкови изучавания на населението, добави той. НСИ полага всички усилия да избегне неточната или невярната информация, която гражданите дават, но това зависи най-вече от тях, заяви Цветарски. \"Има хора, които не искат да отговарят на нашите изследвания по една или друга причина. След това са недоволни от данните. В преброяването няма да има опции като „трети пол“, каквито са и европейските регламенти\", увери Цветарски.", "date": "2019.02.22", "title": "Сергей Цветарски, НСИ: Предполага се, че сме под 7 млн. души"}
{"url": "https://www.faktor.bg/bg/articles/rumen-petkov-se-nahvarli-grozno-varhu-rlevneliev-i-zaharieva-brani-moskva", "text": "Русия враг ли е на България? Аз твърдя, че не. Това заяви в ефира на Нова телевизия лидерът на АБВ Румен Петков по повод темата за хибридната заплаха от страна на Москва.  Той традиционно бранеше със зъби и нокти правото й да безчинства навсякъде по света и това да се замита.  Петков се нахвърли яростно върху президента Росен Плевнелиев   (2012-2017)  и външният министър Екатерина Захариева, за да брани Москва и нейната невинност.  Тази женица ще си отиде рано или късно, тя навреди на Европа и демокрацията по безобразен начин, смята той. Румен Петков стигна до там да брани агресията на путинистка Русия и да обяснява колко лоша е Англия, цитирайки...Вазов... Бил съм до Емилиян Гебрев, когато му е било най-тежко, но това с \"Новичока\" са глупости, настоя той.  БСП се държи така: или моето, или нищо. Това не е проява на парламентаризъм. Усещането за \"аз каквото кажа това ще стане\" - така е било, когато някои от днешните ръководители на БСП са били в СДС. Така Румен Петков коментира излизането на БСП от парламента. \"БСП не за първи път напуска парламента. Някой да си спомня как се върнаха предишният път? Доста конфузно. Освен това си извадиха кметовете от Управителния съвет на Националното сдружение на общините в момент, в който се обсъжда как да се реши проблемът с общинските болници. Самите кметове не са съгласни с това решение\", каза Петков. По думите му \"усещането за самодостатъчност винаги води до самота\". На въпрос дали АБВ има желание да се коалира с БСП за евроизборите Петков заяви, че партията му има воля да се промени моделът на управлението. АБВ водела разговори с партньори в лявото и центристко пространство.", "date": "2019.02.22", "title": "Румен Петков се нахвърли върху Плевнелиев и Захариева, брани Москва"}
{"url": "https://www.faktor.bg/bg/articles/novini/svyat/papa-frantsisk-predstavi-plan-za-borba-sas-seksualnite-posegatelstva-sreshtu-detsa", "text": "План от 21 точки представи Папа Франциск. Мерките имат за цел борба със сексуалните посегателства срещу деца в Католическата църква. Те включват опростени процедури, чрез които жертвите да докладват за посегателства и включването на външни експерти в църковните разследвания. Във Ватикана се провежда кризисна среща на върха с участието на епископи от цял свят. Срещата продължава до 24 февруари.", "date": "2019.02.22", "title": "Папа Франциск представи план за борба със сексуалните посегателства срещу деца"}
{"url": "https://www.faktor.bg/bg/articles/novini/balgariya/karakachanov-da-vnimava-s-topovnite-salyuti-rusiya-praznuva-dnes-denya-na-zashtitnika-na-otechestvoto", "text": "Руското посолство в София обяви, че днес ще отбележи Деня на защитника на отечеството, който е официален държавен празник за федерацията. Посланик Анатолий Макаров кани руски и български граждани да участват в церемонията, която ще бъде проведена пред паметника на Съветската Армия (в 10.00 часа) в Княжеската градина и пред Паметник-костницата на съветските воини в квартал “Лозенец” (в 10.30 часа). Миналата година заедно с руските дипломати беше и ръководството на БСП - София начело с Калоян Паргов, народни представители от \"БСП за България\", общинските съветници и антифашистки организации. Церемонията обаче се превърна в обществен скандал, защото докато поднасяха венци и цветя на Паметника на Съветската армия, гърмяха 21 топовни салюта. В годините на СССР на 23 февруари се отбелязваше празникът на Съветската армия, който бе осъвременен след краха на комунизма.  Въпросните оръдия пред паметника на Съветската армия са собственост и се стопанисват от Министерството на отбраната и само по неговово нареждане могат да бъдат използвани. В някои медии преди година се появиха информации, че министър Каракачанов е разрешил салютите в чест на Деня на пазителя на Отечеството. Според  кръгове около военния министър пък били произведени 21 топовни салюта в чест на сръбския президент Александър Вучич, чиято визита съвпадна в същия ден. От президентството отминаха с мълчание твърденията, че салютите били за Вучич. Точка на спор поставиха от Руското посолство. На официалната страница на Посолството на Русия у нас, ясно и директно бе посочено, че Денят на пазителя на Отечеството в  София е бил отбелязан „под залповете на артелирийски оръдия”. „Войводите” на Каракачанов и пресцентърът на МО обаче не опровергаха Руското посолство. Вярваме, че тази година военното министерство няма да повтори грешката от миналата година и с топовни салюти за чества Червената армия – окупатор на България. Подобна държавническа грешка ще бъде още по-скандална като се имат в предвид последните разкрития на британските и българските служби, че през последните години територията на България и нейни граждани са били обект на нерегламентирани действия от страна на руското военно разузнаване.", "date": "2019.02.22", "title": "Каракачанов да внимава с топовните салюти – Русия празнува днес Деня на защитника на отечеството"}
{"url": "https://www.faktor.bg/bg/articles/novini/balgariya/k-karakachanov-za-ninova-parlamentat-e-izbran-ot-naroda-i-e-legitimen-nezavisimo-dali-bsp-lipsva", "text": "\"Не знам зако и на кого беше нужно да се премахват преференциите и премиерът реагира много правилно\", коментира пред БНТ вицепремиерът и лидер на ВМРО Красимир Каракачанов. \"Крайно време е политиците да спрат да си правят експерименти с изборното законодателство, защото това винаги се обръща срещу тези, които го правят. Така се случи с кодекса на Манолова. Преди всякакви избори, а те напоследък са всяка година, се променя това законодателство. Стига толкова. По-добре партиите да се концентрират върху това, което са обещали на избирателите си\", коментира той. \"БСП ходят по телевизиите и поставят условия, не ходят на работа, но си получават заплатите. Това е лицемерие. Парламентът е легимитем. Всички депутати в него са избрани от хората, така че липсата на БСП не го прави нелегитимен, както твърди Нинова\", каза още Каракачанов. По думите му, той не е поставял ултиматум на ГЕРБ за приемането на концепцията за интегрирането на ромите. Каракачанов отново повтори, че концеп;ията му има за цел единствено всички да спазват законите, а интеграцията да има действителен ефект.", "date": "2019.02.22", "title": "К. Каракачанов за Нинова: Парламентът е избран от народа и е легитимен, независимо дали БСП липсва"}
{"url": "https://www.faktor.bg/bg/articles/huan-guaydo-podpisa-parviya-si-prezidentski-ukaz-otmeni-zapovedta-na-nikolas-maduro", "text": "Председателят на парламента на Венецуела Хуан Гуайдо, който се обяви за президент, подписа на 21 февруари указ с номер 001, с който разрешава доставката на хуманитарна помощ за страната, съобщава Известия, цитирана от \"Фокус\". Със същия указ Гуайдо отменя заповедта на президента Николас Мадуро да затвори сухопътната граница с Бразилия. Контролираният от опозицията венецуелски парламент също одобри достъпа за хуманитарна помощ.  Мадуро многократно се противопоставя на навлизането на чужди стоки в страната, страхувайки се от прехвърлянето на „помощ“ от САЩ. Според него по този начин Вашингтон се стреми да унищожи суверенитета на републиката. На 23 януари Гуайдо обяви, че е временен президент. Той беше подкрепен от САЩ, Канада, Германия, Бразилия и няколко други страни. Мадуро е признат за легитимен от Русия, Мексико, Куба, Китай и други.", "date": "2019.02.22", "title": "Хуан Гуайдо подписа първия си президентски указ, отмени заповед на Николас  Мадуро"}
{"url": "https://www.faktor.bg/bg/articles/novini/svyat/atentat-s-kola-bomba-otne-zhivota-na-nay-malko-20-dushi-v-siriya", "text": "Нови сблъсъци в района на последния бастион на \"Ислямска държава\" в Сирия. Атентат с кола бомба отне живота на най-малко 20 души. Нападението е извършено близо петролното находище \"Ал Омар\", повечето от жертвите са служители на рафинерията. Близо 300 бойци на групировката продължават да се сражават срещу подкрепяните от Съединените щати кюрдски сили. Джихадистите се укриват в малък район между източния бряг на река Ефрат и село Багуз. Повечето от бойците на \"Ислямска държава\" там са чужденци. Ръководителите на кюрдските сили отбелязаха, че джихадистите имат две възможности пред себе си: да се предадат или да умрат.", "date": "2019.02.22", "title": "Атентат с кола бомба отне живота на най-малко 20 души в Сирия"}
{"url": "https://www.faktor.bg/bg/articles/novini/svyat/germanskata-politsiya-zadarzha-dvama-dushi-planirali-dzhihadistko-napadenie", "text": "Двама души бяха арестувани вчера в централната част на Германия по обвинение, че са планирали ислямистко нападение. Полицията извърши серия от обиски в домовете на още 12 заподозрени, съобщи прокуратурата във Франкфурт, цитирана от Асошиейтед прес. Властите смятат, че планираната атака е била още в ранна фаза на подготовка. \"Все още не е имало конкретна мишена, за която да ни е известно\", каза прокурор Надя Низен. Двамата задържани са на по 26 години и имат германско и мароканско гражданство. Те са опитали да отидат с двете си малки деца в Сирия през 2016 г., за да се присъединят към екстремистката групировка \"Ислямска държава\", но са били заловени в Турция и депортирани обратно в Германия.", "date": "2019.02.22", "title": "Германската полиция задържа двама души, планирали джихадистко нападение"}
{"url": "https://www.faktor.bg/bg/articles/novini/balgariya/zimata-se-zavrashta-za-kratko", "text": "Сутринта от северозапад облачността ще се увеличава, малко по-късно ще завали дъжд, в планините - сняг. До вечерта валежите ще обхванат цялата страна. Максималните температури ще бъдат между 6 и 11 градуса. Със застудяването привечер в североизточните райони, а по-късно и в цялата страна дъждът ще премине в сняг.", "date": "2019.02.22", "title": "Зимата се завръща за кратко"}
{"url": "https://www.faktor.bg/bg/articles/novini/svyat/zaharova-se-ozabi-na-poroshenko-zaradi-predlozhenieto-rusiya-da-bade-lishena-ot-pravo-na-veto-v-oon", "text": "Официалният представител на министерството на външните работи Мария Захарова нарече абсурдно изявлението на украинския президент Петро Порошенко за това, че е „дошло време“ Русия да бъде лишена от право на вето в Съвета за сигурност на ООН, съобщава „РИА Новости“. „Всеки, който повече или по-малко знае история, не причислявам г-н Порошенко към тези хора, …. Прекрасно разбират ролята на Русия в съвременния свят, мащаба и настоящото състояние на международните отношения, разбират, че всичко, което каза Порошенко е абсурдно – и за лишаването от право на вето, и за изключването на Русия от ООН“, каза тя. Тя обясни, че ООН е създадена, като се вземат предвид уроците от „провала“ на предишния проект за световна организация - Обществото на народите. Ветото в Съвета за сигурност на ООН, подчерта дипломатът, се превърна в инструмент за гарантиране на баланса на силите и системата за контрол. Порошенко призова за лишаване на Русия от правото на вето. Според него това ще бъде „правилен и оправдан ход“. През януари постоянният представител на Украйна Владимир Йелченко обяви, че Киев подкрепя поетапното премахване на правото на вето в Съвета за сигурност на ООН. Според Йелченко, когато постоянен член на Съвета за сигурност е страна в конфликт, той трябва да се ограничи до възможността да използва вето по въпроса, когато той е заинтересована страна.", "date": "2019.02.22", "title": "Мария Захарова се озъби на Порошенко заради предложението Русия да бъде лишена от право на вето в ООН"}
