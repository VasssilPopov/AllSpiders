{"url": "http://www.faktor.bg/bg/articles/novini/svyat/martin-shults-napuska-posta-predsedatel-na-gsdp", "text": "Мартин Шулц обяви, че напуска поста председател на Германската социалдемократическа партия (ГСДП) и възнамерява да служи като външен министър в новото коалиционно правителство, водено от канцлера Ангела Меркел, предава AFP, цитирана от \"Фокус\". \"Реших да вляза в правителството като външен министър\", заяви Шулц пред репортери, часове след като успя да сключи коалиционно споразумение със \"Съюза\" (ХДС/ХСС) на Меркел.  Шулц заяви, че би желал лидерът на парламентарната група на социалдемократите Андреа Налес да го замени на поста председател на партията - роля, която той заема от малко повече от година.  Според източник в партията смяната в ръководството ще се извърши в началото на март. Тогава ще бъдат огласени резултатите от гласуването на членовете на ГСДП дали да бъде подкрепено постигнатото днес коалиционното споразумение с консервативния блок на канцлера Ангела Меркел. Ръководството на ГСДП реши, че членската маса на ГСДП, наброяваща 463 723 души, ще гласува от 20 февруари до 2 март, а резултатите се очаква да бъдат оповестени на 4 март.", "date": "2018.02.07", "title": "Мартин Шулц напуска поста председател на ГСДП"}
{"url": "http://www.faktor.bg/bg/articles/novini/balgariya/masovo-natravyane-na-rabotnitsi-s-voda", "text": "Масово натравяне в завод край Пловдив. Работниците са пили вода от чешмите, която обаче била смесена със застояла от противопожарните кранове. В рамките на две седмици близо 100 служители са потърсили лекарска помощ заради стомашно неразположение. Един човек е приет в Инфекциозната клиника в Пловдив. Здравните власти извършват проверка на място, а заводът спря работа заради големия брой заболели служители. От компанията заявиха, че в резултат на техническа неизправност се е стигнало до бактериално замърсяване на прясната вода и изразиха съжаление за случилото се.", "date": "2018.02.07", "title": "Масово натравяне на работници с вода"}
{"url": "http://www.faktor.bg/bg/articles/novini/balgariya/tarsi-se-reshenie-za-po-visoki-zaplati-na-nadzirateli-i-sadebni-ohraniteli", "text": "Министерството на правосъдието не може да намери близо 28 милиона лева, които са необходими, за да се увеличат заплатите на служителите на затвори и съдебна охрана с исканите от тях 20%. Това стана ясно от думите на правосъдния министър Цецка Цачева. По думите й в новия бюджет е гласувано увеличение с 5%, което не може да бъде надвишавано. Въпреки него обаче в края на януари служителите на затвори и съдебна охрана излязоха на национален протест. Преди по-малко от месец служителите в МВР, които имаха сходни искания, получиха уверения за допълнителни 100 милиона лева за увеличение на заплатите. Министърът заяви, че е наясно с исканията на надзирателите и съдебните охранители. \"Винаги съм споделяла пред тях, че трябва да има съответствие във възнагражденията\", каза тя и изтъкна, че служителите на МВР не са получили увеличение на заплатите с 20 на сто. За увеличение на възнагражденията на подчинените й с 10 на сто са нужни 13.8 млн. лв., стана ясно от разчетите на Цачева. При бюджета на министерството в момента няма как, обясни тя. Търси се решение по искането за по-високи възнаграждения на служителите от ГД \"Охрана\" и ГД \"Изпълнение на наказанията\", стана ясно от думите на Цачева.", "date": "2018.02.07", "title": "Търси се решение за по-високи заплати на надзиратели и съдебни охранители"}
{"url": "http://www.faktor.bg/bg/articles/novini/balgariya/valeri-simeonov-vmro-iska-da-izpolzva-darzhavni-pari-za-samoreklama", "text": "Всяка партия може да предлага всичко, но не ми харесва с наши пари да се прави политическа реклама. Това каза лидерът на НФСБ и вицепремиер Валери Симеонов пред БНТ по повод идеята на ВМРО за референдум с въпроси относно Истанбулската конвенция.  \"ВМРО им е такава структурата, шумят и търсят повече медийна изява\", коментира той. В нашето законодателство няма определение \"джендър\", а еднополовите бракове не са приети.  \"Категорично съм срещу Истанбулската конвенция и съм убедил лично няколко министри от ГЕРБ - Московски, Ананиев, Нено Димов. В последния момент накарах и Горанов да гласува, защото седи до мен\", каза Симеонов. \"Трети пол в конвенцията няма. Думата \"джендър\" е въпрос на превод, затова текстът е даден на Конституционния съд. Поведението на ВМРО не е коректно, защото искат да се използват държавни пари за самореклама. Не е редно да се дадат 20 или 30 млн. лева за реклама на партия. Тях ги интересува да направят каквото направи един шоумен\", каза още Симеонов. \"Г-н Каракачанов си позволява да спекулира, че в Унгария и Хърватия има такъв референдум. Използва политически приоми, за да се аргументира\", каза Симеонов деликатно избягвайки думата \"лъже\". По думите му в момента в тези страни само се обсъжда Истанбулската конвенция. За енергетиката, Валери Симеонов повтори, че американските централи ТЕЦ \"Марица изток\" 1 и 3 \"изсмукват държавния бюджет\". За пазара на електроенергия той каза, че две фирми - едната \"Енергийна финансова група\" (ЕФГ) свързана с държавна сигурност на Сърбия и друга на съпругата на известният в тези среди г-н Вълканов са изкупили всичките свободни количества за 2018 на цена 69 лв. и продават за 120 лв. Симеонов посочи, че това е показал в доклад изпратен до всички отговорни институции още през 2015 г. но никой не му обърнал внимание.", "date": "2018.02.07", "title": "Валери Симеонов: ВМРО иска да използва държавни пари за самореклама"}
{"url": "http://www.faktor.bg/bg/articles/evropa-klimatat-ikonomikata-i-sotsialnata-zashtita-sa-prioritetite-na-kabineta-merkel-4", "text": "Ангела Меркел възнамерява да постави четвъртия си мандат начело на германското правителство под знака на Европа. Ето какви са основните точки в правителствената програма на нейната консервативна парти и социалдемократите, обобщени от Франс прес и БТА. За разлика от предишните две правителства, в които канцлера Ангела Меркел договори подкрепата на Социалдемократическата партия (СДП), сегашната програма предвижда \"преоценка в средата на законодателния мандат\", тоест след две години. Социалдемократите настояха за това, за да си осигурят възможност да напуснат коалицията, в която влизат неохотно, и вероятно, за да предизвикат съмнения за предсрочни избори. СДП изтъргуваха на добра цена участието си в съюза: те получават няколко ключови министерства, включително финансовото. Двете партньорски партии искат да превърнат Европа в приоритет след месеци почти пълно мълчание по този въпрос от страна на Берлин. Илюстрация за това е разделът, озаглавен \"нов подем за Европа\", с който започва коалиционното споразумение. В него се приема да се увеличи вноската на Германия в бюджета на ЕС. \"Искаме да подсилим финансово ЕС, за да може той по-добре да изпълнява задачите си\", се казва в текста. Документът предвижда трайно укрепване и реформиране на еврозоната заедно с Франция, за да стане тя по-устойчива на кризи. Той подкрепя предпазливо една от най-спорните идеи на Еманюел Макрон - създаване на инвестиционен бюджет на еврозоната, за да се помогне за стабилизирането й и да се подкрепят структурните реформи. Берлин иска също да се създаде Европейски валутен фонд. Не се споменава и дума обаче за друга френска идея - създаване на пост финансов министър на еврозоната. Споразумението изглежда благосклонно към християндемократите. Те наложиха фиксиране на горен праг за годишния брой кандидати за убежище, пристигащи в страната - между 180 000 и 220 000. Пристигането на над един милион души от 2015 г. съдейства за възхода на крайната десница и за отслабване на позициите на Ангела Меркел. Събирането на разделени семейства, преустановено от началото на 2016 г. за стотици хиляди бежанци с временен статут, ще може да се поднови от август, което СДП разглежда като своя победа. В действителност броят е символичен: фиксиран беше месечен таван от 1000 души. Най-сетне беше постигнат компромис по две изисквания на СДП, които дълго блокираха преговорите: намаляване на диспропорциите в здравеопазването чрез изравняване на тарифите, по които се заплаща на лекарите от държавните и частните здравноосигурителни каси. Сегашната разлика доведе до медицинско обслужване \"на две скорости\" в Германия. Освен това използването на срочни трудови договори ще бъде по-стриктно регламентирано. След продължителни дискусии страните се разбраха да намалят от 24 на 18 месеца продължителността на срочните трудови договори, налагани от работодателя без аргументи, уточнява Ройтерс. Във фискален план документът уточнява, че няма да има увеличение на данъците за най-богатите, противно на исканията на СДП. Същевременно социалдемократите, които поемат финансовото министерство, ще следят да няма намаляване на данъците. При все по-застаряващото германско население, двете големи партии се договориха да ограничат увеличаването на пенсионните вноски до 2025 г. По отношение на климата, коалицията потвърди оттеглянето на набелязаната цел до 2020 г. вредните емисии да бъдат намалени с 40 на сто в сравнение с равнището от 1990 г.", "date": "2018.02.07", "title": "Европа, климатът, икономиката и социалната защита са приоритетите на кабинета \"Меркел 4\""}
{"url": "http://www.faktor.bg/bg/articles/novini/svyat/ilon-mask-iztlaskva-ot-kosmicheskiya-pazar-rusiya", "text": "Ракетата Falcon Heavy, изстреляна отSpaceX на Илон Мъск, е най-мощната до момента: тя може да изведе в околоземна орбита 64 тона, да достави до Марс 17 това, а до Путон - 3,5 тона.  Експертите са единодушни, че създаването и успешното изстрелване на тази свръхтежка ракета е качествен скок в усвояването на Космоса.  Това заплашва Русия със загуба на пазара на космическите товарни превози. Ако през 2013 година делът на SpaceX на космическия пазар около 10%, а на Русия 60%, то през 2017 година SpaceX има 45%, а Русия - едва 15%. Плановете на Илон Мъск са през 2018 година да постигне  2018 година 60% дял от пазара, което означава, че за Русия остават под 10%, хкато се вземе предвид и дела на ЕС.", "date": "2018.02.07", "title": "Илон Мъск изтласква от космическия пазар Русия"}
{"url": "http://www.faktor.bg/bg/articles/novini/svyat/-nezavisimaya-gazeta-es-iska-da-otkasne-balkanite-ot-rusiya", "text": "ЕК обяви \"пътна карта\" за разширението на Европейския съюз на Балканите. Една от причините за повишеното внимание на Брюксел към този регион е опитът да бъде неутрализирано геополитическото влияние на Русия и Китай. Не случайно се говори за приемане на Сърбия и Черна гора. Именно тези две страни са смятани за най-тясно свързани с Русия политически и исторически, пише днес \"Независимая газета\". Вестникът цитира неназован високопоставен чиновник от ЕС, пожелал анонимност, според когото \"геополитическото влияние на Русия, Китай и Турция там расте, затова ние трябва да направим така, че влиянието на ЕС да остане доминиращо\". \"На пътя на присъединяването на балканските страни в ЕС остават редица прегради. Освен вътрешните реформи, шестте страни кандидатки трябва да коригират външната си политика, така че тя да съвпада с курса на ЕС. Това, от своя страна, може да създаде трудности за Сърбия. По-рано в Белград говореха за недопустимост да се използват санкции срещу Русия. Освен това ЕС иска да бъдат уредени неразрешените конфликти на страните кандидатки със съседите им. Това се отнася и за Сърбия, която все още не е установила формални отношения с Косово. Трудности могат да възникнат и у Македония, която е в конфликт с Гърция\", прогнозира \"Независимая газета\".", "date": "2018.02.07", "title": "\"Независимая газета\": ЕС иска да откъсне Балканите от Русия"}
{"url": "http://www.faktor.bg/bg/articles/brat-ili-sestra-v-uchilishteto-dava-nay-golyam-bonus-pri-priem-na-parvolak", "text": "Децата с по-голям брат или сестра, които са ученици в желаното училище, ще получават допълнително по 22 точки при класиране за първи клас в София. Това е една от лансираните промени от работната група, която подготвя критериите за прием. При първия вариант този допълнителен критерий даваше 16 т. По 6 т. ще получават деца с трайни увреждания, по 5 - кръгли сираци. Завършена подготвителна група в желаното училище дава 4 т. Децата с един починал родител ще имат 3 точки, от многодетни семейства - 2, а осиновените или отглеждани от приемни родители - по 1. Най-голямо предимство ще дава постоянен или настоящ адрес от поне 3 години в прилежащия район на училището, обясни зам.-кметът по култура и образование доц. Тодор Чобанов, предаде \"24часа\". Децата, които отговарят на този критерий, ще бъдат класирани в първа група. Във втора група ще са тези, чийто постоянен или настоящ адрес е до училището над 1 г., но регистрацията им е била променяна в последните от 1 до 3 г. В трета група остават тези, чийто адрес е бил сменен в последната година, а в четвърта - децата с адрес извън района на училището. Когато броят на децата в определена група по водещия критерий надхвърля местата за 1-и клас, кандидатите ще се подреждат според допълнителните критерии. Когато и по тях има повече деца с равен брой точки, за местата ще се прави жребий. В присъствие на родители и обществен съвет ще се теглят входящите номера на заявленията за кандидатстване.", "date": "2018.02.07", "title": "Брат или сестра в училището дава най-голям бонус при прием на първолак"}
{"url": "http://www.faktor.bg/bg/articles/novini/svyat/sasht-obyavi-aresti-na-litsa-uchastnitsi-v-globalna-shema-za-krazhba-na-samolichnosti", "text": "Министерството на правосъдието на САЩ обяви днес, че на 36 лица са предявени обвинения за участие в глобална схема за кражба на самоличности по интернет, причинила щети за над 530 милиона долара на потребители, компании и финансови институции, предаде Ройтерс, цитирана от БТА. \"Днешните обвинителни актове и арести бележат едно от най-големите начинания за преследване на киберизмами, предприемано някога от министерството на правосъдието\", каза Джон Кронън, изпълняващ длъжността заместник-главен прокурор на САЩ.  Властите в различни страни са арестували 13 лица от Австралия, Великобритания, Италия, Косово, САЩ, Сърбия и Франция.", "date": "2018.02.07", "title": "САЩ обяви арести на лица участници в глобална схема за кражба на самоличности"}
{"url": "http://www.faktor.bg/bg/articles/novini/svyat/gartsiya-dovolna-predlozheniya-ot-makedoniya-kompromis-za-imeto", "text": "Гърция приветства изявлението на македонския премиер, че страната му е склонна да промени името си, пише \"Гардиън\". Атина описа готовността на Зоран Заев да приеме географско определение за името като \"положителна стъпка\". Сред обсъжданите имена са Република Нова Македония; Република Северна Македония, Република Горна Македония; Република Вардарска Македония и Република Македония (Скопие). \"Това е важно развитие\", обяви гръцкото външно министерство в съобщение, след като Заев заяви, че балканската държава също ще преименува летището и националната си магистрала. \"Надяваме се, че това бележи начало на нова глава в отношенията между нашите две страни и народите ни\", допълва ведомството. Но голяма част от гръцкото общество не е склонно на компромис. В сряда гръцката църква проведе извънредна среща за обсъждане на спора за името. Вчера вечерта Заев обяви пред журналисти , че летище \"Александър Велики\" ще бъде преименувано на Международно летище \"Скопие\", а основната магистрала до Гърция ще бъде наречена \"Приятелство\".", "date": "2018.02.07", "title": "Гърция доволна от предложения от Македония компромис за името"}
{"url": "http://www.faktor.bg/bg/articles/obshtestvo/zakon-i-red/globyavat-lukoyl-neftohim-i-kronoshpan-zaradi-zadushlivata-mirizma-v-burgas", "text": "Екоинспекцията в Бургас ще глоби двете големи предприятия в града – нефтената рафинерия и завода за преработка на дървесина. Причината – замърсяване на въздуха. През последния месец десетки граждани подадоха сигнали за силна и задушлива миризма. Установено е, че специфичната миризма на бензин идва от старите утайници (окислителни езера) в рафинерията. „В утайниците има керосин, полипропилен, мазут, както и отпадъци от големия пожар преди 30 години в завода. Утайниците съществуват още от времето, когато заводът е бил държавна собственост”, каза на пресконференция в морския град директорът на Регионалната инспекция по опазване на околната среда и водите Тонка Атанасова. „Това, което се е случвало там през 60-те години на миналия век, е доста сериозно. Нанесена е огромна щета, която трябва да се заличи, а до 2020 година окислителните езера трябва да се рекултивират”, заяви зам.-кметът на отдел „Екология и европейска политика” в Община Бургас Руска Бояджиева. Заводът „Лукойл Нефтохим” ще бъде глобен със 100 хил. лв. заради това, че не са предоставени писмени доказателства за засилен контрол и предприемане на незабавни действия за идентифицирането на миризмите, съобщи Атанасова. Причина миризмата да се усеща във въздуха са ниските температури, както и технологията за рекултивация на езерата, при която се използва нагряване на нефтените отпадъци. Заводът за производство и преработка на дървесина „Кроношпан” в морския град също ще бъде глобен. Санкцията е в размер на 40 хил. лва.- тя е наложена заради нарушаване на комплексното разрешително, съобщиха от ръководството на екоинспекцията. Община Бургас настоява „Лукойл Нефтохим” и „Кроношпан” да инвестират в закупуването на комплексна станция, която да бъде монтирана в жилищния комплекс „Славейков”, за да измерва в реално време качеството на въздуха. Преди няколко дни кметът Димитър Николов е изпратил писма до ръководствата им с искане двете предприятия да закупят газ-анализаторни станции, които да извършват 24-часов мониторинг на показателите на въздуха, а резултатите от замерването да се излъчват онлайн на сайта на Регионалната инспекция по опазване на околната среда и водите и Община Бургас. Най-много сигнали за задушлива миризма са подавани от жители на комплексите „Славейков” и „Изгрев”, които са разположени най-близо до двата големи завода.", "date": "2018.02.07", "title": "Глобяват \"Лукойл Нефтохим\" и \"Кроношпан\" заради задушливата миризма в Бургас"}
{"url": "http://www.faktor.bg/bg/articles/razpitvat-rosen-plevneliev-kato-svidetel-po-deloto-sreshtu-nikolay-nenchev", "text": "Росен Плевнелиев ще бъде разпитан като свидетел по делото срещу бившия военен министър Николай Ненчев за договора за ремонт на Миг-29. По делото вече беше разпитан настоящият държавен глава Румен Радев, който преди беше началник на Военновъздушните сили. Бившият военен министър е на съд за два отделни случая. Държавното обвинение смята, че от май до септември 2015 година Ненчев не е осигурил авиационната безопасност и летателната годност на Военновъздушните сили, като не изпълнявал договорите за ремонт на руските изтребители с фирмата производител, а преговарял с Полша. Така той е ощетил дружеството с над 3 милиона и 77 хиляди евро, казват прокурорите.", "date": "2018.02.07", "title": "Разпитват Росен Плевнелиев като свидетел по делото срещу Николай Ненчев"}
{"url": "http://www.faktor.bg/bg/articles/delyan-dobrev-targovtsite-byaha-izpratili-kam-firmite-oferti-za-energiya-za-120-lv-a-zakupena-za-80-leva", "text": "На срещата с премиера, която по мнението на всички е била много ползотворна, са уточнени три неща - мерки, които трябва да изпълни Парламентът, мерки, които трябва да изпълни кабинетът и мерки, които са отговорност на дружествата, заяви Делян Добрев по БНТ.  По отношение с уравновесяването на свободния пазар проблемът дойде от последните месеци на миналата година, допълни той. Търговците на електроенергия бяха закупили на свободния пазар енергия за около 80 лева и бяха изпратили оферти към фирмите за същата тази енергия за 118 - 120 лв. Как се получава тази разлика, ще установи Комисията за защита на конкуренцията и ако има нарушения, тя ще предприеме необходимите санкции. Задължихме производителите на енергия над 5 мвт. ч. без преференциални цени да порадват енергията на Българската независима енергийна борса, като така се гарантира прозрачност и достъп до пазара на едро, допълни Добрев. След въвеждането на този законов текст, който функционира от 1 януари, ситуацията на енергийния пазар се е нормализирала, като цените са паднали до около 70 лв., колкото е реалната пазарна цена, коментира Добрев.  Почти всички мерки, за които се разбрахме, са предложени от Световната банка преди почти две години. Ние не правим нищо извънредно, не са просто хрумвания в кабинета на премиера, а са плод на дългогодишен анализ. Мерките се въвеждат чак сега преди протестите на работодателите, защото моделът на Световната банка е предполагал нов Закон за енергетиката, заяви Добрев. Сега обаче ще се въведат корекции в настоящия закон. Един нов закон за енергетиката иска много усилия и голям юридически капацитет, според Добрев. Имаме един юрист и един експерт в Комисията и те не могат да се справят с тази тежка задача. Намерихме начин в съществуващия закон да променим текстовете, като въведохме 90 процента от предложенията на Световната банка, допълни той. Добрев увери, че предложенията не въвеждат регулиран пазар или повишаване на цената на тока. С т.нар. „Американски централи“ протичат преговори, а договорите с тях не са съвместими с европейското право, за което са наясно и самите те, заяви Добрев. Той изрази надеждата в следващите месеци да се реши този въпрос. За цени на регулиран пазар никога не говоря, защото има независим регулатор, който определя тези цени. Но ако го цитирам от изказвания вчера, тези промени касаят свободния пазар, който в България в момента е 55%. По-малката част от електроенергията в България се продава на регулирания пазар. Процесът на либерализация по отношение на регулирания пазар намалява, каза Добрев. Той заяви, че ситуацията в края на годината, когато цените на свободния пазар са били повишени за бизнеса, показва опит за манипулиране. Заради това част от тях са се върнали в регулирания пазар, защото там се е оказало по-изгодно.", "date": "2018.02.07", "title": "Делян Добрев: Електроенергия, закупена на свободния пазар за 80 лв., се предлагаше на фирмите за 120"}
{"url": "http://www.faktor.bg/bg/articles/uolctpiyt-ce-vapna-v-igpata-nava-cvay-i-golyama-chact-ot-zagybite", "text": "Cлeд нaй-гoлeмия eднoднeвeн cпaд зa пoвeчe oт 6 гoдини,Уoлcтpийтce въpнa в игpaтa, нaвaĸcвaйĸи гoлямa чacт oт зaгyбитe, a aзиaтcĸитe бopcи гo пocлeдвaxa, предаде money.bg. Aмepиĸaнcĸитe aĸции зaпoчнaxa нa чepвeнo, нo зaвъpшиxa c oceзaeмия pъcт oт 2%. Dоw Јоnеѕ ce пpидвижи c пoвeчe oт 1100 пyнĸтa oт нaй-ниcĸoтo дo нaй-виcoĸoтo cи нивo зa дeня, a Ѕ & Р 500 имaшe нaй-cилния cи дeн oт избиpaнeтo нa Дoнaлд Tpъмп зa пpeзидeнт в ĸpaя нa 2016 г. Oбщo зa дeня Dоw Јоnеѕ зaвъpши c pъcт oт 567 пyнĸтa (2.33%), Ѕ & Р 500 нapacнa c 46.2 пyнĸтa (1.74%), a Nаѕdаq Соmроѕіtе дoбaви 148.36 пyнĸтa (2.13%). \"Πaзapитe пpeминaxa oт пoĸyпĸи нa пpeĸaлeнo виcoĸи цeни дo пpoдaжби нa пpeĸaлeнo ниcĸи caмo в paмĸитe нa 4 дни. Πoявявaт ce нoви ĸyпyвaчи, ĸoитo чaĸaxa цeнитe дa пaднaт\", Aдaм Capaн, глaвeн изпълнитeлeн диpeĸтop нa инвecтициoннaтa ĸoнcyлтaнтcĸa ĸoмпaния 50 Раrk Іnvеѕtmеntѕ. Texнoлoгичнитe ĸoмпaнии, ĸaĸтo и тeзи зa cypoвини и пoтpeбитeлcĸи cтoĸи ce пpeдcтaвиxa нaй-дoбpe. Аррlе ce пoĸaчи c 4.2%, a Місrоѕоft и Аmаzоn cпeчeлиxa пo 3.8%. \"Днeшнитe пaзapни дeйcтвия ca ĸлacичecĸи пpимep зa пaзap, ĸoйтo e тъpcил дънoтo\", ĸaзa Πитъp Kapдийo, глaвeн пaзapeн иĸoнoмиcт във Fіrѕt Ѕtаndаrd Fіnаnсіаl в Hю Йopĸ, ĸoйтo пpeдcĸaзвa вpъщaнe ĸъм peĸopднитe нивa. Зaщo ce cpинaxa фoндoвитe пaзapи? Hяĸoлĸo пpичини зa cитyaциятa нa бopcитe. Eĸcпepтитe oчaĸвaт cepиoзнa вoлaтилнocт пpeз cлeдвaщитe дни и ceдмици. \"He миcля, чe вoлaтилнocттa пpиĸлючи. Teзи типoвe xoдoвe oбиĸнoвeнo oтнeмaт oĸoлo 3 ceдмици, зa дa пpeминaт пpeз cиcтeмaтa... a вoлaтилнocттa нe ce ycпoĸoявa извeднъж\", ĸaзa Дж. Дж. Kинaxaн, глaвeн пaзapeн cтpaтeг в ТD Аmеrіtrаdе в Чиĸaгo. Πo пpимepa нa Уoлcтpийт aзиaтcĸитe фoндoви пaзapи възcтaнoвиxa чacт oт зaгyбитe. Япoнcĸитe бeнчмapĸoвe нaпpeднaxa, пocлeдвaни oт индeĸcитe в Aвcтpaлия, Xoнĸoнг и тиxooĸeaнcĸия МЅСІ, a йeнaтa и злaтoтo пpoбиxa нaгope. \"Oттeглянeтo мoжe дa ce cчитa зa здpaвocлoвнa ĸopeĸция. Блaгoпpиятнитe ycлoвия, ĸoитo ca в ocнoвaтa нa pacтeжa нa фoндoвия пaзap пpeз пocлeднaтa гoдинa, дo гoлямa cтeпeн ocтaвaт нeпoĸътнaти - глoбaлнoтo paзшиpявaнe пpoдължaвa, a ĸopпopaтивнитe пeчaлби ocтaвaт в peжим нa ycĸopявaнe\", зaяви Kaндиc Бaнгcънд, мeниджъp във Fіеrа Саріtаl Соrр., yпpaвлявaщ пoвeчe oт 128 млpд. дoлapa.", "date": "2018.02.07", "title": "Уoлcтpийт ce въpнa в игpaтa, нaвaĸcвaйĸи гoлямa чacт oт зaгyбитe"}
{"url": "http://www.faktor.bg/bg/articles/ikonomika/biznes/obiskiriha-ofisite-i-zavod-na-audi", "text": "Германската прокуратура обискира административни сгради на автопроизводителя \"Ауди\" в Инголщат и завод в Некарсулм в рамките на разследването за манипулиране на дизелови емисии, съобщава БНТ. Най-печелившото подразделение на \"Фолксваген\" призна през ноември 2015 г., че неговите трилитрови шестцилиндрови дизелови двигатели са снабдени с устройство за избягване на ограниченията. Разследването вече обхваща продажбата на 210 000 коли на групата с трилитрови двигатели, продадени в Европа и САЩ от 2009 година насам.", "date": "2018.02.07", "title": "Обискириха офисите и завод на \"Ауди\""}
{"url": "http://www.faktor.bg/bg/articles/plemennik-na-putin-vzima-5-5-mln-rubli-dnevno", "text": "Българското знаме беше издигнато в международната зона на олимпийското село в Пьонгчанг. Сред присъстващите бяха генералният секретар на Българския олимпийски комитет Белчо Горанов и кметът на олимпийското село. На официална церемония, точно в 16:10 ч. местно време, родните представители бяха приветствани от кмета на селото - Ю Син Мин, олимпийски шампион по тенис на маса от игрите в Атина 2004. Българската делегация му подари плюшено лъвче - талисман на отбора ни. Ю Син Мин пък върна жеста със символите на игрите, изработени от специална сплав. Знамето беше издигнато на фона на българския химн. След церемонията домакините поздравиха българските представители с традиционен корейски танц. Олимпийските игри в южнокорейския град Пьонгчанг ще се проведат от 9 до 25 февруари. България изпраща на олимпийските игри 21 състезатели в 6 спорта. Първи ще стартира Владимир Зографски в ски скока", "date": "2018.02.07", "title": "Издигнаха българското знаме в Пьонгчанг"}
{"url": "http://www.faktor.bg/bg/articles/ikonomika/ek-prognozira-stabilen-ikonomicheski-rastezh-za-balgariya", "text": "\"Икономическият растеж в България се очаква да остане стабилен\", прогнозират от Европейската комисия.  Брутният вътрешен продукт на страната се очаква да нарасне с 3.7% през 2018 и 3.5% през 2019 благодарение на силното вътрешно търсене. Инфлацията в България пък се очаква да се покачи до 1.4% през 2018 и 1.5% през 2019 в резултат на увеличеното търсене и ръста на доходите. \"Темповете на растеж в еврозоната и ЕС през изминалата година надхвърлиха очакванията с продължаването на прехода от възстановяване към икономически растеж. Очаква се силните резултати да продължат през 2018 и 2019 г., като в еврозоната и ЕС бъде постигнат растеж от съответно 2,3 % и 2,0 %\", коментират от ЕК.", "date": "2018.02.07", "title": "ЕК прогнозира стабилен икономически растеж за България"}
{"url": "http://www.faktor.bg/bg/articles/ikonomika/izraelskata-diamantena-borsa-puska-kriptovaluta-carat", "text": "Израелската диамантена борса пуска в употреба криптовалута – Carat, с надеждата за засилване на търговията и превръщане на транзакциите по-ефикасни и прозрачни, съобщи \"Нова\". Очаква се Carat да се появи на пазарите през май и да бъде използван както от инвеститори, така и от широката общественост. Друга валута, наречена Cut, влиза в употреба тази седмица, за да се използва между дилърите на пазар, който често е бил непрозрачен. \"Общо 25 на сто от стойността на Carat ще бъде подкрепена от диамантите, изброени на борсата, за да се успокоят инвеститорите\", каза Ели Авидар, изпълнителен директор на борсата. Трите основни диамантени борси по света са разположени в Мумбай, Антверпен и Рамат Ган, предградие на Тел Авив.", "date": "2018.02.07", "title": "Израелската диамантена борса пуска криптовалута - Carat"}
{"url": "http://www.faktor.bg/bg/articles/35-godishen-se-samozapali-vav-velikotarnovsko", "text": "35-годишен мъж с тежки обгаряния бере душа във Великотърновската болница, след като се е самозапалил, съобщи \"24 часа\".  Я.А. бил докаран в 17.05 ч. в Спешното отделение. Приет е за лечение в ОАИЛ. Снощи е опериран по спешност, тъй като е със 70% изгаряния. В хода на извършената проверка от полицията е изяснено, че вчера той е бил настанен за лечение в Психиатриачната болница в с. Церова кория и се самозапалил. По случая е започнато досъдебно производство за престъпление по чл. 127, ал.1 от НК.", "date": "2018.02.07", "title": "35-годишен се самозапали"}
{"url": "http://www.faktor.bg/bg/articles/razsledvat-smartta-na-sina-na-moskovski", "text": "Образувано е досъдебно производство за инцидента, довел до смъртта на сина на министъра на транспорта Ивайло Московски в курорта \"Боровец\" на 2 февруари, съобщиха от пресцентъра на прокуратурата.  \"Досъдебното производство е образувано на 02.02.2018 г. по реда на чл. 212, ал. 2 НПК с първото действие по разследването на разследващ полицай от ОД МВР София – оглед на местопроизшествие, за това, че на 02.02.2018 г., около 15.00 ч., в землището на курортен комплекс \"Боровец\", обл.София, е причинена по непредпазливост смъртта на Кристиян Ивайлов Московски – престъпление по чл.122, ал.1 НК. Първоначалните и неотложни действия са докладвани на Окръжна прокуратура - София, под чието наблюдение е започнало и се води досъдебното производство. В хода на разследването са извършени пет огледа на местопроизшествие, разпитани са седем свидетели, изготвена е съдебномедицинска експертиза на труп, изискана е справка от \"КАТ-ПП\" при ОД МВР София, възложени са ОИМ.  По делото следва да бъдат разпитани голям брой свидетели и да бъдат назначени множество съдебни експертизи и други действия по разследването, част от които изискват и специфични знания за разрешителния режим и правилата за ползване на моторни шейни. По предложение на административния ръководител на Окръжна прокуратура – София и наблюдаващия прокурор, с постановление на главния прокурор от днес - 07.02.2018 г., разследването по делото е възложено на Национална следствена служба\", се казва в прессъобщението на прокуратурата.", "date": "2018.02.07", "title": "Националната следствена служба разследва смъртта на сина на Московски"}
{"url": "http://www.faktor.bg/bg/articles/zemetresenie-v-plovdiv", "text": "Земетресение с магнитуд 2,1 по скалата на Рихтер е регистрирано на територията на България. Земният трус е станал в 8,16 ч. (6,16 ч. GMT) тази сутрин с епицентър град Пловдив, с дълбочина 20 км, уточниха от Геофизичния институт на БАН. Няма данни за материални щети.", "date": "2018.02.07", "title": "Земетресение в Пловдив"}
{"url": "http://www.faktor.bg/bg/articles/prokurori-razpitvaha-plevneliev-po-deloto-nenchev-ala-yuriy-chayka-/video/", "text": "Близо час беше разпитван президентът Росен Плевнелиев /2012-2017/, призован като свидетел по делото срещу бившия военен министър Николай Ненчев за изтребителната ни авиация, водено от 8-ми състав на Софийския градски съд, вида  . Николай Ненчев е обвинен за това, че отказа да сключи неизгоден, по думите му, за Министерството на отбраната договор с руската компания РСК-МИГ и е взел решение да ремонтира двигателите на руските самолети в Полша.   Плевнелиев заяви, че Полша е постигнала най-високо ниво на съвместимост на МИГ 29 със стандартите на НАТО, а срещу руската компания вече са се очертавали сериозни санкции. Той беше категоричен, че действията на бившия военен министър за ремонта на МИГ-овете там са били в синхрон с държавната политика и препоръките на партньорите ни.  Двамата прокурори задаваха въпросите така все едно самият главен прокурор на Руската федерация Юрий Чайка е на банката. Президентът Плевнелиев беше попитан дори дали руски самолети са нарушавали въздушното пространство или \"само\" многократно са навлизали в \"зоната са сигурност\", както свидетелства той.  Обвинителите на няколко пъти рязко прекъсваха Росен Плевнелиев, а дамата-прокурор заяви, че делото се политизира и се скара, че не се говори според нейните очаквания.  Стана и остро спречкване между представителите на прокуратурата и адвокатите на Ненчев. Прокурорите протестираха срещу въпрос на Радан Кънев, един от тримата защитници на бившия вонен министър, към Плевнелиев, като се стигна до остри реприки.   „Поведението на прокуратурата е сякаш на руска прокуратура. Радвам се за всичко онова, което потвърди президентът Плевнелиев. Това са очевидни факти-касае се за национална политика, политика свързана с приоритетите на НАТО, така че няма нищо изненадващо“, заяви Николай Ненчев пред Faktor.bg. Очаквайте подробности.", "date": "2018.02.07", "title": "Прокурори разпитваха Плевнелиев по делото \"Ненчев\" ала Юрий Чайка /ВИДЕО/"}
{"url": "http://www.faktor.bg/bg/articles/obshtestvo/zakon-i-red/pak-nasilie-v-uchilishte-momche-e-sas-schupena-chelyust", "text": "След сбиване в двора на варненско училище, 18-годишно момче е настанено в болница \"Света Анна\" в града с фрактура на челюстта. Няма опасност за живота му, съобщиха от МВР.  Сбиването станало във вторник. Униформените са установили, че тийнейджърът е удрян от непълнолетно момче от Варна, което е било задържано за 24 часа в полицейския арест. По случая е образувано досъдебно производство.", "date": "2018.02.07", "title": "Пак насилие в училище-момче е със счупена челюст"}
{"url": "http://www.faktor.bg/bg/articles/promenliva-oblachnost", "text": "Днес облачността ще е променлива, по-често значителна, на места с превалявания от дъжд. В сутрешните часове на отделни места в низините и около водните басейни ще има мъгли. Ще духа слаб в източната половина на страната умерен вятър от юг-югоизток. Максималните температури ще са от 7° до 12°, за София - около 9°. Това съобщиха за „Фокус” от Националния институт по метеорология и хидрология (НИМХ) при Българската академия на науките (БАН). По Черноморието ще е предимно облачно. На отделни места, главно по южното крайбрежие, е възможно да има слаби превалявания от дъжд. Ще духа слаб до умерен югоизточен вятър. Максималните температури ще са 8°-9°. Температурата на морската вода е 6-8°. Вълнението на морето ще е 2-3 бала. В планините облачността ще е по-често значителна. Ще има превалявания, над 1800-2000 метра - сняг, а в по-ниските части ще са от дъжд. Ще духа умерен и силен югозападен вятър, който след обяд още ще се усили. Максималната температурата на височина 1200 метра ще е около 5°, на 2000 метра около 0°. Атмосферното налягане е близко до средното, но през деня значително ще се понижи.", "date": "2018.02.07", "title": "Променлива облачност, на места ще превали дъжд"}
{"url": "http://www.faktor.bg/bg/articles/reks-tilarsan-rusiya-e-vinovna-za-himicheskoto-orazhie-v-siriya", "text": "Държавният секретар на САЩ Рекс Тилърсън обвини Русия в неизпълняване на поетия ангажимент за премахване на химическото оръжие в Сирия, предава ТАСС, като се позовава на интервю на Тилърсън, дадено за американския телевизионен канал Fox news.  Според изказването на държавния секретар, „те (Русия – бел. пр.) подкрепят режима на (Башар) Асад, те осигуряват въздушна подкрепа“. Тилърсън подчерта, че „Русия е виновна, те се съгласиха да предприемат мерки по отношение на химическото оръжие, но явно не са го направили“. Държавният секретар добави, че Москва „може да отрича колкото си иска, но фактите са си факти“, пише \"Фокус\".  В понеделник Съветът за сигурност на ООН проведе отворено заседание относно химически оръжия и атаките с химическо оръжие в Сирия. САЩ, Великобритания и Франция обвиниха Дамаск, че използва боен газ срещу цивилно населени, след като стана ясно, че най-вероятно такава атака е била извършена в провинция Източна Гута в средата на януари.  Превод и редакция: Цанко Цолов", "date": "2018.02.07", "title": "Рекс Тилърсън: Русия е виновна за химическото оръжие в Сирия"}
{"url": "http://www.faktor.bg/bg/articles/nad-170-dushi-sa-v-neizvestnost-sled-silniya-trus-v-tayvan", "text": "Над 170 души са в неизвестност след силното земетресение в Тайван.  Най-малко петима души са блокирани, а ранените са 219. По официална информация загиналите са двама, но по непотвърдена са четирима. Трусът с мощност 6,4 по Рихтер срути няколко сгради, включително и хотел, от който са евакуирани 116 души. Спасителните екипи и служители на армията работиха цяла нощ и успяха да извадят из под руините около 150 души. Осемте вторични труса затрудниха операциите по спасяването, но екипите продължават да търсят оцелели. Жителите на град Хуалян са евакуирани от разрушените си домове. 40 хиляди домакинства са без вода, а над 600 – без ток. Земетресението причини сериозни  щети, а сред най-пострадалите сгради са хотели и местна болница.", "date": "2018.02.07", "title": "Над 170 души са в неизвестност след силния трус в Тайван"}
{"url": "http://www.faktor.bg/bg/articles/novini/balgariya/kalfin-vav-varna-erdogan-shte-se-opitva-da-specheli-politicheski-teren-s-nevazmozhni-iskaniya", "text": "\"Турският президент Ердоган ще се опитва да спечели политически терен, като поставя невъзможни искания. Такова в момента е искането за приемането на Турция в ЕС. Основният въпрос на срещата му с европейски лидери във Варна на 26 март вероятно ще е за още пари. Никоя от двете страни обаче не е в позиция да изнудва другата\".   Това заяви в „Здравей, България“ на Нова телевизия Ивайло Калфин от АБВ, бивш вицепремиер външен министър. Премиерът Бойко Борисов ще е домакин на работната среща. \"Председателят на Европейския съвет Доналд Туск, президентът на Европейската комисия Жан-Клод Юнкер и българският премиер Бойко Борисов, ще се срещнат с Ердоган, \"за да обсъдят отношенията между ЕС и Турция, както и регионални и международни въпроси\", заяви наскоро говорителят на Туск.  Външни сили поддържат междурелигиозното и междуетнически спорове на Западните Балкани. Важното е, че стратегията на българското председателство дава резултати, има раздвижване, смята Калфин.  \"Влизането на България в Шенген е важно политически, но не трябва да е приоритет\", смята той. Това, което каза нидерландският премиер Марк Рюте е, че има какво още да направим, но те ни подкрепят за Шенген. Каквото и да се прави няма никакво основание да отлагат влизането ни в Шенген. Това се превърна в политически проблем, а той винаги е бил технически.  \"България си има своите проблеми и си ги решаваме. Шенген по никакъв начин не може да е обвързва с това. Предполагам, че го обвързват с ефективността на съдебната власт, разбрах го от изказването на премиера Борисов\", заяви Калфин. \"Обикновено както познавам холандската политика те са проблем за всяко едно решение, докато не дойде моментът, когато трябва да стане нещо за тях\",  каза още той.", "date": "2018.02.07", "title": "Ивайло Калфин: Във Варна Ердоган ще се опитва да спечели политически терен с  невъзможни искания"}
{"url": "http://www.faktor.bg/bg/articles/dzhema-grozdanova-balgariya-ne-tryabva-da-se-namesva-mezhdu-makedoniya-i-gartsiya-za-imeto", "text": "Пред БНТ председателят на парламентарната комисия по външна политика Джема Грозданова изрази надеждата, че към 2025 г. Европейският съюз може да се е увеличил с още страни-членки. Именно това е фокусът на изнесената от Европейската комисия стратегия за разширяването на ЕС към Западните Балкани, която беше изнесена вчера. Тя допълни, че една от целите на стратегията е да се въведе геополитически баланс в региона, като се ограничи влиянието на Русия и Китай и че спорът между Македония и Гърция за името на югозападната ни съседка е въпрос, в който България не трябва да се намесва. \"Новото в тази стратегия е, че тази година парите за Западните Балкани са над милиард евро, като има възможност за даване на още за Западните Балкани, което досега не се е случвало. Тоест, има приоритет в тази област. Наш приоритет е основно по темата Западни Балкани в това шестмесечие и до края на годината транспортната свързаност и дигитализацията, които са заложени като две отделни точки\", обясни Грозданова. Тя заяви, че няма да бъдат „изливани“ пари в държави, които не вършат работа и допълни, че стратегията на Европейската комисия изразява стремежа на ЕС да противодейства на влиянието на Русия и Китай в района. Доказателство за това е и стремежът на Македония и Гърция да решат проблема с името на страната. \"Това е двустранен въпрос, в който България не бива да се бърка\", посочи председателят на външната комисия. Грозданова заяви още, че трябва да се решат проблемите между Сърбия и Косово, за да могат да продължат по пътя към европейската интеграция.", "date": "2018.02.07", "title": "Джема Грозданова: България не трябва да се намесва в спора за името на Македония"}
{"url": "http://www.faktor.bg/bg/articles/maya-manolova", "text": "Когато става дума за двоен стандарт на храните и се окаже, че в продукта в България има отклонения, националният орган трябва да прецени дали това отклонение в нормата. Това не е проблем само на нашата страна, това е проблем на вишеградската четворка, на Румъния, защото става въпрос за мултинационални компании, каза още тя. Въпросът е принципен - ако се продават от една и съща марка, продуктите би трябвало да са с еднакви съставки във всички европейски държави. А цените в София са по-високи от други европейски столици, заяви Манолова.  Никой доброволно не би се отказал от печалбите, смята тя. Ние сме дискриминирани, това вече го казахме ясно. Българските граждани не са второ качество. Това за което настоявам, е европейското законодателство да забрани хранителни продукти от една и съща марка да се продават с различни съставки, коментира омбудсманът. Самият спор кое да е водещото - цената или качеството, когато става дума за детско хранене, е абсурден, каза тя. Две - три години трябва да чакаме, за да станат промените, които искаме от Европа, заяви Манолова.  Омбудсманът Мая Манолова и екип от експерти на институцията организират изнесена приемна за гражданите в Горна Оряховица днес от 11.00 часа в сградата на общината. Те ще посетят и началното училище по изкуства и занаяти за социално слаби деца „Димитър Екимов“ във великотърновското село Русаля. Вечерта омбудсманът ще се срещне и с младежи в железничарския град. Телефонът за предварително записване на граждани за приемната е: 0618/ 60 188.", "date": "2018.02.07", "title": "Мая Манолова: Ще настоявам европейското законодателство да забрани хранителни продукти от една и съща марка да се продават с различни съставки"}
{"url": "http://www.faktor.bg/bg/articles/tatyana-doncheva-pri-aktsii-dzhovani-falkone-hodeshe-s-kostyum-a-nashite-prokurori-se-vzeha-za-ekshan-geroi-s-bronezhiletki", "text": "Вярно е, че в Лондон щели да приемат закон за необяснимите имоти и щели да имат възможност да вземат мерки срещу руски граждани и имоти, придобити по неведоми пътища там, но при нас всичко е извън правилата.  Прокуратурата работи извън правила или си създава свои правила, които й позволяват да работи извън закона. Така Татяна Дончева, лидер на \"Движение 21\" коментира пред бТВ темата за акция \"Лукс\" на прокуратурата. \"Последният хит са промените в Наказателния кодекс, изработени от Министерството на правосъдието, очевидно от малко не дотам грамотни хора. Да ме прости Цецка. За всяка сделка, където страните са се противопоставили едни срещу други, всеки може да бъде осъден за престъпление по служба. Най-цитираният текст е \"престъплението по служба\". Откъде идва тази страст да напълним затворите с всякакви хора. С тези правила може да се вкава половин България в затвора. Ако има днес КОЙ и КОГО да вкарва хора в затвора, утре може палачинката да се обърне. Трябва да се създават разумни паравила, които да бъдат спазавани\", заяви Дончева. Според нея акция \"Лукс\" е шумолящо  мероприятие, започна се при Богомил Бонев, но там пиарът не вървеше чак така. Разбирам от ваши колеги, че прокуратурата си е поръчала бронежилетки. Ами Джовани Фалконе ходеше с костюм и тога. Това са атрибутите на магистратите. Не е бронежилетката. Какви са тези екшън герои. Откъде се взеха? чуди се Дончева.    Дончева коментира и ареста на кмета на Септември. \"Община Септември е малка. Там нещата се знаят от миналото лято и можеше да се решат. Проведе се една спецакция, нахлуха в кметсвото с качулки и жилетки, все едно атакуват международния тероризъм. Като адвокат мога да ви кажа, че щом още на първа инстанция кметът излезе под парична гаранция, значи доказателствата са афиф.\" \"Проблемът в държавата е, че идват неграмотни и необразовани поколения. Липсват кадри на всички нива. От САЩ и Западна Европа предпочитат да ни дундуркат такива. Истината е, че колкото по-необразовано е населението, толкова по-лесно се манипулира и ръководи\", посочи тя. \"Хората се превръщат в скотове от липсата на пари. Всеки гледа да докопа отнякъде едни пари, но дали може да свърши работа срешу тях, не го интересува\", заключи Дончева.", "date": "2018.02.07", "title": "Татяна Дончева: Джовани Фалконе ходеше с костюм и тога, а нашите прокурори са си поръчали бронежилетки"}
{"url": "http://www.faktor.bg/bg/articles/kristian-vigenin-razlichni-igrachi-shte-se-opitvat-da-zabavyat-integratsiyata-na-zapadnite-balkani-na-printsipa-razdelyay-i-vladey", "text": "Голямата новина от вчера е, че за пръв път се дава някакъв хоризонт, макар и с индикативен срок, за страните от Западните Балкани и смятам, че това ще бъде много мотивиращо не само за Сърбия и Черна гора. Това каза в интервю за предаването \"Преди всички\" на БНР председателят на парламентата комисия по европейските въпроси и контрола над европейските фондове Кристиан Вигенин: А и за останалите, които виждат, че когато правиш реформи, когато преговорите вървят успешно, тази перспектива е съвсем реална. А в европейските страни, особено по-скептичните, ще има време да започне едно осъзнаване на реалностите и готовност все пак да се проведе общественият дебат, да се променят нагласите. Защото не е тайна, че в една част от страните-членки въпросът за по-нататъшното разширяване на ЕС не среща особено одобрение, независимо за коя страна говорим. Принципно е. Перспективата не е съвсем близка, но отношението на председателят на ЕК Жан-Клод Юнкер към тези страни и разширяването се промени по време на неговото председателство и естествен ход в тази посока е вчерашното съобщение на Европейската комисия, подчерта още Вигенин. Откроявайки ролята на България той посочи: Виждаме една по-положителна картина, по един по-положителен начин представен процес, не толкова наблягайки на проблемите, а повече на това да има ясна перспектива, ясен ангажимент, че при реформи процесът ще върви по-бързо. /.../ Предстои да излязат индивидуалните доклади за всяка една от страните, но тази основа е добра.  Запитан как ще бъде поддържан интересът на ЕС към разширяването на Западните Балкани след вчерашното оповестяване на стратегията за региона, Кристиан Вигенин отбеляза: Ще бъде сложен процес. Той не може да се изчерпи само с това, което ние ще свършим по време на председателството. Трябва да се опитаме този фокус, този ангажимент, да бъде пренесен и по време на австрийското председателство, което, аз съм уверен, че ще се случи. Защото самата Австрия, макар и скептична по някои въпроси, познава добре региона и разбира значението на присъединяването. След Австрия идва ред на Румъния, която също е страна от региона и съм убеден, че ще продължи това, което ние започнахме. Това дава възможност от страна на ЕС да има един устойчив интерес към тази политика. От друга страна обаче голямата отговорност на страните кандидатки от Западните Балкани, които трябва да покажат, че този момент, който беше създаден сега, няма да бъде пропуснат. Да покажат от своя страна ангажимент за реформи, за промени, за по-активна работа по този въпрос, защото те много дълго се оплакваха на всевъзможни равнища, че „Ето, на, не е като преди. Няма интерес от ЕС. Това ни демотивира, не можем да убедим хората, че има смисъл от това“. Ето това сега се променя.  Все още има тежки проблеми между някои от страните от региона и е въпрос на мъдрост да бъдат прескочени малките проблеми, а по големите да се работи активно, заяви Вигенин:  Има различни интереси в нашия регион. Такава ни е съдбата тук, на този кръстопът. Ще има сигурно интереси на различни играчи, нека да ги нарека така, които няма да искат, ще се опитват да създават проблеми и конфликти, ще се опитват да забавят този процес на принципа \"Разделяй и владей\", да си го кажем директно. Да разделяш и владееш обществата в тези сравнително малки страни, не е толкова сложно, да разделяш и владееш страните, да ги настройваш една срещу друга. Това е стара политика, но въпросът е тук, дали сме дорасли наистина в 21 век, вече в края на първите 20 години, да се опитаме сами да определяме съдбата си, да виждаме шансовете, които ни се дават.", "date": "2018.02.07", "title": "Вигенин: Различни играчи ще опитат да забавят интеграцията на Западните Балкани на принципа \"Разделяй и владей\""}
{"url": "http://www.faktor.bg/bg/articles/obshtestvo/zakon-i-red/zhiteli-na-ihtiman-biha-politsai-za-da-pomognat-na-narushitel-da-izbyaga", "text": "Жители на Ихтиман нападнаха полицаи, за да им попречат да заловят нарушител. Автопатрул опитал да спре вчера „Мерцедес”, който криволичел по пътното платно, съобщават от пресцентъра на МВР. Водачът не се подчинил и демонстративно увеличил скоростта, като продължил в посока кв. „Изток“. Полицаите го настигнали, но вместо да спре, той блъснал колата им, като смачкал цялата лява страна на автомобила и отново продължил движението си. След включването на допълнителни полицейски екипи, колата била открита на адрес в кв. „Изток”. Жителите на квартала обаче обградили полицаите, нападнали ги, нанесли повърхностни рани по лицата им и повредили униформите на двама от тях. Това дало възможност на издирвания 23-годишен шофьор да избяга и да се укрие. За срок от 24 часа са задържани двама мъже и една жена. По случая е образувано досъдебно производство за извършени престъпления по чл. 270, ал.1 и чл. 325, ал.2 от НК. Действията по разследването продължават. Само преди ден пострада друг служител на реда в Златарица. Група мъже нападнаха полицейски патрул, отзовал се на сигнал. Единият от униформените е настанен в търновската болница с комоцио.", "date": "2018.02.07", "title": "Жители на Ихтиман биха полицаи, за да помогнат на нарушител да избяга"}
