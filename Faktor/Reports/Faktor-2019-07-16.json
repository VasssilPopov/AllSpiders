{"url": "https://www.faktor.bg/bg/articles/novini/balgariya/aleksandar-yordanov-v-ep-ruskata-hibridna-voyna-provokira-edinstvoto-na-es-i-nato", "text": "Александър Йорданов направи изказване в ЕП по повод доклада на Върховния представител на Евросъюза по външна политика и сигурност Федерика Могерини относно имплементацията на Глобалната стратегия на ЕС. Българският евродепутат се обърна към колегите си минути след избора на Урсула фон дер Лайев за председател на Европейската комисия.   \"Необходим е периодичен преглед на изпълнението на Глобалната стратегия и постоянно внимание към общи външнополитически предизвикателства като политиката на Руската федерация, тероризмът и хибридната война. Руската федерация е източник на заплаха не само за българската национална сигурност, но и за съюзната сигурност. Окупираният украински полуостров Крим се превръща във военен плацдарм за агресия. Руската хибридна война формира антиевропейски настроения и провокира единството на ЕС и НАТО в сферата на сигурността и отбраната\", заяви Йорданов.    \"За европейската сигурност са особено важни граничните региони. Необходимо е ускоряване на европейската интеграция на Западните Балкани. Но искрено се надявам, че в съюза ще бъдат приети само държави членове на НАТО. И това е важно послание към Република Сърбия. Политиката на разширяване трябва да има трансформираща сила\", каза още Слександър Йорданов. Той завърши изказването си с предложението в глобалната стратегия да бъде подчертана връзката между членството в НАТО на държавите от Западните Балкани и тяхното приемане в ЕС. Той допълни, че политиката на неутралитет в погранични райони на ЕС е недопустима.", "date": "2019.07.16", "title": "Александър Йорданов в ЕП: Руската хибридна война провокира единството на ЕС и НАТО"}
{"url": "https://www.faktor.bg/bg/articles/ns-izslusha-ministrite-na-vatreshnite-raboti-i-na-finansite-zaradi-hakerskata-ataka-sreshtu-nap", "text": "Законопроект за ратифициране на международни договори \"Самолети F-16 Block 70 и свързана с тях поддръжка\", \"Боеприпаси в подкрепа на F-16\", \"Sidewinder AIM 9X Блок II ракети, свързани материали и услуги\" и \"Многофункционална система за разпределение на информация - Съвместна тактическа радиосистема /MIDS JTRS/ /5/ и свързана с нея поддръжка и оборудване\" ще обсъди парламентът като точка първа за петък, според проектопрограмата на депутатите за седмицата. След това се предвижда и първото гласуване на промени в Закона за държавния бюджет за 2019 г. В проекта е включен и избор на член на СЕМ от квотата на Народното събрание, както и отчет за дейността на БТА за 2018 г. Предвидено е също първо гласуване на промени в Закона за измерванията и в Закона за забрана на химическото оръжие и за контрол на токсичните химически вещества и техните прекурсори. Депутатите ще разгледат предложенията на левицата за изменения в Закона за семейни помощи за деца и в Кодекса за социално осигуряване. В програмата е и второто четене на поправки в Закона за концесиите и в Закона за пътищата. Парламентарният контрол включва разисквания по питане на левицата към министъра на здравеопазването Кирил Ананиев относно политиката на министерството за кадровото обезпечение с медицински специалисти.", "date": "2019.07.16", "title": "Първа точка от дневния ред на Народното събрание в петък ще бъде сделката за F-16"}
{"url": "https://www.faktor.bg/bg/articles/novini/svyat/the-wall-street-journal-ne-pozvolyavayte-na-turtsiya-da-premine-na-stranata-na-rusiya", "text": "Когато Европа отиде на война през лятото на 1914 г., в британските корабостроителници се строяха два военни кораба, предназначени за Османската империя. Обезпокоен от признаците за укрепване на съюза на Османската империя и Германия, Уинстън Чърчил, който тогава бе пръв лорд на Адмиралтейството, завзе тези кораби. След това Германия изпрати два от корабите си, за да ги замени. До октомври Османската империя официално е в състояние на война със съюзниците, пише американското издание The Wall Street Journal в материал, цитиран от \"Фокус\". Сегашната криза в отношенията с Турция, която започна заради руските оръжия, може да има не по-малко сериозни последици. Решението на турския президент Реджеп Тайип Ердоган да закупи противоракетни ракетни системи С-400 от Русия, предназначени да свалят самолети на Организацията на Северноатлантическия договор, е много сериозно предизвикателство за Запада. Стремежът на Ердоган да започне да добива природен газ във водите на Кипър също се превърна в ябълка на раздора между Турция и нейните дългогодишни партньори, а сега Европейският съюз търси начини да спре финансирането на Турция. Най-вероятно Анкара ще бъде лишена от възможността да използва заветните изтребители F-35, за които тя вече е платила, но които, какъвто е случаят с британските кораби през 1914 г., тя все още не е получила. Според американския закон администрацията на Тръмп е длъжна да наложи икономически санкции на Турция в отговор на закупуването на руски оръжия, въпреки че самата администрация може да реши колко тежки ще бъдат тези санкции. Турската икономика вече се свива, инфлацията вече достига 16%, а безработицата е 14%. Дори леките санкции могат да отблъснат инвеститорите и да изпратят лирата и фондовия пазар в свободно падане. Защо Ердоган да поема такива рискове? От гледна точка на Турция, тя не се отвръща от Запада, а реагира на факта, че Западът я е изоставил. Според турците Съединените щати не са изпълнили задълженията си да продадат противоракетните системи Patriot на Турция. Освен това Америка въоръжи и подкрепи сирийските кюрдски групи, които Анкара смята за терористи. Освен това Европейският съюз даде ясно да се разбере, че членството на Турция в този блок е невъзможна мечта, а сега, когато Ердоган води страната си в по-ислямистко направление, стана трудно да се поддържа дори имитация на сериозни преговори за присъединяването на страната към Европейския съюз. Тези разногласия се превърнаха в удобна възможност за руския президент Владимир Путин. Като отслабва връзките между Турция и нейните съюзници, Русия напада Западния съюз, отваря възможности за по-изгодни сделки (Русия изгражда атомна електроцентрала в Турция) и увеличава авторитета си в Близкия изток. Въпреки това, фактът, че сътрудничеството с Русия стана удобно за Турция е отражение на отслабването на влиянието на Русия. През XVIII и XIX век Русия помогна за изтласкването на турците от Южна Украйна и Русия, както и от Кавказ и Балканите. Заплахите на Сталин по адрес на Турция, които прозвучаха след края на Втората световна война, тласнаха тази страна да влезе в НАТО. Ако сега Турция може да си сътрудничи с Русия, то това е само, защото днес Русия е много по-малко опасна в сравнение с Руската Империя и Съветския Съюз. Това е потвърждение за успеха на НАТО в Студената война. Ердоган, чиито позиции отслабнаха в резултат на спада в турската икономика и тежкото поражение на партията му на изборите за кмет в Истанбул, които се състояха през юни, бе изправен пред суровата реалност на границите на влиянието на Турция. Неговият завой към Русия не попречи на Москва да помогне на Башар Асад да завземе последната провинция в Сирия, притежавана от бунтовници. По всяко време в Турция може да пристигне още един милион сирийски бежанци. За да укрепи турската икономика, Ердоган трябва да спечели благосклонността на Пекин. Ето защо турският президент, който твърди, че е защитник на ислямския свят, на практика не реагира на преследването на уйгурите от Пекин - предимно мюсюлманска общност, която живее в Западен Китай и говори езика на тюркската група и с която много турци чувстват емоционална връзка. Досега външната политика на Ердоган - както и турската икономика, както и опитите му да потисне вътрешната политическа опозиция - са в застой. Последната надежда на Ердоган, може би, е Доналд Тръмп. На срещата на върха на Г-20 в Япония Тръмп изглеждаше съпричастен към оплакванията на Турция за поведението на Запада. В петък, 12 юли, Пентагонът обяви, а след това набързо отмени пресконференция по въпроса за санкциите срещу Турция. Остава неясно дали тази отмяна е отражение на съмненията на Белия дом относно санкциите, или Белият дом не иска да обяви санкции в навечерието на годишнината от опита за преврат в Турция на 15 юли 2016 г., така че турските власти да не ги разглеждат като нова провокация. Възможното преминаване на такъв силен съюзник, като Турция, на страната на противника може да се превърне в сериозно предизвикателство за НАТО – не на последно място поради това, че Алианса няма законови инструменти за изключване на членове, които не изпълняват своите задължение. Въпреки че решението на Ердоган да купи руско оръжие изисква сериозен отговор, и процесът на доставки на F-35 трябва да бъде преустановен, Вашингтон трябва да действа внимателно. Турция и Западът успяват, когато си сътрудничат. Съюзът на Османската империя със Съюза на централните сили доведе до разпадането на тази империя по време на Първата световна война. Но това струваше скъпо на Уинстън Чърчил: поражението на съюзниците в битката за полуостров Галиполи причини сериозни щети на репутацията му и го преследва много години. Избирането на кмета на Истанбул показа, че противопоставянето на все по-безредната политика на Ердоган се засилва. Един век след края на Първата световна война Вашингтон трябва да помни, че Турция не е само Ердоган и трябва да се съсредоточи в дългосрочна перспектива.", "date": "2019.07.16", "title": "The Wall Street Journal: Не позволявайте на Турция да премине на страната на Русия!"}
{"url": "https://www.faktor.bg/bg/articles/voenen-razuznavach-nyakolko-dni-bil-shofyor-na-balgarski-biznesmen", "text": "Военен разузнавач няколко дни е бил шофьор на български бизнесмен. Случката се е разиграла в чужбина. За това информираха от прокуратурата, след като в началото на миналата седмица стана ясно, че са повдигнати обвинения на шефа на служба „Военна информация” Пламен Ангелов и на предшественика му Светослав Даскалов. Причината - допуснали са техен подчинен в разрез със закона да издаде над 500 достъпа до строго поверителна информация. Според източници на NOVA,  български бизнесмен пътувал до Германия в командировка. Вместо да използва таксиметрови услуги, мъжът привикал военния ни аташе. Така, служителят в посолството ни няколко дни изпълнявал ролята на безплатен превоз на бизнесмена, като вероятно успоредно с това му е давал и информация.", "date": "2019.07.16", "title": "Военен разузнавач няколко дни бил шофьор на български бизнесмен"}
{"url": "https://www.faktor.bg/bg/articles/novini/svyat/amsterdam-pregrya-ot-informatsiya", "text": "Aмcтepдaм твъpди, чe в гpaдa имa тoлĸoвa мнoгo цeнтpoвe зa бaзи дaнни, ĸoлĸoтo в ниĸoй дpyг гpaд пo cвeтa. Toвa e xyбaвo, нo тoлĸoвa мнoгo xyбaвo нe e нa xyбaвo, ĸaĸтo пишe Вlооmbеrg, цитиран от money.bg.  Cтoлицaтa нa Xoлaндия пpивличa мнoгo тexнoлoгични ĸoмпaнии c aтpaĸтивнитe cи дaнъци и oтнocитeлнo eвтинaтa cи eлeĸтpoeнepгия. Ceгa oбaчe гpaдът cпиpa cъздaвaнeтo нa нoви цeнтpoвe зa бaзи дaнни дo ĸpaя нa нacтoящaтa 2019 гoдинa c peшeниe нa гpaдcĸия oбщинcĸи cъвeт. Πpичинaтa - cĸopocттa, c ĸoятo ca ce paзĸpили нoвитe цeнтpoвe, cъздaвa нaпpeжeниe въpxy мecтния имoтeн и eнepгиeн пaзap. \"Heoбxoдимo e дa ce дaдe мaлĸo пoчивĸa и дa ce фopмyлиpa пoлитиĸa, тaĸa чe дa мoжeм дa пocтигнeм пo-дoбъp ĸoнтpoл нa мecтaтa, нa ĸoитo ce cтpoят тaĸивa цeнтpoвe.\" Toвa зaяви Mapиeтe Ceйдe - диpeĸтop пo пpocтpaнcтвeнo paзвитиe, oĸoлнa cpeдa и зeмeдeлиe в югoзaпaднaтa oбщинa нa Aмcтepдaм Xaapлeм Bepмeep. Oĸoлo 70% oт вcичĸи цeнтpoвe зa бaзи дaнни в cтpaнaтa ca cъcpeдoтoчeни в paдиyc oт oĸoлo 50 ĸилoмeтpa oĸoлo Aмcтepдaм. Πo дaнни нa Вlооmbеrg paйoнът e дoм нa oĸoлo 1/3 oт вcичĸи тaĸивa цeнтpoвe в Eвpoпa. Toвa ce oпpaвдaвa oт фaĸтa, чe днec тexнoлoгичнитe ĸoмпaнии нeимoвepнo изгpaждaт тaĸивa цeнтpoвe зapaди пopивa нa пoтpeбитeлитe дa cъxpaнявaт вce пo-чecтo и пoвeчe дaнни oнлaйн, ĸaĸтo и пopaди фaĸтa, чe Xoлaндия e cpeд нaй-гoлeмитe цeнтpoвe в Eвpoпa зa финтex c пoвeчe oт 430 aĸтивни ĸoмпaнии, oбяcнявaт oт Ноllаnd Fіntесh. Peшeниeтo нa мecтнaтa yпpaвa нe ce възпpиeмa пoлoжитeлнo oт вcичĸи. Xoлaндcĸaтa acoциaция зa цeнтpoвe зa бaзи дaнни oпoвecти, чe e paзтpeвoжeнa oт peшeниeтo. \"Oтличнaтa ни инфpacтpyĸтypa зa тaĸивa цeнтpoвe e мaгнит зa мeждyнapoдни тexнoлoгични ĸoмпaнии, ĸoитo oтвapят мнoгo paбoтни мecтa. Изнeнaдaни cмe oт тoвa, чe тaĸoвa cтpoгo peшeниe ce взимa тoчнo ceгa и тoлĸoвa внeзaпнo\", пишaт oт acoциaциятa. Cпopeд мecтния пapлaмeнт oбaчe зaбpaнaтa e възмoжнocт дa ce пoглeднe cитyaциятa oтcтpaни. Цeлтa билa дa ce гapaнтиpa apxитeĸтypнo, чe цeнтpoвeтe зaeмaт ĸoлĸo e възмoжнo нaй-мaлĸo мяcтo, ĸaĸтo и чe нe пpeчaт нa oĸoлнaтa cpeдa. Toвa идвa в мoмeнт, ĸoгaтo в гpaдa имa cилeн нaтиcĸ зa нeдвижими имoти зapaди ĸoмбинaциятa oт гpaдcĸитe пoлитиĸи зa зaпaзвaнe нa пpocтpaнcтвoтo и тъpceнeтo нa нoви тъpгoвcĸи мecтa и жилищa.", "date": "2019.07.16", "title": "Амстердам \"прегря\" от информация"}
{"url": "https://www.faktor.bg/bg/articles/novini/balgariya/patriotite-se-sabirat-oshte-tazi-sedmitsa-na-obsht-savet", "text": "Тази седмица се очаква да се проведе заседание на коалиционния съвет на малката коалиция \"Обединени патриоти\". Това заяви Искрен Веселинов, съпредседател на ПГ \"Обединени патриоти\" пред журналисти след заседание на групата, в което участваха и депутати на \"Атака\". Тече уточняване на датите, когато лидерите са свободни и може да се проведе такъв съвет, каза Веселинов. Той добави, че очаква това да стане в близките няколко дни. Миналата седмица в петък лидерът на \"Атака\" Волен Сидеров отправи покана към колегите си патриоти за заседание на коалиционния съвет, но поради отсъствието на Валери Симеонов и Красимир Каракачанов такова не се състоя. Сега лидерът на НФСБ Валери Симеонов декларира готовност коалиционният съвет да се състои още тази седмица. Той коментира пред журналисти, че и тази седмица Волен Сидеров отсъства от заседанието на групата. По отношение на оспорваното от лидера на \"Атака\" решение на парламентарната група за смяната му от председателския пост, Валери Симеонов каза, че има колективно решение на групата и това решение е, че Сидеров няма да бъде председател.", "date": "2019.07.16", "title": "Патриотите се събират още тази седмица на общ съвет?"}
{"url": "https://www.faktor.bg/bg/articles/nabezhdavat-merkel-za-alkoholizam", "text": "Канцлерката Ангела Меркел най-вероятно има здравословни проблеми заради злоупотреба с алкохол. Това заяви депутатът от Бундестага от партията “Алтернатива за Германия” Петер Бистрон, цитиран от руски медии. “В Бундестага, както и в цялото германско общество, започват да се чуват слухове: предполагаемото треперене на канцлера е признак на алкохолизъм и може би дори на болестта на Паркинсон”, заяви Бистрон. Депутатът поиска канцлерката да се подложи на медицински преглед, за да има представа за последиците, които трябва да се очакват за нея и за цяла Германия, ако здравето ѝ се влоши. Във вторник германската канцлерка отново остана седнала при изпълнението на национални химни на посрещането на премиерката на Молдова Мая Санду. Протоколът за посрещане на чужди лидери бе променен миналата седмица след три инцидента, при които тялото ѝ видимо трепереше. Този път канцлерката не показа признаци на нестабилност, но си беше скръстила ръцете за по-голяма сигурност. Меркел, която днес навършва 65 години, каза миналата седмица, че психологическо влияние от първия епизод на треперене в средата на юни било причина за следващите два случая. Тя добави, че ще трябва да живее с това известно време, но увери, че няма никаква причина за безпокойство. Графикът на публичните ѝ ангажименти остава все така натоварен. В неделя по време на националния празник на Франция Меркел бе забелязана да диша тежко пред журналисти. Говорителка на канцлерката тогава каза, че причината е, защото Меркел е трябвало бързо да изкачи стълбите, за да се появи навреме пред медиите. На 10 юли канцлерката за пореден път започна да трепери на официално събитие - на среща в Берлин с финландския премиер Анти Рине. За първи път подобно нещо ѝ се случи на 18 юни, когато ѝ гостува украинският президент Володимир Зеленски. Тогава канцлерката неочаквано за всички започна силно да трепери. На 27 юни същото ѝ се случи на прием при германския президент Франк-Валтер Щайнмайер. Очаква се Ангела Меркел да започне годишния си летен отпуск по-късно този месец.", "date": "2019.07.16", "title": "Набедиха Меркел в алкохолизъм"}
{"url": "https://www.faktor.bg/bg/articles/novini/svyat/ursula-fon-der-layen-stana-parvata-zhena-predsedatel-na-ek", "text": "С 383 гласа Европарламентът избра Урсула фон дер Лайен за председател на Европейската комисия. По-рано днес евродепутатът от СДС Александър Йорданов прогнозира пред Faktor.bg, че именно тя ще оглави ЕК. Той допълни, че ще подкрепи кандидатурата ѝ и ще гласува за нея.   Урсула фон дер Лайен е и първата жена, която застава начело на Европейската комисия. Освен от Европейската народна партия, днес тя получи подкрепата и от социалдемократите, с които до последно води разговори. Германката не успя да убеди зелените, крайнолевите и крайнодесните в ЕП да гласуват за нея. Тя наследява Жан-Клод Юнкер на най-важния пост в ЕС на 1-ви ноември.   Новият председател на бъдещата еврокомисия получи поздравления от Доналд Туск, Федерика Могерини, лидерите на европейските партии, евродепутати. Тя благодари на всички, които са я подкрепили. \"Ще се изправя срещу всеки, който иска да разруши ЕС“, заяви Лайен. Европа е като любовта - с времето може да не расте, но се задълбочава, добави тя. Лайен се обяви за многостранно сътрудничество, за честна търговия и законност. „Трябва да преоткрием единството си. Ако сме единни, никой не може да ни раздели отвън“, добави тя. По нейните думи опазването на природата е първостепенна задача и най-голямата отговорност на нашето време. Лайен предложи до 2050 г. Европа да се превърне в първия континент без замърсяване. Необходими са смели стъпки, намаляването на вредните газове с 40 на сто до 2030 г. не е достатъчно, целта трябва да бъде 50-55 на сто, уточни тя. Лайен съобщи, че още в първите 100 дни от своето управление би предложила европейско законодателство за защита на околната среда. Според кандидатката за поста на Жан-Клод Юнкер - Фон дер Лайен е необходимо ЕС да отдели част от бюджета си в помощ на домакинствата при енергийния преход. \"Не хората обслужват икономиката, а икономиката служи на хората“, отбеляза тя. Лайен се обяви за честни данъци, включително за технологичните гиганти, които печелят в Европа. Лайен повтори идеята си за достойна минимална заплата. Лайен подкрепи идеята на ЕП за утроявяне на средствата във фонда за образование \"Еразъм\". По нейните думи е необходимо всяко дете в ЕС, заплашено от бедност, да има достъп до основните права - образование и здравеопазване. Лайен съобщи, че иска половината еврокомисари да бъдат жени. Тя поясни, че ако тази бройка не се изпълни, ще отхвърля предложенията на държавите от ЕС за еврокомисари. По нейните думи длъжностите в ЕК ще бъдат разпределени поравно между мъже и жени. Една от пет жени в ЕС е била жертва на насилие, а 55% са ставали жертва на сексуално посегателство. Ще предложа насилието срещу жени да бъде част от престъпленията по европейското право, ЕС следва да се присъедини към Истанбулската конвенция, заяви тя. Лайен посочи, че не може да има отстъпки по въпроса с върховенството на закона. Според Лайен е необходимо преговорите по промяната на правилата от Дъблин да бъдат възобновени, за да се възстанови Шенген. Тя отбеляза, че ЕС е длъжен да се спасява корабокрушенците. Трябва да намалим незаконната миграция и да запазим правото на убежище. Трябва да проявяваме съчувствие и да предприемем решителни действия, добави Лайен. Тя настоя Фронтекс да разполага с 10 000 допълнителни служители не до 2027 г., а най-късно 2024 година. Лайен предложи ЕС да приема външнополитическите си решения не с единодушие, а с мнозинство. Лайен съобщи, че е готова за осигуряването на допълнителна отсрочка до оттеглянето на Великобритания от ЕС. Постигнатото споразумение с Лондон дава сигурност.", "date": "2019.07.16", "title": "Урсула фон дер Лайен стана първата жена председател на ЕК"}
{"url": "https://www.faktor.bg/bg/articles/v-harvatiya-priznaha-che-politsiyata-izpolzva-nasilie-sreshtu-migrantite", "text": "В тема на световните медии се превърна изявление на хърватския президент Колинда Грабар-Китарович, че хърватската полиция насилствено връща мигрантите от границата \"и е необходимо малко насилие, когато извършвате pushback\" (избутване), съобщи Танюг. Тя заявила това за обществената телевизия SRF по време на посещението си в Швейцария. Проблемът е в това, че извършването на pushback противоречи на международни конвенции, които Хърватия е подписала, а използването на насилие в този контекст е нелегално и според международното, и според хърватското право. Според хърватския сайт Индекс президентът на Хърватия е признала, че страната съзнателно нарушава законите и политиката на Хърватия спрямо мигрантите е такава, че на полицията е наредено да се държи противозаконно. Сега за това пише и \"Гардиън\" в статия, която е озаглавена \"Хърватската полиция използва насилие, за да гони мигрантите, казва президентката\". В статията се изтъква, че известната правозащитна организация \"Хюмън райтс уоч\" е поискала от Хърватия да прекрати тази практика, отбелязва сайтът Индекс. През изминалите три години има много доказателства, че хърватската полиция прилага сила спрямо онези, които са преминали границата и след това ги гони в Босна, пише \"Гардиън\" и добавя, че признанието на Колинда е първото официално признание след месеци на официално отричане. За изявленията на Грабар Китарович пише и Дойче веле, което изтъква, че Хърватия систематично е отричала, че нелегално депортира бежанци в съседна Босна и Херцеговина, но хърватската президентка е признала, че гранична полиция със сила гони мигрантите през границата, отбелязва Индекс. Дойче веле цитира Йелена Серас от Амнести интернешънъл, която казва, че признанието на хърватския президент е шокиращо и е скандално, че Колинда се е опитала да представи политиката на отблъскване на мигранти като легална. Новината за изявлението на Китарович, в което признава, че хърватската полиция нарушава законите и със сила прогонва мигрантите, бе съобщена и от много други световни медии. Изявлението на Китарович е било направено преди седем дни и оттогава няма никакво опровержение от кабинета на президента, нито е имало реакция на министерството на вътрешните работи на Хърватия.", "date": "2019.07.16", "title": "Хърватската президентка: Нужно е малко насилие, когато извършвате pushback\" на мигранти"}
{"url": "https://www.faktor.bg/bg/articles/s-blagodarya-izpisano-na-balgarski-ursula-fon-der-layen-blagodari-v-tuitar", "text": "Новоизбраният председател на Европейската комисия Урсула фон дер Лайен сподели публикация в туитър профила си, в която благодари на всичките 24 езика на страните членки на ЕС. Интересен е фактът, че първият поздрав е отправен именно към България. С \"Благодаря!\", изписана на български, тя започва да изброява думата на всичките останали езици. Тя бе избрана за шеф на ЕК с 383 гласа от Европейския парламент. Урсула фон дер Лайен ще е първата жена начело на институцията.", "date": "2019.07.16", "title": "Първият поздрав на Урсула фон дер Лайен в Туитър, изписан на български: \"Благодаря!\""}
{"url": "https://www.faktor.bg/bg/articles/politika/hlyab-i-pasti/korneliya-si-zamina-s-podvita-opashka-a-se-zakanvashe-da-mahne-glavata-na-gutsanov-na-ploshtada", "text": "БСП Варна е в мъртва хватка. Вълнението е мъртво. Труповете са сигурни. След днешното посещение на Корнелия Нинова(15 юли, б.р.), БСП Варна е фактически унищожена. Авторите на този погром имат имена. Освен председателят на партията следва да добавим и градския председател Борислав Гуцанов. Брилянтен тандем – олицетворяващ системата „гуцановщина“. Те, взаимно се хранят и допълват. И не е случайно, че на днешната среща стояха един до друг. Всъщност, възтържествува гуцановщината, с която се боря от времето на председателството на Станишев, през Миков и до ден днешен на К. Нинова. Присъствах на най- ужасното позорище, което БСП Варна, заедно с ИБ на БСП, водено лично от Нинова може да сътвори. Не бих могла да си го представя, дори в най-кошмарните си сънища, че може да се случи нещо подобно. Преди няколко дни ми се обади К. Нинова, за да ми каже следното:  1. Мен ме лъжат за истинското състояния на вашата организация; 2. Решила съм „да махна главата на Гуцанов – на площада“; 3. Ела в София да поговорим, за да изработим „алгоритъма“. На което аз отговорих: 1. Вярно е, че те лъжат, но ти сама си избра хората, които да ти „пудрят“ главата. Днес, аз ти искам оставката, защото не успя да се справиш с феодално-мутренската система на „гуцановщината“, а минаха 4 години. 2. Аз съм социалист. И не мога да участвам в „махането на главата на площада“, на когото и да е било. Защото това също е „гуцановщина“. Затова си има Устав (основния ни закон) и пълен цикъл на отчетно изборни събрания, с предварително преброяване на реалните членове на партията в града и областта. Политическата оценка за работата на тази организация под ръководството на Б.Г. е задължителна, поне на НС на БСП. 3. Няма да дойда в София. Твоят алгоритъм е грешен, изначално. И така, тя – Корнелия дойде и се опита да махне главата на Гуцанов, но срещна цялата мощ на системата „гуцановщина“ срещу себе си, без да разбере и дума от разговора ни. Не познавам друг председател на БСП, който с такава упорита арогатност, почти яростно да върви към собствената си Голгота. А системата „гуцановщина“ има дълбоки традиции и опит, за да оцелее. Тя знае как. Тя е родена от Ал. Лилов, след това е била хранена с всякакви протекции от Станишев, минала е през плахите опити да бъде извадена наяве от Миков, докато не стигнем до самата Корнелия – боркинята срещу „паралелната държава“, която я държа на трупчета почти 4 години. Умишлено. Тя е минала през всякакви опрощения на ОПКК, водена от М.Манолова. Тя знае всички уставни хватки.  И, аз съм свидетел на това. „Гуцановщината“ е всеядна. Тя може да „печели“ изгубени битки и да изгуби всякакви избори, когато това и трябва. Последният ярък и крещящ пример е издигането на бившата царистка и „независима“ Клисарова за кмет на Варна, преди 4 години, която се класира ЧЕТВЪРТА, за „чест и слава“ на БСП. „Гуцановщината“ е присъдата на всеки редови социалист, днес. И така, докато не се стигна до това позорище днес. Съвсем логично. Идва др. Нинова и казва: „ ИБ на БСП, заедно с ОПКК реши да свали политическото доверие от Борислав Гуцанов. Да назначи за временно изпълняващ неговите задължения др. Христо Боев, докато не си изберете нов председател през септември.“ Настръхва ми косата и кожата от предчувствие за още една трагедия, която може да сполети и без това изстрадалата БСП Варна. Защото това решение не само гази Устава ни, но и още куп други закони на България, от административен порядък. Председателят на градската организация на БСП Варна се избира от градската партийна конференция и само тя може да го освободи. Но, на Корнелия не и пука за такива подробности…….. Тя е решила ТВЪРДО „да махне главата на Г. на площада“, дори с цената на това партията да бъде вкарана в безкрайни съдебни дела, А ХОРАТА ОКОНЧАТЕЛНО ОБЕЗВЕРЕНИ. Онемях! Защото разбрах, че „новата надежда“ за  с една дума – гуцановщината, е решила да се „бори“ с нея със средствата на самата гуцановщина. За има няма 4 години К.Н. се е превърнала в част от самата „гуцановщина“. ОНЕМЯХ! Мъртва хватка. Да защитиш Гуцанов, че го „работят“ противоуставно е все едно да защитиш цялата му мутренска схема през последните 10-12 години.  Да защитиш Нинова е все едно да плюеш на Устава, основния закон на партията на българските социалисти. Затова, аз ОНЕМЯХ! Когато не знаеш как да постъпиш, е най-добре да постъпиш почтено!  Моята почтеност и разбирания за справедливост и другарство не могат да подкрепят две губещи страни, хванали се гуша за гуша в смъртна хватка за БСП Варна.  Още по-малко мога да приема, че алтернативата на Нинова за водещ политик във Варна е някой си Пилето. …… Чували ли сте за него? Ако не, скоро ще чуете……", "date": "2019.07.16", "title": "Корнелия си замина с подвита опашка, а се заканваше да махне главата на Гуцанов на площада"}
{"url": "https://www.faktor.bg/bg/articles/donchev-predlaga-diskusiya-za-obshtinska-nadbavka-ot-danaka-varhu-dohodite", "text": "След местните избори е подходящ моментът отново да се проведе обществена дискусия за това общините да могат да налагат допълнителен данък върху доходите на гражданите, който да остава при тях и така да се финансират общински проекти. Това казва в интервю за \"24 часа\" вицепремиерът Томислав Дончев. Напомня, че преди 2 г. правителството е имало подобна инициатива, която обаче не получи подкрепа в парламента - всеки общински съвет да има правото да определя надбавка върху доходите на физическите лица Според вицепремиера това е щяло да разшири много доходната база на общините. \"Ако общината отчаяно има нужда от пари за детски градини, може да определи надбавка върху данъка, хората ще плащат и ще събере пари\", обяснява той. Посочва, че има и друг вариант - общината да реши да не вдига данъка, за да бъде атрактивна за инвеститори. Дончев посочва, че този въпрос не може да се реши без обществена дискусия.", "date": "2019.07.16", "title": "Томислав Дончев предлага дискусия за общинска надбавка от данъка върху доходите"}
{"url": "https://www.faktor.bg/bg/articles/dnes-e-praznikat-na-sozopol-eto-drevnite-sakrovishta-na-grada-na-spasenieto", "text": "Най-новите археологически находки, открити при разкопки на острова Свети Кирик край Созопол, ще бъдат показани на изложба в морския град,  съобщиха от  пресцентъра на Общината.   Изложбата \"Опазването на миналото с поглед към бъдещето\" е посветена на празника на Созопол, който се чества утре, 17 юли- Света Марина.  Експозицията ще бъде открита днес от 17.00 ч. в Центъра за местни занаяти и изкуства. В нея ще бъдат показани и експонати открити в района на Варна, Пазарджик и Септември.  Преди празника на Града на спасението, както се превежда името, някогашната Аполония Понтика, решихме набързо да припомним някои от „съкровищата”, открити там.  В един от оловните тръби на древна баня, разположена в масивна антична постройка, разкопана непосредствено до църквата \"Св. Св. Кирил и Методий\" в Стария град археолозите откриха преди няколко години 120 антични монети. Общо досега на обекта са намерени над 400. Сградата най-вероятно някога  е била    Оказа се, че някога сутеренът на резиденцията е бил огромна баня, с няколко помещения. „Тя повтаря изцяло принципите на големите римски бани, но в частен имот, което няма аналог в България,”казва директорът на созополския музей Димитър Недев.  Вътрешната инсталация, връзките между отделните помещения са направени с оловни тръби, отделно е изградена сложна система от канали, които опасват цялата сграда.  Колкото и чудно да звучи в Созопол може да се очаква да изскочат и характерни за древния Египет находки. И това няма да е за първи път. Онези, които специално се интересуват знаят, че при разкопките на некропола на Аполония преди години са открити две  каменни фигурки на    Те се съхраняват в археологическия музей в Созопол. Не е ясно как точно са се появили в древната Аполония. Най-вероятно това е станало през римската епоха, когато египетски майстори –строители са работели из цялата империя и са носели със себе си своите светини. Това би обяснило появата на култови предмети от страната на фараоните при разкопките. Все пак Египет, както и днешните наши земи, е бил част от Римската империя.В Смолянския музей също  е изложен амулет със свещения за египтяните бръмбър. Такъв скарабей е и част от кехлибарена огърлица, открита през 1976 г. в тракийска могила от VII-VI в. преди Христа край село Любча в Родопите. Днешният Созопол вероятно е бил пристанището, на което те са пристигали и са поемали към дворците на тракийските владетели. Затова, ако се направи откритие, което да изясни връзката Тракия-Египет, то най-вероятно ще е тук. Древната Аполония, днешен Созопол е бил един от полисите с най-важно търговско значение през античността. Градът е  Името Созополис датира от IV век и означава  Град на спасението , както споменахме.       Основите на града полагат преселници от елинския град Милет, разположен на малоазийското крайбрежие. Според една легенда финикийски моряци посочват мястото на колонизаторите, като закриляно от боговете, но и като най-добре защитеното пристанище по западното Черноморие. Градът се въздига в близост до териториите на тракийските племена скириади и нипсеи. С тях се установяват приятелски и търговски отношения, защото иначе градът не би могъл да оцелее дълго. Възможно е да е била от чисто злато.   Знае се, че е струвала колкото годишния доход на най-мощното държавно обединение по онова време – Атинския съюз.  Най-древното си име Аполония дължи на своя бог покровител, когото по време на разцвета си почита с тази 13-метрова статуя на прочутия по онова време скулптор Каламис. Нейна  реплика от Борис Борисов днес може да се види в Южната кула на крепостната стена.. Смята се, че в древността статуята се е издигала на днешния остров Св. Кирик. Котвата е символът на Аполония открай време. Изобразяват я  върху монетите й още от края на VI в. преди Христа. Тогава я наричат Аполония Магна, т.е. Велика Аполония. През 72 г. преди Христа римляните превземат и разрушават полиса, а крепостната стена е разградена камък по камък. Проконсулът Марк Лукул отнася статуята на  Аполон и я поставя на Капитолия в Рим.", "date": "2019.07.16", "title": "Показват древните съкровища на Аполония по случай празника на Созопол"}
{"url": "https://www.faktor.bg/bg/articles/lechkov-s-krayni-merki-sadiite-da-stoyat-dva-dni-bez-telefon-predi-mach", "text": "Вицепрезидентът на Българския футболен съюз Йордан Лечков говори пред медиите след срещата с вътрешния министър Младен Маринов, която беше в Бояна. Тя беше по повод съдиите в българския футбол. \"След първия кръг мисля, че би следвало да бъдем доволни от съдиите. Не може всичко да е перфектно, но искам критиката да бъде градивна. Ако искаме да имаме футбол, всички трябва да милеем за него. Надграждаме след срещата с премиера, която се проведе наскоро. Трябва да бъдем точни, да гледаме в една посока. Аз обичам да разведрявам обстановката. Лесно е - предлагам съдиите да си скрият телефоните си два дни преди мача и никой няма да ги притеснява и притиска. Само се говори за притискане, това не е сериозно. Знаете абсолютно всички много добре по какъв начин се притиска, как се заплашват. Тази среща беше предварително уговорена с министъра. Това, че хакери са хакнали сайта на НАП е ново, от вчера е, нали така. Тази среща беше уговорена преди една седмица и няма нищо лошо. Няма проблем, срещаме разбиране от страна на премиера и министъра на спорта. В тази насока трябва да се разсъждава. Не съм чул нито един съдия да е подкупен. Все едно, че става въпрос за вас, по-добре изключете камерите. Вие не сте ли били заплашвани? Нали сте били заплашвани? Нека оставим създаденият ред да си функционира по съответния начин.", "date": "2019.07.16", "title": "Лечков с крайни мерки: Съдиите да стоят два дни без телефон преди мач"}
{"url": "https://www.faktor.bg/bg/articles/mariyana-nikolova-predstoi-priemane-na-strategiya-za-korporativna-sotsialna-otgovornost", "text": "Предстои приемане на стратегия за корпоративна социална отговорност 2019 - 2023 година. Нейната цел е политическата ангажираност на правителството за подобряване качеството на живот на хората посредством прозрачни, социално отговорни бизнес - практики. Това съобщи вицепремиерът Марияна Николова на икономически форум в Хасково. Стратегията е в изпълнение на програмата за управление на българското правителство за периода 2017 - 2021 година, уточни Николова. Тя се основава на доброволния характер на корпоративната и социалната отговорност, разбирана като ангажимент от страна на ръководството на компаниите, публичните структури и гражданските организации, посочи тя. По нейни думи е налице активна политика от страна на правителството, която е насочена към създаване и укрепване на среда, която благоприятства развитието на социално отговорни практики. Считам, че в резултат на съвместните усилия на правителството и бизнеса ще бъде постигнат един напредък, който ще повиши качеството на живот и благосъстоянието на българските граждани, ще осигури устойчиво икономическо развитие на страната, посочи Николова. Когато компаниите отделят средства за реализирането на социални програми, то бизнесът им вече ще се позиционира на друго ниво и действията им ще заслужат адмирации, смята вицепремиерът. Николова подчерта, че приоритетните цели и ангажимент на българското правителство е да насърчи способностите на компаниите да интегрират социално отговорни практики в своята дейност с цел повишаване на конкурентността и устойчивостта на бизнеса. Вицепремиерът бе сред гостите на Седмата официална церемония по връчване на наградите - грамоти на КРИБ - Хасково \"Гласът на българския бизнес\" за \"Социално отговорна компания - партньор на община\" за 2018 година. На нея 14 компании от региона получиха отличия за прилагането на добри социални практики в дейността си. Специални награди бяха връчени на областния управител на Хасково Станислав Дечев, на кметовете на Хасково и Свиленград Добри Беливанов и Георги Манолов, и на депутата от района Георги Станков. Председателят на КРИБ - Хасково Стефан Димитров подчерта, че област Хасково е точка в картата на България, която се променя положително в аспекта инвестиции и работна ръка. Зам.-председателят на КРИБ проф. Николай Вълканов постави като акцент професионалното образование и обучението на кадрите.", "date": "2019.07.16", "title": "Марияна Николова: Предстои приемане на стратегия за корпоративна социална отговорност"}
{"url": "https://www.faktor.bg/bg/articles/ikonomika/vladimir-karolev-za-razlika-ot-turtsiya-balgariya-predlaga-mnogo-po-stabilna-sreda-na-folksvagen", "text": "„Не се плаша, че някой може да ми вземе данните. През 2014 г. бяха ми ги взели, но е притесняващо, че показва каква разградена държава сме“. Това заяви пред БНТ икономистът Владимир Каролев по повод хакерската атака срещу НАП.  „Ние предлагаме на Фолксваген разумна данъчна среда, макар че средната ни заплата не е толкова ниска. Освен това у нас, за разлика от Турция, има валутен борд, и фирмата може да си планира за 5-10 години напред работата. От 1997 г. насам правителствата ни водят разумна финансова политика и няма риск от безумна инфлация, както се случва често в Турция“, коментира икономистът по повод новия завод на Фолксваген. Според него, германският концерн е избрал Турция за нов завод, но ако се обърка нещо, ще го построят у нас. Според него, един от проблемите в страната ни е, че родителите не учат децата си да работят. „Ако моите деца не учат и не работят, да не мислите ли, че ще ги държа вкъщи и ще им давам пари за кафета и айфони“, попита реторично Каролев.", "date": "2019.07.16", "title": "Владимир Каролев: За разлика от Турция, България предлага много по-стабилна среда на Фолксваген"}
{"url": "https://www.faktor.bg/bg/articles/spetsprokuraturata-pretarsva-ofisi-v-df-zemedelie-zaradi-deloto-sreshtu-minyu-staykov", "text": "Специализираната прокуратура извършва действия по разследването в Държавен фонд „Земеделие“, свързани с делото срещу Миню Стайков. В акцията участват ГДБОП и КПКОНПИ.  Претърсват се кабинети на служители във фонда, както и техни адреси. Изземат се документи във връзка с изпълнението на Програмата за развитие на селските райони и Националната програма за подпомагане на лозаро-винарския сектор. Припомняме, че прокуратурата обвини собственика на \"Винпром Карнобат\" за участие в организирана престъпна група за продажба на акцизни стоки без бандерол, данъчни престъпления и пране на пари, както и за укриването на над 1 милион лева дължимо ДДС. Заедно със Стайков са обвинени синът му и още 6-ма души от задържаните по време на акцията в негови фирми вчера. Според източници от разследването Миню Стайков е ръководел организираната престъпна група. Обвинен е и Иван Димитров, синът на кмета на Карнобат. Освен за участие в групата, той има повдигнато обвинение и за държане на големи количества акцизни стоки без бандерол. Въпреки твърденията на баща му, че е подведен, разследващите са събрали доказателства, че Димитров е знаел за дейността на нелегалната фабрика за цигари, работила в негови сгради. Разследването на аферата започна през юли 2018 г., когато в Карнобат бе разбита нелегална фабрика за цигари.", "date": "2019.07.16", "title": "Спецпрокуратурата претърсва офиси в ДФ \"Земеделие\" заради делото срещу Миню Стайков"}
{"url": "https://www.faktor.bg/bg/articles/hristina-vucheva-zdravniyat-model-na-ministar-ananiev-shte-dovede-do-falit-na-bolnitsi", "text": "Очакванията за положително влияние от т.н. „разбиване на монопола на здравната каса\" не само са нереалистични, но и не е направена никаква сметка за разрушителните сили на подобна организация. Известно е, че в цивилизованите страни правото на живот се признава на всеки и на никого не трябва да се отказва здравна помощ и здравна грижа. Това означава, че при здравеопазването не може да се разчита на невидимата ръка на пазара, на конкуренцията, и на пазарните сили. Тези констатации прави проф. Христина Вучева, доктор по икономика и професор по финанси, в свой анализ за БГНЕС. Предложенията за реформи в здравеопазването започнаха още през 2010 г. Тогава бяха заявени намерения и планове за следните изменения: *Оптимизиране на болничната инфраструктура; *Въвеждане на нов вид здравна карта, и до края на 2014г. всеки да има електронно здравно досие; *Премахване на клиничните пътеки и замяната им с диагностично свързани групи като метод за определяне стойността на медицинските услуги. Тези бъдещи промени бяха записани и в Националния план за реформи за 2011 г., който беше представен в ЕК. Нито едно от тези предложения не се осъществи до сега. Няма и обяснение, защо управляващите се отказаха от тях. По предложение на Симеон Дянков, - тогава министър на финансите и вицепремиер, - през 2010 и 2011 г. правителството осъществи две съществени изменения в законовите разпоредби,които имат важна роля и до днес при организацията на здравеоопазването. Те са следните: *Първо, промени се реда за избиране на ръководител на НЗОК. Дотогава той се избира от Надзорния съвет на касата. След поправката на закона за НЗОК, изборът се осъществява от Народното събрание и отпада изискващия се до тогава конкурс за длъжността. Така през 2010 г. с лека ръка без каквато и да е аргументация се зачерта принципа на общественото начало за управление на НЗОК. *Второ, премахва се отделното организиране и финансиране на всичко, свързано с общественото здраве. Около 300 млн.лв. разходи за тази цел, плащани до идването на Дянков пряко от държавния бюджет чрез бюджета на Министервото на здравеоопазването, се прехвърлят за финансиране от НЗОК. Отново се пренебрегва важен принцип на здравеопазването, валиден за всички развити и цивилизовани страни - че държавата е длъжна да се грижи за общественото здраве, включващо осигуряване на ваксини, хемодиализа, борба с туберкурозата, СПИН, и други заразни заболявания, предотвратяване на епидемии, тежки и рядко срещани заболявания, психически заболявания и др. от подобен характер. Във всички развити страни пари за общественото здраве пари се осигуряват ако трябва и чрез увеличаване на бюджетния дефицит и държавния дълг. Точно обратното бе направено у нас през 2010 и 2011г. - закриха се административните структурни звена - районните инспекции за обществено здраве, и всички дейности се прехвърлиха за финансиране от здравната каса вместо от държавния бюджет. Предложеният нов модел на Министерството на здравеопазването също пренебрегва много от съществуващите в западните страни принципи за организацията на здравеоопазването. Както и до сега реформирането и представянето на новите модели се прави без ясен анализ кои са недостатъците, които съществуват, и за чието отстраняване се създава новият модел. От поддръжниците на този модел сме чули единствено, че те считат за основен проблем отсъствието на конкуренция, и - монополното, според тях, положение на НЗОК. Известно е, че според повечето потребители на здравни услуги и според работещите за тяхното предоставяне, недостатъците, които притесняват всички, са следните: Първо, по общо убеждение обществото отделя все повече средства за здравеоопазване, а то не става по-добро. Има постоянни съмнения, изказвани дори от настоящия министър на финансите, че от общия ресурс се краде и то много. Има го и противоположното твърдение - парите са недостатъчни, и вноската от 8 % трябва да се увеличи.Това виждане има значително по-малко привърженици. Второ, все повече болнични заведения, които са общински или областни, и не са в няколкото големи града с работеща икономика, са изправени пред сериозен недостиг на срества и трагично ниско заплащане на персонала, който непрекъснато намалява. В същото време не спира интереса и натиска за откриване на нови частни болници, които се рекламират открито като луксозни и скъпо платени места за правене на пари, въпреки че държат да са свързани с касата. Трето, постоянни оплаквания и недоволство от състоянието на системата, която не осигурява лечението на хора с тежки и редки заболявания, особено за деца с такива заболявания, и особено след като и Фонда за лечение на деца в чужбина беше прехвърлен към НЗОК. Четвърто, нарастващ натиск спрямо хората, които са потърсили лечение, и за да го получат, трябва да плащат допълнително независимо от сумите, които превежда касата по т.н. клинични пътеки Пето, значителен брой от хората от малките градове и села реално са лишени от достъп до медицинско обслужване. Да помислим кои от тези недостатъци ще изчезнат, ако наред с НЗОК има и други с подобна дейност - в каква насока можем да очакваме ролята на конкуренцията между НЗОК и новите здравни каси, които биха възникнали? Известно е, че конкуренцията е способ, който поражда стимули, защото участниците се стремят да максимизират очакваните печалби. В случая с многото каси конкуренцията между тях няма да породи нищо подобно, защото приходите са определени от общата за всички осигурителна вноска, а разходите на въпросните каси зависят от субекти, които са в друга орбита и под друго въздействие. Дори да приемем, че невъзможното се случи, и се появи стремеж към по-високи печалби и към по-ниски разходи, при многото каси - това би било пагубно за тези които очакват да бъдат лекувани. Може да се очаква намаляване качеството на указаните услуги от медицинските заведения, както и фалиране на общински и дори и на областни болници. Както е известно, хората не търсят здравни услуги по същия начин, по който им хрумва да си купят сладолед, автомобил, телевизор, или нещо друго.Това означава, че конкуренцията между касите няма да реши нито един от изброените проблеми на здравеопазването. Най-вероятно ще създаде други, особено след като се предвижда освобождаване на цените на предлаганите медицински услуги. Свободните договорни цени на услугите отговарят на пазарна среда и конкуренция, но не и на установеното разбиране по целия цивилизован свят за това как трябва да се предоставят медицински грижи в нормалните държави, където на никого не се отказва грижа за здравето. В новия модел се разчита на частни фондове и застрахователни дружества, които ще привличат част от вноската на хората, които имат доходи. Техният брой не е повече от 2 милиона души. Би трябвало авторите на реформата да обяснят как това само по себе си ще породи нови стимули за ефективност в НЗОК в болниците, или дори в самите нови участници. По-вероятно е да настъпят нови и още по-тежки проблеми за обществото. Ще възникне веднага проблемът с размера на осигуровките, плащани от държавата за останалите около 4 милиона души. Важно е кой ще поеме техните осигуровки - ако и този контингент ще се разпределя между състезаващите се каси, то може да се очакват контрапродуктивни и неефктивни действия. Очакванията за положително влияние от т.н. „разбиване на монопола на здравната каса\" не само са нереалистични, но и не е направена никаква сметка за разрушителните сили на подобна организация. Ако беше възможно чрез създаване на многобройни каси да се решават проблемите на ефективността на парите, които дъържавата дава за здравни услуги, то в САЩ когато възниква проблемът за изтичането на бюджетни средства по техните три бюджетни програми-/Меди кеър, Меди кейт и програмата за военните,/ той щеше да бъде решаван по този начин, а не чрез многото работа по създаването на т.нар. дигностично свързани групи като оценъчен механизъм за заплащане на медицинските услуги от страна на споменатите програми. Ще припомня, че в повечето страни се прилагат последователно и следните други елементи при организацията на здравеоопазването: *Болниците и други медицински заведения в САЩ и в Европа, в масовия случаи, са организации, които се определят като non profit; *Счита се за доказано, че конкуренцията и пазара са механизми, които са несъвместими с действията на цивилизованите държави по отношение на организацията на здравните услути;  *Разходите за общественото здраве във всички развити страни се финансират от държавния бюджет, а не чрез осигурителни каси, застрахователни фондове , или други възможни финансови инструменти. Много по-резултатно би било реформата от началото на слезващата година да започне със следните стъпки: Първо, да се обяви чрез законови промени, че договор с Касата ще сключват само non profit дружества - без значение дали са държавни, общински, или частни - достатъчно е за да юридически лица с нестопанска цел от обществена полза. Второ, да се започне работа по обещаните през 2010 г. и 2011 г. законови промени и Здравна карта. Трето, да се върне първоначалната законова конструкция за избор на управител на НЗОК от надзорния съвет на касата. Четвърто, да се възстанови фонда за лечение на деца в чужбина. От посочените промени повече време изисква разработването на оценките за диагностично свързаните групи, и до тяхното създаване трябва да се подобрят използваните до сега оценки /т.н.здравни пътеки/.", "date": "2019.07.16", "title": "Христина Вучева: Здравният модел на министър Ананиев ще доведе до фалит на болници"}
{"url": "https://www.faktor.bg/bg/articles/s-9-schupeni-petolachki-oboznachavat-mesta-na-pamet-v-sofiya", "text": "Счупени петолъчки ще бъдат поставени на девет „места на паметта“ в столицата, свързани с комунистическото минало на България. Инициативата е на комитет, в който влизат историците проф. Евелина Келбечева, доц. Михаил Груев, доц. Лъчезар Стоянов, журналистите Христо Христов и Калин Манолов, бизнесменът Георги Георгиев и адвокат Марио Топчийски. Звeздите на проекта „Памет за утре“ ще се появят на паважа пред емблематични монументи и сгради на 1 септември тази година – бившия мавзолей на Георги Димитров, Държавна агенция „Архиви“ (където са били арестантските килии на Държавна сигурност), Паметника на жертвите на комунистическия режим (пред НДК), хотел „Славянска беседа“ (първия щаб на Народната милиция), Народното събрание (Партийния дом), ЦК на ДКМС (ул. „Съборна“ 13), Президентството (Държавен съвет), \"Отечествен фронт\" (бул. „Витоша“ 18) и църквата „Света Неделя“. Обозначените „места на паметта“ ще бъдат посетени на 9 септември от 99 млади хора, родени след 1990 г. Шествието ще започне в 11 ч. от паркинга пред Държавна агенция „Архиви“ и ще завърши около 14 ч. пред Мемориала на жертвите на комунистически режим пред НДК. източник: Площад \"Славейков\"", "date": "2019.07.16", "title": "С 9 счупени петолъчки обозначават \"места на памет\" в София"}
{"url": "https://www.faktor.bg/bg/articles/arestivyaha-shestima-sled-spetsaktsiya-v-df-zemedelie", "text": "Шестима души са арестувани след акцията на спецпрокуратурата в Държавния Фонд \"Земеделие\". Злоупотребите са извършвани по времето на предишния изпълнителен директор Румен Порожанов, съобщи зам.-главния прокурор Иван Гешев на извънреден брифинг, предаде Канал 3.  Специализираната прокуратура, съвместно с ГДБОП и със съдействието на КПКОНПИ, извършва действия по разследването в Държавен фонд „Земеделие“, свързани с досъдебното производство срещу Миню Стайков, съобщиха от спецпрокуратурата.  Претърсват се кабинети на служители във фонда, както и техни адреси. Изземат се документи във връзка с изпълнението на Програмата за развитие на селските райони и Националната програма за подпомагане на лозаро-винарския сектор.", "date": "2019.07.16", "title": "Арестуваха шестима след спецакция в ДФ \"Земеделие\", извършили злоупотреби по времето на Порожанов"}
{"url": "https://www.faktor.bg/bg/articles/kmetat-na-radomir-alarmira-vlastta-nyakoy-trovi-grada-ni-noshtem", "text": "Кметът на Радомир Пламен Алексиев е уведомил Националната лаборатория за качеството на въздуха заради сигнали на граждани за замърсен въздух. От днес специалисти на лабораторията ще започнат проверка за установяване източника на задушливата миризма, съобщава \"Струма\". “От последната зима някой периодично трови въздуха в околностите на града вечерно време с остра и задушлива миризма на нещо средно между мърша и горяла пластмаса. Тази нощ обаче се оляха и не можа да се спи. От 00:00 до 6:00 ч. не се дишаше в града. Отскоро същата миризма се усеща понякога вечер при пътуване по маршрута Радомир-Перник, на първите завои в района на изоставеното заведение “Арбанаси”, съобщава Стилияна Карайончева. По думите й задушливата миризма се усещала в петък срещу събота и през доста големи периоди от време. В последно време миризмите се усещали все по-често, главно нощем. “Нямам представа откъде може да идва подобна миризма, но веднага уведомихме лабораторията. След като бъдат извършени замерванията, ще информирам гражданите за резултатите”, категоричен бе кметът Пламен Алексиев.", "date": "2019.07.16", "title": "Кметът на Радомир алармира властта: Някой трови града ни нощем"}
{"url": "https://www.faktor.bg/bg/articles/na-den-po-74-balgari-emigrirali-v-germaniya", "text": "Средно по 74 българи са емигрирали в Германия през миналата година, което е част от факторите, допринесли населението на Германия да надхвърли 83 млн. души през 2018 г. Данните са на статистическата служба на страната, цитирани от ДПА и \"Ройтерс\". Нетната миграция е била 400 хил. души през 2018 г. - малко под миналогодишната (416 хил.). По-голямата част от новодошлите са от Европейския съюз - 202 хил. души. От тях най-много са от Румъния (68 хил.), Хърватия (29 хил.), България (27 хил.) и Полша (20 хил.). Общият брой на българите се е увеличил с близо 8.7% в сравнение с този за 2017-а, когато те са били 310 хил. души. В последните няколко години обаче най-видимо се задълбочава проблемът за Хърватия - страната с население от около 4.1 млн. души търси изход от масовата емиграция на жители в трудоспособна възраст, недоволни от бавния напредък след присъединяването към Европейския съюз. Заетостта и спадащата безработица доведоха до глад за кадри на трудовия пазар на най-голямата европейска икономика. Над милион позиции трябва да бъдат запълнени според работодателите, за да се премахнат спънките пред икономическия растеж. Застаряването и ниската раждаемост също предполагат работната сила на Германия да се свие в следващите няколко десетилетия. Компаниите имат нужда от мигранти, но това се отнася и за държавата, която иска с осигуровките им да помогне за финансирането на пенсионната система. Догодина се очаква допълнителна либерализация на трудовия пазар за трети страни. Намалели са обаче бежанците от страни, белязани от конфликти - нетната миграция от Сирия например е спаднала почти наполовина, от 60 хил. през 2017 г. до 334 хил. миналата. Спад има и в тази от Африка - от 35 на 34 хил. Общо в страната са се заселили 1.58 млн. души при 1.18 млн. изселили се - пише \"Ди велт\". Това е поредната година на спад на нетната миграция след пика на мигрантската криза, когато тя достигна 1 млн. души. Увеличила се е емиграцията сред самите германци - 262 хил. души (при 249 хил. година по-рано) са направили това през 2018 г. Върналите се са 202 хил. души.", "date": "2019.07.16", "title": "На ден по 74 българи са емигрирали в Германия през 2018 г."}
{"url": "https://www.faktor.bg/bg/articles/merkel-pak-sedna-dokato-slusha-himni", "text": "Германският канцлер Ангела Меркел пак седна, докато слуша химни, предаде ТАСС. Лидерът на правителството на Федералната република отново е нарушила протокола. Тя не е станала от стола по време на церемония по посрещането на министър-председателя на Молдова - Мая Санду в Берлин, когато оркестър е изпълнявал Limba noastră (\"Нашият език\") и Deutschland, Deutschland über alles (\"Германия над всичко\"). Гостенката също е била на стола. Това е вторият път, когато Меркел не спазва правилата. Тя и датския премиер Мете Фредериксен са изслушаха химните на страните си седнали на 11 юли.", "date": "2019.07.16", "title": "Меркел пак седна, докато слуша химните на Молдова и Германия (Видео)"}
{"url": "https://www.faktor.bg/bg/articles/ekaterina-zaharieva-se-sreshtna-s-noviya-poslanik-na-ispaniya-u-nas", "text": "Вицепремиерът и министър на външните работи Екатерина Захариева прие новоназначения извънреден и пълномощен посланик на Кралство Испания в Република България Алехандро Поланко Мата на среща днес. „Радваме се, че Испания изпраща толкова опитен дипломат в България. Може да разчитате на пълната подкрепа на Министерството на външните работи и българската администрация в своята работа“, каза министър Захариева в своето приветствие към посланика. „Благодарим за последователната подкрепа на Испания за присъединяването ни към Шенген, надяваме се тя да продължи“, допълни първият ди дипломат. По време на срещата двамата обсъдиха актуални въпроси от европейския дневен ред и двустранните икономически отношения между страните ни. Събеседниците се обединиха около мнението, че въпреки добрите връзки между двете държави на политическо ниво, бизнес отношенията може да бъдат надградени. Като ключова стъпка в тази посока те подчертаха изграждането на повече контакти между компаниите от двете страни. Изтъкнати бяха и възможностите за обмен на експертизи относно развитието на туризма, както и по регионални въпроси. На свой ред посланик Мата оцени високо българската подкрепа за Испания по ситуацията в Каталуния и изтъкна сходствата в позициите на двете страни по редица външнополитически въпроси.", "date": "2019.07.16", "title": "Екатерина Захариева се срещна с новия посланик на Испания у нас"}
{"url": "https://www.faktor.bg/bg/articles/menda-stoyanova-shte-reagirame-na-prezidentskoto-veto-po-traditsionniya-nachin", "text": "\"Ще реагираме на президентското вето по традиционния начин, по който сме реагирали досега\". Това каза пред журналисти председателят на Бюджетна комисия и депутат от ГЕРБ Менда Стоянова във връзка с президентското вето върху Закона за държавния бюджет и възможността партиите да се финансират чрез дарения от юридически лица и еднолични търговци.  \"Очаквано вето. Общо взето президентът налага доста често вето на различни закони. Ще реагираме по традиционния начин, по който сме реагирали досега на подобни вета от негова страна\", каза Стоянова. Тя посочи, че не вижда причини да ГЕРБ да прави отстъпки. На въпрос дали ветото ще бъде преодоляно, Стоянова отговори: \"Надявам се\".", "date": "2019.07.16", "title": "Менда Стоянова: Ще реагираме на президентското вето по традиционния начин"}
{"url": "https://www.faktor.bg/bg/articles/frenski-ministar-podade-ostavka-zaradi-ekstravagantni-vecheri", "text": "Френският министър на околната среда Франсоа дьо Рюжи заяви, че е подал оставка, след като е бил обвинен в екстравагантни разходи, включително и за луксозни вечери, но разкритикува направения срещу него \"медиен линч\". \"Атаките и медийните линчове, насочени срещу семейството ми, ме принуждават да направя необходимата крачка назад ... Представих моята оставка на премиера тази сутрин\", каза Дьо Рюжи, който също заемаше длъжността държавен министър, което го правеше №2 в правителството след премиера Едуар Филип. Дьо Рюжи по-рано заяви, че е готов да изплати всяко едно незаконно прахосано евро, ако одитът разкрие някакви нарушения.  Онлайн изданието Mediapart съобщи, че Дьо Рюжи, когато е бил председател на Народното събрание от октомври 2017 г. до юни 2018 г., е организирал редица скъпи обществени партита в официалната резиденция. Според сайта обаче гостите не са били пряко свързани с политиката и работата му, а са били предимно приятели на съпругата му Северин, журналист в модното списание \"Гала\". Според обвинения министър, това са били вечери, които се провеждат за представителни цели, посочват Топновини.бг.", "date": "2019.07.16", "title": "След медиен линч френски министър подаде оставка"}
{"url": "https://www.faktor.bg/bg/articles/kakvo-obeshta-dnes-ursula-fon-der-layen-za-da-oglavi-evrokomisiyata", "text": "Предложената за следващ председател на Европейската комисия Урсула фон дер Лайен изложи днес пред Европейския парламент намеренията си, ако бъде утвърдена на длъжността. Тя отбеляза, че ако бъде избрана, ще бъде първата жена начело на ЕК, пише БТА. Ще се изправя срещу всеки, който иска да разруши ЕС, заяви Фон дер Лайен. Европа е като любовта - с времето може да не расте, но се задълбочава, добави тя. Фон дер Лайен се обяви за многостранно сътрудничество, за честна търговия и законност. Трябва да преоткрием единството си. Ако сме единни, никой не може да ни раздели отвън, добави тя. По нейните думи опазването на природата е първостепенна задача и най-голямата отговорност на нашето време. Фон дер Лайен предложи до 2050 г. Европа да се превърне в първия континент без замърсяване. Необходими са смели стъпки, намаляването на вредните газове с 40 на сто до 2030 г. не е достатъчно, целта трябва да бъде 50-55 на сто, уточни тя. Фон дер Лайен съобщи, че още в първите 100 дни от своето управление би предложила европейско законодателство за защита на околната среда. Тя отбеляза, че са необходими един трилион евро инвестиции в следващото десетилетие за постигането на посочените цели. Фон дер Лайен подкрепи въвеждането на данък върху отделянето на въглероден двуокис. Според Фон дер Лайен е необходимо ЕС да отдели част от бюджета си в помощ на домакинствата при енергийния преход. Тя настоя за премахване на пречките пред капиталовите пазари, както и пазарът да бъде съобразен с обществото. Това, което искаме да похарчим, първо трябва да спечелим. Не хората обслужват икономиката, а икономиката служи на хората, отбеляза тя. Фон дер Лайен се обяви за честни данъци, включително за технологичните гиганти, които печелят в Европа. По нейните думи е необходимо хората, които се трудят със законни договори на пълен работен ден, да получават достойно възнаграждение навсякъде в ЕС. Според нея синдикатите и работодателите трябва да се договорят за достойна минимална заплата в съответната европейска държава. Фон дер Лайен подкрепи идеята на ЕП за утроявяне на средствата във фонда за образование \"Еразъм\". По нейните думи е необходимо всяко дете в ЕС, заплашено от бедност, да има достъп до основните права - образование и здравеопазване. Фон дер Лайен съобщи, че иска половината еврокомисари да бъдат жени. Тя поясни, че ако тази бройка не се изпълни, ще отхвърля предложенията на държавите от ЕС за еврокомисари. По нейните думи длъжностите в ЕК ще бъдат разпределени поравно между мъже и жени. Една от пет жени в ЕС е била жертва на насилие, а 55 на сто от жените са ставали жертва на сексуално посегателство. Ще предложа насилието срещу жени да бъде част от престъпленията по европейското право, ЕС следва да се присъедини към Истанбулската конвенция, заяви тя. Фон дер Лайен посочи, че не може да има отстъпки по въпроса с върховенството на закона. ЕК винаги ще бъде независим пазител на договорите, добави тя. В писма до две от водещите групи в ЕП вчера Фон дер Лайен съобщи, че ще подкрепи въвеждането на годишни доклади за спазването на законността от всички държави в ЕС. Според Фон дер Лайен е необходимо преговорите по промяната на правилата от Дъблин да бъдат възобновени, за да се възстанови Шенген. Тя отбеляза, че ЕС е длъжен да спасява корабокрушенците. Трябва да намалим незаконната миграция и да запазим правото на убежище. Трябва да проявяваме съчувствие и да предприемем решителни действия, добави Фон дер Лайен. Тя настоя Фронтекс да разполага с 10 000 допълнителни служители не до 2027 г., а най-късно 2024 година. Фон дер Лайен предложи ЕС да приема външнополитическите си решения не с единодушие, а с мнозинство. Фон дер Лайен съобщи, че е готова за осигуряването на допълнителна отсрочка до оттеглянето на Великобритания от ЕС. Постигнатото споразумение с Лондон дава сигурност. Готова съм за допълнителна отсрочка, ако има нужда и основание. При всяко положение Великобритания остава наш съюзник, партньор и приятел, заяви тя.", "date": "2019.07.16", "title": "Какво обещава първата жена, която може да оглави Еврокомисията"}
{"url": "https://www.faktor.bg/bg/articles/ninova-se-prislamchi-kam-vetoto-na-radev-savpadalo-s-tezite-na-bsp", "text": "\"Подкрепяме ветото на президента - ГЕРБ и ДПС отвориха възможността партиите да се финансират от олигарси\". Това каза лидерът на БСП Корнелия Нинова във връзка с президентското вето върху Закона за държавния бюджет и възможността партиите да се финансират чрез дарения от юридически лица и еднолични търговци.  \"Подкрепяме ветото на президента. Мотивите във ветото съвпадат с аргументите, които ние изтъквахме часове наред в пленарна зала. ГЕРБ и ДПС заедно отвориха възможността партиите да се финансират от олигарси, от юридически и физически лица без ограничения дали извън България или в България, което прави партиите и политиката от частни интереси. Естествено е, че този, който финансира ще си поръчва и законите и политиката, която да провеждат партиите, а не избирателите, които да гласуват за нас. Напълно споделяме мотивите на президента\", каза Нинова.", "date": "2019.07.16", "title": "Нинова се присламчи към ветото на Радев, съвпадало с аргументите на БСП"}
{"url": "https://www.faktor.bg/bg/articles/v-ukrayna-vleze-v-sila-zakonat-za-edinstveniya-darzhaven-ezik", "text": "Законът за държавния език влезе в сила в Украйна във вторник. Два месеца след публикуването му в страната се въвежда единствен държавен език – украински. Но някои разпоредби на закона все още не действат, включително глобите за нарушаването му, предава ТАСС, цитиран от \"Фокус\". Според закона, всеки гражданин на Украйна е длъжен да владее украински език. Не само да го владее, но и да го използва при изпълняване на служебните задължения на президент, председател на Върховната рада и неговите заместници, премиер, всички членове на правителството, ръководители и чиновници във всички държавни учреждения, служители на правоприлагащите органи, съдии, адвокати и нотариуси, ръководители на учебни заведения, педагози и медицински работници в държавни и общински здравни заведения. Но законът засега дава срок от две години за издаване на сертификати за нивото на владеене на държавния език от депутатите и указаните субекти. Изискването за владеене на езика обхваща сектора на услугите, но със закъснение. Така 18 месеца след влизането в сила на закона предприятията, институциите и организациите на всички форми на собственост, предприемачите и другите участници в сектора на услугите са задължени да преминат към държавния език. Законът не се отнася само до сферата на частната комуникация и религиозните церемонии. В същото време се предвижда владеенето на украински език да стане задължително за лица, които възнамеряват да придобият украинско гражданство. За да направите това, ще трябва да положите изпита за нивото на владеене на държавния език, но такава нужда ще се появи от юли 2021 година. Преходните разпоредби на закона също така предвиждат отсрочка до 1 януари 2030 година действието на изискванията да се полагат приемни изпити във висшите учебни заведения на украински език. С две години и половина е отсрочено и изискването към печатните медии да бъдат издавани на украински език, а за местните то ще действа след пет години. Печатът на руски език се допуска при едновременно издаване на тираж на украински език в един ден. Отсрочени с пет години са и измененията в закона за радиото и телевизията за увеличаване от 75% до 90% на квотите за използване на украински език в ефира за общонационалните медии и до 80% за местните. Законът предвижда също създаването на Национална комисия по стандартите на държавния език и въвеждане на длъжността упълномощен по защитатата на държавния език. Задълженията на последния ще бъдат да защитава правата на гражданите на Украйна да получават информация и услуги във всички сфери, определени от закона, на украински език. В този случай правилата, отнасящи се до глобите, влизат в сила шест месеца от датата на назначаване на омбудсмана за защита на езика. Законът предвижда и промени в Кодекса за административните нарушения. На 16 юли Русия ще повдигне темата за нарушаването на минските споразумения от Киев на планирана среща на Съвета за сигурност на ООН, която ще се проведе на фона на влизането в сила на закона за държавния език в Украйна, съобщи в навечерието на срещата заместник-постоянният представител на Русия в ООН Дмитрий Полянски пред кореспондента на ТАСС. „Изхождаме от това, че в минските споразумения има клауза, която говори за езиково самоопределение на жителите на Донбас“, каза той. „Оказва се, че този закон нарушава хипотетично техните възможности за езиково самоопределение, ако се върнат в Украйна. От наша гледна точка това е пряко нарушение на минските споразумения, това е въпросът, който имаме намерение да обсъдим“. Припомняме, че на 25 април 2019 г. Върховната Рада прие законопроект „За осигуряване на функционирането на украинския език като държавен език”. Той бе подписан от бившия президент на Украйна Петро Порошенко, след поражението му на изборите, буквално няколко дни преди встъпването в длъжност на новия държавен глава Владимир Зеленски на 15 май 2019 година. Документът предвижда, че сега гражданите са задължени да използват украинския език във всички сфери на живота. За изпълнението на закона ще следят „езикови инспектори“. Те ще могат да присъстват на срещи във всяка правителствена агенция, да изискват документи от обществени организации и политически партии, както и да определят размера на глоби. Президентът на Украйна, Владимир Зеленски, призна, че в бъдеще в Донбас руският език може да се използва за водене на документооборота. В същото време държавният глава направи това изявление на руски и изрази увереност, че няма езиков проблем в страната.", "date": "2019.07.16", "title": "В Украйна влезе в сила законът за единствения държавен език"}
{"url": "https://www.faktor.bg/bg/articles/goranov-koyto-se-opita-da-zloupotrebi-s-dannite-ot-nap-shte-bade-presledvan-ot-zakona", "text": "Нека всички, които се опитат да злоупотребят с информацията на хората, източена от НАП, да знаят, че тя е защитена и те ще бъдат преследвани от закона. Това предупреди в студиото на \"Лице в лице\" на бТВ финансовият министър Владислав Горанов, който изтъкна, че службите работят по проблема с хакерската атака срещу Агенцията по приходите. Службите знаят много. Нещата са изключително обезпокоителни, но можеше и да бъде много по-зле. Системата на НАП в минимален процент е копирана, но тя не е счупена, не е манипулирана, не е заличена. Действително дължим извинение на всички български граждани, които по един или друг начин ще бъдат засегнати от този теч на информация, посочи Горанов. Ще преценим имало ли е нехайство или небрежност, за да се случи подобно недобросъвестно отклоняване на информация. Но и нека не героизираме подобни хора, които са извършили хакерската атака, заяви още министърът.  Тук не искам да влизам в конспиративни теории дали има намесени правителства в тази история. Доколкото съм запознат с изтеклите данни, няма консистентна информация, за да се извършват опити за злоупотреби. Няма загубена информация, и няма унищожена информация и държавата ще може да продължи да изпълнява своите функции, коментира още той. Запитан дали е готов да даде оставка, той изтъкна, че с премиерът са разговаряли и Борисов очаква от него да даде решения, а не да подава оставка. Предизвикателствата пред съвременните IT системи стават все по-големи, но има поне 10 примера за теч на информация със системи, които се ползват с далеч по-голямо доверие. Примерно, пробивът в Германия, когато изтече кореспонденция на Меркел, припомни Горанов. Ще има състезание на технологии. Темата с киберсигурността, особено при системите с публичен достъп, ще стои все повече. Но това нямаше да стане, ако всичко беше на хартия, а сега хората имат удобство и достъп до документи от дома си.  Не мисля, че може да има имотни измами или друго на базата на изтеклата информация, за да може да има злоупотреба, обясни той и добави, че не намират връзка между двете изпратени до медиите писма от предполагаемия хакер, като визира второто, в което се твърди, че е руснак, женен за българка. \"Това писмо с хакера, чиято жена била българка, звучи като \"Една жена каза\". Аз също мога да пусна едно друго писмо от дарк нета, не е трудно, коментира още Горанов.", "date": "2019.07.16", "title": "Горанов: Разговарях с премиера, той очаква от мен решения и събираемост, не оставка"}
{"url": "https://www.faktor.bg/bg/articles/ot-sds-skochiha-sreshtu-uvelichavane-na-danatsi-i-oblagane-na-grazhdanite-s-novi", "text": "Ние, в Съюза на демократичните сили (СДС), сме против прокрадващите се в последно време идеи за увеличаване на данъците и дори облагане на гражданите с нови! Това се казва в позиция на СДС.  От партията посочват също, че като дясна формация, през цялата си 30-годишна история е отстоявала тезата за ниски данъци. \"Стара наша идея е данък дивидент да бъде намален от 5 на 2%, а корпоративният данък печалба за ЕТ - от 15 на 10%, което ще гарантира по-голяма събираемост, ще остави повече средства у тези, които произвеждат и ще е важен стимул за развитие на икономиката. Да не забравяме, че социални държави са само богатите, но преди да станат такива, са натрупали благосъстояние, което могат да преразпределят\", се заявява в позицията. От СДС коментират още, че отношението към данъците е една от най-ярките разделителни линии между левите и десните политики и уточняват, че според десните формации по-ниските данъците създават предпоставки за икономически растеж, осигуряващ по-висок БВП, от който пък е възможно да бъдат заделени повече, като абсолютна стойност средства, за всички сектори, които зависят от бюджетно финансиране. \"За голямо съжаление нашата икономика не е достатъчно конкурентоспособна и затова има нужда от подкрепа, като един от начините е запазване на размера на данъчните ставки и намаляване на тези, които е възможно. Като отчитаме тези факти, се надяваме и призоваваме правителството да удържи обещанието си да няма увеличение на данъците\", подчертават от Съюза на демократичните сили.", "date": "2019.07.16", "title": "СДС скочи срещу идеите за увеличаване на данъци и облагане на гражданите с нови"}
{"url": "https://www.faktor.bg/bg/articles/mvf-prie-ostavkata-na-upravlyavashtiya-direktor-kristin-lagard", "text": "Международният валутен фонд (МВФ) обяви във вторник, че неговият Изпълнителен съвет е приел оставката на управляващия директор Кристин Лагард, като самата оставка влиза ефективно в сила от 12-ти септември. МВФ потвърди, че Дейвид Липтън ще действа като изпълнителен директор, докато бъде намерено постоянно решение. \"Изпълнителният съвет на МВФ ще инициира незабавно процеса по избор на следващия управляващ директор и ще съобщи за това своевременно\", се казва в изявлението на базираната във Вашингтон международна организация. По-рано този месец Лагард временно суспендира задълженията си в МВФ, след като беше номинирана за наследник на Марио Драги като президент на Европейската централна банка (ЕЦБ). Днес тя заяви, че ще се оттегли официално от длъжността си през септември и посочи, че обявеният по-рано \"отказ\" от нейните задължения ще остане в сила, докато тя официално не се оттегли. \"С оглед на по-голяма яснота относно процеса на моята кандидатура за председател на ЕЦБ и времето, което ще отнеме, аз взех това решение в най-добър интерес за МВФ, тъй като по този начин ще се ускори процеса на подбор на моя наследник\", посочи г-жа Лагард.", "date": "2019.07.16", "title": "МВФ прие оставката на управляващия директор Кристин Лагард"}
{"url": "https://www.faktor.bg/bg/articles/ekspert-predupredi-vednazh-otkradnati-lichni-danni-mogat-da-se-izpolzvat-po-vsyako-vreme", "text": "„Киберсигурността е комплексен проблем, по който трябва да се говори. Той не може да се решава на парче. Има нужда от цялостен подход. Но това е наистина сериозен ресурс, с който държавата не разполага, абсолютно убеден съм”. Това заяви пред Нова ТВ експертът по информационна сигурност Борис Гончаров.   „Големият проблем е, че личните данни те са статични данни, те не се променят във времето. Така че оттук до края на живота ви има риск тези данни да бъдат използвани неправомерно. Последствията са сериозни и резонират в дълъг период от време”, коментира Гончаров.   Според него в момента се тръгва в правилната посока по решаване на проблема. „Трябва да се установи какъв е размерът на щетата, да се установи какво може да се извлече от системите като логове, да се анализират. Има мерки, които биха могли да се вземат”, коментира още Горчанов.", "date": "2019.07.16", "title": "Експерт предупреди: Веднъж откраднати лични данни, могат да се използват по всяко време от хакерите"}
{"url": "https://www.faktor.bg/bg/articles/spetsializiraniyat-sad-opravda-kmeta-na-batak", "text": "Специализираният съд оправда кмета на Батак Петър Паунов. \"Все пак в България има правосъдие“, каза Паунов, след като чу оправдателната си присъда. \"Обвинението беше само за длъжностно престъпление и се установи, че клиентът ми е невинен, поради което съдът постъпи както трябва - призна го за невиновен“, посочи адвокатът му Виктор Михайлов. Прокуратурата поиска преди това в пледоарията си 3 години лишаване от свобода за кмета на Батак. \"Поисканото наказание беше лишаване от свобода в размер на 3 години, също така и кумулативно предвидените наказания, а именно глоба в размер на 3000 лв. и лишаване от право да заема длъжност в органите на местната власт за срок от 1 година”, обясни прокурор Мария Борисова, която замества наблюдаващия прокурор в днешно съдебно заседание. Това е първата инстанция по делото, втората съдебна инстанция, ако има протест, е Апелативният специализиран съд. Припомняме, че Петър Паунов е привлечен като обвиняем за това, че в качеството си на длъжностно лице – кмет на община, е внесъл предложение на 12 септември 2015 г. до председателя на Общинския съвет – Батак, за продажба на държавна земя край яз. \"Батак\" и по този начин е осъществил неследващи му се правомощия да се разпорежда с имоти държавна собственост, като предложението е гласувано от ОбС и с договор от 13 ноември 2015 г., е последвала продажба на земята – престъпление по чл. 283а т.1 във връзка с чл. 282 ал.2 пр. 2 във връзка с ал. 1 пр. 3 от Наказателния кодекс.", "date": "2019.07.16", "title": "След искане на прокуратурата за 3 г. затвор специализираният съд оправда кмета на Батак"}
{"url": "https://www.faktor.bg/bg/articles/visoka-otsenka-za-silite-za-spetsialni-operatsii", "text": "Военнослужещи от Силите за специални операции (ССО) получиха висока оценка по време на ежегодното международно учение “Sea Breeze – 2019”. То се проведе от 1 до 12 юли в акваторията и прилежащите територии на Черно море, като домакини бяха САЩ и Украйна, съобщиха от пресцентъра на министерството на отбраната.  По време на церемонията по закриването ръководството на учението и останалите участници от НАТО дадоха висока оценка на личните и професионални качества на военнослужещите и на оперативните способности на българското формирование от Специалните сили.  В учението се включиха около 3000 участници от 19 страни – България, Канада, Дания, Естония, Франция, Грузия, Гърция, Италия, Латвия, Литва, Молдова, Норвегия, Полша, Румъния, Швеция, Турция, Украйна, Обединеното кралство и САЩ. От българска страна взе участие формирование от Втори батальон Специални сили на бригада „Специални сили“ в състав от 12 военнослужещи.  Основните цели на учението бяха повишаване на оперативната съвместимост, засилване на стабилността и сигурността в района на територията на Черно море, споделянето на информация и взаимно сътрудничество и взаимодействие на участващите нации.  По време на учението бяха развърнати многонационални компонентни командвания на всички видове въоръжени сили, включително и компонент Сили за Специални операции. В него взеха участие формирования на ССО на България, Украйна, ментори и съветници от САЩ, Литва и Дания. В общия контекст на учението компонентът Сили за Специални операции изпълняваше задачи по „Планиране и провеждане на специални операции за недопускане контрабанда на оръжие с противникови лодки и кораби и освобождаване на заложници на остров“.  Отработени бяха задачи по планиране на специалните операции, инфилтриране по различни способи („бързо въже“, стоварване и рапел от хеликоптер), провеждане на специално разузнаване, близък бой в затворени пространства, плаване и атака на неподвижен, подвижен кораб и баржа, медицинска евакуация с хеликоптер от суша и вода и др.", "date": "2019.07.16", "title": "Висока оценка за българското формирование на Силите за специални операции"}
{"url": "https://www.faktor.bg/bg/articles/zaradi-iztichaneto-na-lichni-danni-nap-mozhe-da-otnese-globa-do-20-mln-evro", "text": "НАП има срок от 72 часа, за да провери и уведоми надзорника си – Комисията за защита на личните данни, какво точно е атакувано и изтекло от масивите им. Следват препоръки как да се предотврати подобен теч и санкции. „Регламентът предвижда много високи санкции за такъв тип нарушение – до 20 млн. евро. Налагането на санкция веднага, преди да се изяснят съответните факти и обстоятелства, би отнело средства от самия администратор, които той трябва да вложи в момента, за да подобри системите си”, заяви Венцислав Караджов, председател на Комисията за защита на личните данни. Все още не е ясно в какъв размер санкция ще бъде наложена на НАП. Ясно е обаче защо се е стигнало дотук. „Платформите, на които са изградени тези системи са вече остарели. Те не отговарят на съвременните изисквания, софтуерът се развива страшно бързо, и се създава тази възможност за пробив в системата”, допълни Венцислав Караджов. Откъдето данните са изтекли, оттам трябва и да уведомят гражданите, че са жертва. „Ако данни на човек, които се съдържат в документите в НАП, изтекат, примерно в публичното пространство, и това доведе до определени коментари на факти и обстоятелства, свързани с този човек, тогава той би могъл да претендира и неимуществени вреди”, заяви пред камерата на БТВ Александър Кашъмов от Програма \"Достъп до информация\". Европейската комисия може да изпрати експерти в България, ако има нужда. „Киберагенцията ни може много бързо да помогне за установяване на инцидента и технически да бъде направен капацитетът по-резистентен на атаки”, коментира еврокомисарят Мария Габриел. Тя припомни, че случаят в България не е единствен.", "date": "2019.07.16", "title": "Заради изтичането на лични данни НАП може да отнесе глоба до 20 млн. евро"}
{"url": "https://www.faktor.bg/bg/articles/eva-maydel-s-apel-kam-ursula-fon-der-layen-po-vreme-na-debata-v-ep", "text": "Беше много важно да отстояваме българския интерес по време на този дебат. Това е причината да отправя апел към г-жа Урсула фон дер Лайен да работи активно с държавите-членки, които все още имат трудности да признаят, че България е изпълнила всички условия за влизане в Шенген. Другата важна тема, която поставих, е разширяването на Еврозоната. В последните 10 години няма разширяване на Еврозоната. България се движи по своя път и изпълняваме условията за влизане в чакалнята на Еврозоната.  Това каза в Европарламента в Страсбург българският евродепутат Ева Майдел след изказването в пленарна зала на номинираната за председател на Европейската комисия Урсула фон дер Лайен, предаде Novini.bg. \"Дебатът беше много интересен. Ще има скрит вот и всичко може да се случи. Вярвам, че на база на сериозните обещания, които г-жа Урсула фон дер Лайен даде днес пред всички европейци, тя може да бъде избрана. Нямаме нужда от повече институционални войни. Трябва да приемем този избор и още от утре да започнем да изпълняваме обещанията, които сме дали пред нашите избиратели. Те искат това от нас - работа. Г-жа Урсула фон дер Лайен обеща, че ще е съюзник на евродепутатите във всяка една цел, която ние ще преследваме в следващите години. Важно послание от нея беше, че европейските институции трябва да работят заедно. Факт е, че в пленарната зала има над 750 евродепутати и не всички я подкрепят. Тя се обяви твърдо срещу тези, които искат да разрушат ЕС. Факт е, че и много евродепутати промениха своето първоначално неудовлетворение от начина, по който тя беше номинирана за председател на ЕК. Смятам, че г-жа Урсула фон дер Лайен успя да убеди всички ни, че има конкретен план за Европа, който удовлетворява всички групи в Европарламента\", завърши Майдел.", "date": "2019.07.16", "title": "Ева Майдел с апел към Урсула фон дер Лайен по време на дебата в ЕП"}
{"url": "https://www.faktor.bg/bg/articles/borisov-osvobodi-tsipov-ot-mvr-vrashta-se-v-parlamenta", "text": "Със заповед на министър-председателя Бойко Борисов от длъжността заместник-министър на вътрешните работи е освободен Красимир Ципов. Това съобщиха от правителствената информационна служба. Очаква се Ципов да положи клетва като народен представител в 44-то Народно събрание.  Зам.-вътрешният министър влиза в парламента като депутат на мястото на починалата Снежана Дукова. От ЦИК съобщават, че на 5 юли са получили писмо с молба да бъде обявен за народен представител друг кандидат за депутат от ГЕРБ и тъй като Ципов е бил подреден в листата след Дукова, е негов ред да заеме депутатската банка.  Той бе член на Комисията по правни въпроси, заместник-председател и председател на Комисията по вътрешна сигурност и обществен ред, заместващ член в Постоянната делегация на Народното събрание в Парламентарната асамблея на Организацията за сигурност и сътрудничество в Европа в 41 Народно събрание. В 42 Народно събрание е член на Комисията по правни въпроси и Комисията по вътрешна сигурност и обществен ред.", "date": "2019.07.16", "title": "Борисов освободи Ципов от МВР, връща се в парламента"}
{"url": "https://www.faktor.bg/bg/articles/noviyat-gratski-premier-svalya-danatsite", "text": "Новоизбраният гръцки премиер Кириакос Мицотакис предприе мерки за намаляване на данъците в южната ни съседка. Рязко ще паднат налозите върху имотите. Обсъждането на проектозаконите на правителството ще започне утре, след като депутатите положат клетва. Приоритет на правителството е облекчаване на данъчната тежест, съобщи министърът на финансите Христос Стайкурас. Предвижда се намаляване на имотния данък на три етапа, като още от началото на август облекчението ще бъде 10%.През следващата година с 20%, а през 2021 година с още 10%. Това решение е в рамките на политиката за насърчаване на инвестициите и засяга и много българи с имоти в Гърция. Предвижда се намаление на данъка върху доходите от следващата година, като за всяко дете ще има необлагаем доход от 1000 евро. Данък добавена стойност също ще се коригира, като ставката от 24% спада на 22%, а хранителните продукти от 13% на 11%. Законът ще се гласува в парламента най-късно до началото на следващия месец.  Утре новоизбраните гръцки депутати ще положат клетва и парламентът, по решение на правителството, ще работи през лятото без почивка.", "date": "2019.07.16", "title": "Радост за българите с имоти в Гърция: Мицотакис сваля данъците"}
{"url": "https://www.faktor.bg/bg/articles/valeri-simeonov-bsp-i-dps-tselyat-proval-na-mestnite-izbori", "text": "Лидерът на НФСБ Валери Симеонов обвини БСП и ДПС, че с дебатите за машинното гласуване губят времето на Народното събрание и целят да провалят местните избори. От парламентарната трибуна той за пореден път заяви, че депутатите си губят времето с безсмислени дебати за машините, които, по думите му, само обърквали гласуването. Според него, опозицията си търси повод да поиска отново вот на недоверие.  Симеонов припомни на ГЕРБ, че са угодили с машинното гласуване партньорите си от Реформаторския блок, когато управляваха заедно, но ги посъветваха, че вече няма защо да правят компромиси.  Според съпредседателя на \"Обединените патриоти\", сега нямало смисъл да се наливат пари от бюджета в машинното гласуване. \"Машинното гласуване е използване на машина. Никой не може да ме убеди, че не може да се манипулира. Купих си преди да вляза в пленарната зала кафе за 40 ст. Пуснах си левче, но машината не ми върна ресто от 60 ст.\", обясни нагледно Валери Симеонов съмненията си за манипулациите на изборите.", "date": "2019.07.16", "title": "Симеонов: БСП и ДПС ще провалят местния вот, машините за гласуване са като апаратите за кафе в парламента"}
{"url": "https://www.faktor.bg/bg/articles/bsp-opredeli-kandidatite-si-za-kmetove-v-oshte-5-stolichni-rayona", "text": "Президентът на Северна Македония Стево Пендаровски заяви, че е недоволен от скоростта, с която се движат страните от Западните Балкани към европейското семейство, като подчерта, че Европа трябва да бъде по-решителна по този въпрос, предаде агенция МИА. В интервю за черногорската телевизия РТЦГ Пендаровски изтъкна, че европейската перспектива на Западните Балкани няма алтернатива, но е притеснен, че тя е \"замъглена\" в последно време, а пътят към членство в ЕС е бавен и неизвестен. \"Надявам се, че това ще върви по-бързо. Какво послание е това за нас, които още не сме започнали преговори. Ако вие /Черна гора/ преговаряте 7 години и все още няма светлина в края на тунела, тогава какво да кажа на моите граждани в Северна Македония, колко ще продължава това, 15-20 години?\", каза Пендаровски в интервюто. Макар че се очакваше Северна Македония и Албания да получат дати за преговори с ЕС миналия месец, решението беше отложено. \"Всичко, което поискаха от нас, всичко изпълнихме, включително и трудните компромиси. Сега е ред на Европа да изпълни това, което е обещала\", каза Пендаровски.", "date": "2019.07.16", "title": "Пендаровски: Всичко, което поиска ЕС от нас, изпълнихме, включително и трудните компромиси"}
{"url": "https://www.faktor.bg/bg/articles/turchin-napravi-metani-na-putin-za-s-400-s-nyakolkokilogramov-byurek", "text": "Бюрек от няколко килограма е получил руският президент Владимир Путин от турския пекар Хасан Аджар, написа лайф.ру. Майсторът на тестените изделия от град Бурса е изпратил традиционното за страната му ястие на стопанина на Кремъл през изминалите почивни дни. \"Аз искам да дам своя скромен принос към развитието на добрите отношения между нашите две велики страни. Използвам повода да поканя господин Путин да посети нашия древен и красив град\", е написал Аджар. Жестът на турчина е знак на благодарност към стопанина на Кремъл за доставката на руските зенитни ракетни комплекси С-400. Русия е започнала да доставя системите миналата седмица. Путин и турският му колега Реджеп Ердоган бяха сключили споразумение през 2017 г.", "date": "2019.07.16", "title": "Турчин прави метани на Путин за ракетите С-400"}
{"url": "https://www.faktor.bg/bg/articles/yotova-nedovolna-ot-rechta-na-ursula-fon-der-layen", "text": "Речта на Урсула фон дер Лайен в Европарламента съдържа повече емоции, отколкото отговори. Това коментира вицепрезидентът Илияна Йотова във Фейсбук по повод изслушването на Урсула фон дер Лайен в ЕП. \"Урсула фон дер Лайен днес в Европарламента: Реверанс към политическите групи за събиране на гласове. За всекиго по нещо. За десните – инвестиции, за левите – минимални заплати, за зелените – започна речта си с климата. Повече емоции, отколкото отговори\", пише  Йотова. \"Не чухме: - как да се разпределят евросредствата в следващия бюджет. - как да се сближават Изтокът и Западът на Европа. - думата „разширяване“ отсъстваше, както и Западни Балкани. Нито дума и от българските евродепутати за ролята на България в тази политика. - кои са мерките за борба с тероризма и как животът на европейците да стане по-сигурен. - за миграцията – както досега. Много думи, малко идеи за действия. - двойните стандарти в Европа не притесняват кандидата за председател на ЕК. Въпреки настойчивите въпроси от залата липсваше позиция за Шенген. Добре е да цитираш велики личности. Цитатите са там, където няма отговори\", посочва още Йотова.", "date": "2019.07.16", "title": "Йотова недоволна от речта на Урсула фон дер Лайен"}
{"url": "https://www.faktor.bg/bg/articles/dps-nyama-da-podkrepi-prezidentskoto-veto-za-subsidiite", "text": "От 2005 година ДПС беше партията, която предложи и наложи модела за публичното финансиране на политическите партии. Ние още смятаме, че този модел е по-справедлив. За съжаление голяма част от системните партии залитнаха на полюса на популизма и почнаха да говорят за намаляне на партийните субсидии, но никой не отвори дебат какво ще стане след това и как ще се финансират партиите. Ние от ДПС предложихме завършен модел. Другият модел беше този, който действаше до 2005 година. В този смисъл ще подкрепим повторното приемане на закона. Това обяви в кулоарите на парламента депутатът от ДПС Хамид Хамид по повод наложеното президентско вето върху промените в Закона за държавния бюджет, касаещи партийните субсидии. \"До гласуването на 1 лев партийна субсидия имахме наше предложение за 0 лева. След като то не беше прието, а по време на дебатите ДПС ясно каза, че всяко намаляване от 11 лева е равно на 0 лева, подкрепихме промените в Закона. Ясно заявихме защо подкрепяме 1 лев субсидия. Ясно предупредихме всички партии, които залитнаха по популизма, че с тази работа шега не бива. Не намирам популизъм в мотивите на президента. Той си има теза, че финансирането не трябва да е публично и това е негово право\", завърши Хамид.", "date": "2019.07.16", "title": "ДПС няма да подкрепи президентското вето за партийните субсидии"}
{"url": "https://www.faktor.bg/bg/articles/otmyanata-na-mashinnoto-glasuvane-mina-na-parvo-chetene", "text": "Парламентът прие промените в Изборния кодекс на първо четене. \"За\" промените гласуваха 122 народни представители, \"против\" - 96 \"въздържали се\" - 1, с което бяха приети. Измененията са внесени от ПГ на ГЕРБ и подписани от ПГ на \"Обединени патриоти\". Текстовете предвиждат отмяна на машинното гласуване за местни и парламентарни избори. Този вид гласуване да остане за президентски и европейски вот.  Това е второто отваряне на Изборния кодекс за тази година. През февруари на два пъти депутатите се занимаваха с промените в изборното законодателство. На 14 февруари 2019 г. депутатите приеха изменения в Изборния кодекс, с които решиха хартиеното гласуване да бъде заменено с машинно на вота след местните избори през 2019 г. Предложеният текст предвиждаше още при европейския вот машинно гласуване да се проведе в най-малко 3000 избирателни секции, а за общите избори за общински съветници и кметове през 2019 машинно гласуване да бъде осъществено в най-малко 6000 избирателни секции.  На 26 юни 2019 г. на заседание на Правна комисия след евровота председателят на ЦИК Стефка Стоева отчете, че увеличаването на броя на секциите с машинно гласуване вероятно ще доведе до увеличаване на несъответствията и грешките в протоколите на СИК, което при този вид избори може да повлияе на резултата.Стоева отчете още, че 58 967 избиратели са гласували с машини, което е 7.59% от всички гласоподаватели Председателят на ЦИК уточни, че в секциите с машинно гласуване само 27.7% от избирателите са избрали да гласуват с машина, останалите 72.3% от избирателите са предпочели да гласуват с хартиена бюлетина.  „Тези данни сочат, че цената на един глас с машинно гласуване с оглед броя на избирателите и разходите за наемане на машините, за сертифицирането им, за провеждане на пазарно проучване, за организиране на обществената поръчка, за допълнителното възнаграждение на членовете на секционните избирателни комисии с машинно гласуване възлиза на около 59 лв.“, посочи също Стоева. По думите й за сравнение цената на един глас с хартиена бюлетина е 0.77 лв. Общата цена на бюлетините е 1 489 989 лв“, каза още Стоева. Тя подчерта, че въпреки трудностите, всичките машини са доставени в 3000 секции. По думите й в 149 от тях няма избирател, който да е гласувал машинно.", "date": "2019.07.16", "title": "Депутатите отмениха машинното гласуване на първо четене"}
{"url": "https://www.faktor.bg/bg/articles/razsledvaneto-vav-voenna-informatsiya-dvuposochno-za-tech-na-informatsiya-i-izvanbyudzhetni-harchove", "text": "Разследването в служба \"Военна информация\" е две посоки. Едната е изтичането на класифицирана информация, а втората – финансови нарушения, т.е. как се харчат бюджетни и извънбюджетните постъпления в тази служба. Това заяви заместник-главният прокурор Иван Гешев. Прокурор Гешев потвърди, че към този момент има привлечени към наказателна отговорност две лица – бившият и настоящият шеф на службата. \"Към този момент нямаме обвинения за финансови нарушения. Надяваме се след събирането на достатъчно доказателства да има обвинения и в това направление“, обясни той. Според събраните от държавното обвинение данни шефът на служба \"Военна информация\" е накарал представител на службата в държава от ЕС да даде информация на бизнесмен, която пряко засяга неговите бизнес интереси, както и да го вози с автомобил няколко дни. \"Не знам дали е обидно за един офицер това нещо, но за българското граждани трябва да е обидно“, коментира Гешев. \"Трябва да бъде ясно едно – ако ти работиш за българската държава и заплатата ти плащат българските граждани, трябва да си вършиш служебните задължения по начин, разписан в закона. Трябва да работиш за българските граждани“, категоричен е зам.-главният прокурор. Иван Гешев не коментира хакерската атака към НАП с аргумента, че върху нея работи ГДБОП. На въпроса дали ще се кандидатира за главен прокурор, той отговори лаконично: \"Няма да коментирам този въпрос. По-нататък“.", "date": "2019.07.16", "title": "Двама от \"Военна информация\" привлечени към наказателна отговорност, проверяват още извънбюджетните харчове"}
{"url": "https://www.faktor.bg/bg/articles/obshtestvo/zakon-i-red/ekspert-za-atakata-sreshtu-nap-nepriyatnite-posleditsi-sa-za-publichnite-administratsii-i-finansovite-institutsii", "text": "\"На първо място трябва да се провери дали базата данни е била уязвима, за да се получи този теч на информация, който - ако се окаже реален - би бил безпрецедентен случай в нашата история\", коментира експертът по киберсигурност Любомир Тулев по повод вчерашната хакерска атака срещу НАП. \"Според мен става дума за външна намеса, като не изключвам възможността за координирана атака срещу българските институции. Съобщението за атаката бе разпратено чрез руски сайтове, като Яндекс, но се съмнявам, че Русия стои зад случилото се\", отбеляза експертът и допълни, че е разгледал част от файловете, които се оказали стари данни отпреди 19 години. По думите му ако информацията е актуална, най-притеснителна би била финансовата информация за българските граждани. \"По всяка вероятност става въпрос за хакерска атака. Предстои тепърва да разберем какво и как е станало. Съгласен съм, че течът на данъчната информация би бил най-притеснителен, но всичко засега е в рамките на предположенията\", коментира по темата Тихомир Безлов от Центъра за изследване на демокрацията. Той допълни още, че неприятните последици биха били най-вече за публичните администрации и финансовите институции.", "date": "2019.07.16", "title": "Експерт за атаката срещу НАП: Неприятните последици са за публичните администрации и финансовите институции"}
{"url": "https://www.faktor.bg/bg/articles/netanyahu-sravni-iranskata-zaplaha-s-natsistka-germaniya", "text": "Израелският премиер Бенямин Нетаняху предупреди, че ЕС може и да не се събуди за заплахата от Иран, „докато иранските ядрени ракети не паднат на европейска територия“, предаде Би Би Си. Нетаняху сравни европейския подход към иранските нарушения на ядрената сделка от 2015 г. с провалената дипломация с нацистка Германия преди Втората световна война. „И тогава имаше такива, които си бяха заровили главата в пясъка и не виждаха приближаващата опасност“, подчерта Нетаняху. Коментарът му бе направен в отговор на думите на върховния представител на ЕС за външните работи Федерика Могерини, че нарушенията на ядреното споразумение от страна на Техеран не са значителни. Иран казва, че действията му са в отговор на върнатите американски санкции, но настоява, че не се стреми да създаде ядрено оръжие.", "date": "2019.07.16", "title": "Нетаняху: ЕС ще се събуди за заплахата от Иран, но ракетите вече ще са изстреляни"}
{"url": "https://www.faktor.bg/bg/articles/the-national-interest-moskva-shte-zapochne-proizvodstvoto-na-sistemata-s-500-mnogo-po-skoro-ot-ochakvanoto", "text": "В статия за американското издание   Марк Епископос, автор в списанието, младши изследовател в Центъра за национални интереси и аспирант в Американския университет, представя изтекла в медиите информация за новата руска система С-500, като предупреждава, че производството й ще започне много по-скоро от очакваното.  След няколко месеца на мълчание и частични изтичания на информация от анонимни източници, високопоставени руски представители на отбранителната промишленост направиха най-накрая изявления за началото на производството на системите С-500. От тях става ясно, че очевидно те ще се появят по-бързо от очакваното. Сергей Чемезов, главен изпълнителен директор на корпорация „Ростек\", стартира нов кръг от спекулации по този въпрос с изявление, направено в интервю за руски телевизионен канал. Той обяви, че системата за противовъздушна отбрана С-500 ще бъде пусната в експлоатация „много скоро\". „Създава се ново модерно оръжие. И ако вече имаме възможност да продаваме С-400, днес започваме да произвеждаме С-500. Това е по-модерен комплекс. Сега не бих искал да говоря за него, той все още не е на въоръжение. Мисля, че скоро ще се появи\". Денис Мантуров, руският министър на промишлеността и търговията, отиде още по-далеч от Чемезов: „Развитието на противовъздушната ракетна система „Прометей С-500“ навлезе в заключителната фаза. Приключиха контролните изпитания на елементите на ЗРС С-500. Потвърдени са основните характеристики и ЗРС е готова за серийно производство. Като цяло програмата върви по план, първите С-500 ще постъпят на въоръжение в руската армия в определените срокове, заложени в програмата за въоръжение 2027“, подчерта Мантуров.  Остава неясно какъв точно е този график, като в същото време някои експерти вярват, че серийното производство на системата С-500 едва ли ще започне в периода от 2018 до 2027 година. Многобройните изявления на Кремъл през последните няколко седмици обаче показват, че първите противоракетни системи С-500 може да бъдат пуснати в експлоатация по-рано от очакваното.  Руският вицепремиер Юрий Борисов заяви следното: „Успешните предварителни тестове позволиха на руското министерство на отбраната да вземе решение за съкращаване на срока за началото на серийните доставки до войските на тази система. В резултат на това С-500 ще бъдат въведени още през следващите години“. Това може да стане още през следващата година, тъй като по-рано руският министър на отбраната Сергей Шойгу обяви, че руската армия ще получи първите комплекси С-500 през 2020 година. Данните за параметрите на С-500 все още не са официално обявени, но в медиите вече изтече много информация, както и обещанията на производителите, че новите комплекси ще бъдат най-добрите в своя клас - радиусът им ще бъде 600 километра, те ще могат едновременно да поразяват до 10 балистични цели с ракети, които летят със скорост 6,5 километра (4 мили) в секунда. Но защо Кремъл, след години на забавяне, сега е толкова заинтересован от бързото пускане в експлоатация на С-500? Няколко фактора повлияха на това решение. Първо, говорим за графика на експортните доставки. Коментарът на Чемезов възражда предишни спекулации относно факта, че руската отбранителна индустрия се въздържа да направи важно изявление относно системите C-500, докато не приключат критичните договори за доставка на C-400 в Индия, Китай и Турция. Освен това подновеното желание на Кремъл да започне производство на комплекси С-500 съвпада с шокиращото изявление на турския президент Реджеп Тайип Ердоган, че Анкара и Москва ще произведат съвместно С-500. Второ, сега е ясно, че С-500 нямат такова отношение към С-400, както последната към С-300: руските военни няма да заменят всички С-400 със С-500 в близко бъдеще. С-500 ще действа заедно със системата за противовъздушна отбрана С-400. Двете заедно са проектирани да задържат надеждно най-опасните хиперзвукови междуконтинентални балистични ракети в близкото пространство. Комплексите С-500 са проектирани да изпълняват жизненоважни, но в същото време и по-второстепенни стратегически задачи, поради което е малко вероятно те да се произвеждат в голям мащаб. В същото време комплексите С-400 в обозримо бъдеще ще представляват традиционната основа на руския арсенал за противоракетна отбрана.", "date": "2019.07.16", "title": "The National Interest: Москва ще започне производството на ракетни системи С-500  много по-скоро от очакваното"}
{"url": "https://www.faktor.bg/bg/articles/ruskata-afera-s-partiyata-na-salvini-se-razrastva", "text": "Приближен на италианския вицепремиер Матео Салвини бе разпитван от прокурори за предполагаем план за финансиране от Русия на крайнодясната партия на Салвини - \"Лига\", предаде Франс прес. Джанлука Савоини бе разпитван във връзка с информацията за негова среща в Москва с трима руснаци. Той се е позовал на правото си на мълчание, съобщават италиански медии. Първите данни за такава среща през октомври в хотел в Москва се появиха през февруари, а американският сайт Бъзфийд публикува запис на разговори, водени на тази среща, в които се споменава за уговорка да се отклонят към Лигата 65 милиона долара ( 58 милиона евро) от транзакция при покупка на руски петрол чрез посредници. Според Бъзфийд не е ясно дали уговорката е била изпълнена. 56-годишният Савоини е бивш журналист, женен за рускиня. Той е президент на асоциацията Ломбардия - Русия и е смятан за един от основните контакти на Лигата с Москва. Матео Салвини отрича да е получавал пари от Русия, но опозиционните партии настояват той да даде обяснения пред парламента. На въпрос дали вицепремиерът трябва да го стори, министър-председателят Джузепе Конте отвърна пред журналисти: \"Защо не? Нашата линия на поведение е ясна: абсолютна прозрачност пред италианските граждани и абсолютна лоялност към националните интереси. В това отношение нашето правителство няма да се отклони нито на косъм\", добави той. Още един от италианците, присъствали на срещата в Москва - адвокатът Джанлука Меранда, може да бъде също разпитан в прокуратурата в близките дни, посочват италиански медии. Вицепремиерът Салвини никога не е крил възхищението си към руския президент Владимир Путин, който посети Италия в началото на месеца и спомена възможността за споразумение за сътрудничество между неговата партия \"Единна Русия\" и партията Лига на Салвини. Но Салвини увери, че подкрепата му за Путин и противопоставянето му на европейските санкции, наложени на Русия след анексията на Крим, са безкористни.", "date": "2019.07.16", "title": "Руската афера с партията на Салвини се разраства"}
{"url": "https://www.faktor.bg/bg/articles/hakerat-probil-nap", "text": "Авторът на хакерската атака в системата на НАП проговори в мейл за мотивите и самоличността си. В нов имейл, изпратен по думите му до Нова тв, bTV и \"Капитал\", той разказва, че е руснак, женен за българка. И двете писма - от вчера и от днес - обаче са написани на английски. \"Родителите на съпругата ми живеят в България и със собствените си очи съм виждал колко прецакана е държавата ви\", пише човекът, изпратил новото си съобщение от различен от първия имейл адрес и цитиран от Нова тв. \"С радост ще разкрия подробности за този пробив, така че вашето корумпирано правителство да не лъже аудиторията ви\", пише хакерът.„Този теч се случва от 11 години насам. Ако корумпираното ви правителство разкрие уязвимата система, ще можете да видите тази информация в Web Archive (Internet Wayback Machine). Данните са хаквани и през 2012 г. Тогава никой не разбра, че сме успели да инфилтрираме 30 GB информация”, обяснява той. Отговорът изобилства с презрително отношение към българските институции: „Глупавите ви правораздавателни органи няма да открият нищо. Просто ще прикрият истината. Ако това се случи, аз лично ще кача информацията в руски и български торент тракери, така че всеки ще може да я свали свободно. Ако медиите, с които влизам в контакт, публикуват невярна информация, ще разкрия още две порции данни – отново от Министерството на финансите”, допълва авторът. От писмото става ясно, че въпросните данни съдържат финансови данни за тези медии.", "date": "2019.07.16", "title": "Хакерът, пробил НАП: Руснак съм. Виждал съм колко прецакана е държавата ви"}
{"url": "https://www.faktor.bg/bg/articles/maya-manolova-atakuva-v-ks-zabranata-za-svobodnoto-kampinguvane", "text": "мбудсманът Мая Манолова атакува промените в Закона за устройство на Черноморското крайбрежие в Конституционния съд. С тях депутатите наложиха глоби за разпъване на палатки и слагане на чадъри върху дюни, съобщиха от офиса на Манолова. Днес текстовете бяха обнародвани в Държавен вестник. С тях се определя глоба от 500 до 1000 лв. при поставяне на плажни принадлежности върху дюни. Санкции от 1000 до 3000 ще се налагат и за спиране на коли, ремаркета, кемпери и каравани (или имуществена санкция до 5000 лв.). Поставянето на преместваеми обекти и съоръжения по неохраняеми плажове без право на това ще се наказва с глоба от 5000 до 10 000 лв. или с имуществена санкция от 10 000 до 50 000 лв. Президентът Румен Радев наложи вето на текстовете, но депутатите прегласуваха текстовете, без да ги променят. Според Манолова промените в закона са \"в противоречие с нормите на конституцията за принципите на демократичната и правова държава, задълженията за опазване и възпроизводство на околната среда и за разумно използване на природните богатства и ресурси, за уреждане на режима на земята със закон и правото на гражданите на здравословна и благоприятна околна среда\". Тя акцентира, че изпреварващо се налагат административни наказания още преди да са определени местата за къмпингуване.", "date": "2019.07.16", "title": "Мая Манолова атакува в КС забраната за свободното къмпингуване"}
{"url": "https://www.faktor.bg/bg/articles/daniela-daritkova-ne-iskame-da-podlozhim-na-risk-badeshtiya-mesten-vot-s-mashinnoto-glasuvane", "text": "Предлаганите от нас промени в Изборния кодекс са продиктувани от многобройните констатации за несъвършенствата на машинното гласуване. Това каза председателят на ПГ на ГЕРБ д-р Даниела Дариткова по време на представянето на мотивите по Изборния кодекс, предаде Агенция „Фокус\". Тя уточни, че за евровота в 146 секции няма подаден глас през машина.  „В още 295 или 9,9 % машинно гласували под 10 гласоподаватели“, каза още д-р Дариткова. По думите й 72, 3 % от са предпочели да гласуват с хартиена бюлетина, в това число и знакови защитници на машинното гласуване. Тя отчете, че местните ибори се провеждат в два тура и в две последователни недели и в случа на балотаж всички машини трябва да се върнат, сертифицират, изпратят обратно в секциите в изключително кратки срокове.  „По данни на експертите дължината на протокола от машинното гласуване ще достигне 10-15 метра“, посочи още д-р Дариткова. Според нея отчитането на машинния и хартиения вот ще предизвика забавяния. Тя подчерта, че няма машинно преброяване на вота, а само машинно гласуване с ръчно преброяване на вота.  \"На изборите за ЕП е отчетено некоректно преброяване на преференциите при машинно гласуване\", посочи още д-р Дариткова.  \"На местните избори съществува сериозна опасност да се нарушат изборните резултати и те да бъдат оспорвани\", изтъкна още председателят на ПГ на ГЕРБ. Тя обърна внимание, че в повечето държави - членки на ЕС не се провежда машинно гласуване. Според нея се очертава риск от загуба на доверие в изборната система на България и затова ГЕРБ предлага на местните избори през 2019 г. да не се прилага машинно гласуване. \"Наистина ако ценим демократичното право на всеки българин да гласува за свои представители в местната власт, трябва да преосмислим прилагането на машинното гласуване. Ще помоля защитниците му да не внушават фалшиви надежди, че това е панацея срещу купения и корпоративен вот\", допълни д-р Дариткова. \"Не искаме да подложим на риск бъдещия местен вот\", каза тя и посочи, че ГЕРБ, \"Воля\" и \"Обединени патриоти\" държат да се проведат избори с легитимен резултат.", "date": "2019.07.16", "title": "Даниела Дариткова: Не искаме да подложим на риск бъдещия местен вот с машинното гласуване"}
{"url": "https://www.faktor.bg/bg/articles/nap-probivat-e-stanal-zaradi-slabost-v-edna-ot-elektronnite-ni-uslugi-vremenno-tya-e-spryana", "text": "Националната агенция за приходите  потвърди, че е имало неоторизиран достъп до сървъра ѝ. Говорителят на НАП Росен Бъчваров заяви, че изтеклата информация е конфиденциална, но съвпада с тази, съхранявана в НАП. Пробивът в системата е станал заради слабост в една от електронните услуги, предоставяна от НАП. Временно е спряна услугата \"Възстановяване на ДДС от чужбина\", от която се вярва, че е осъществен пробивът. Комисията за защита на личните данни е уведомена, допълни той. \"Сравнихме данните, които циркулират в общественото пространство, сравнихме около 30% от тези данни, тоест не сме сравнили изчерпателно всичко, което е обявено публично и е достъпно публично. Можем да потвърдим, към настоящия момент, че това е информация, съхранявана от Националната агенция за приходите, тоест, тази информация, която циркулира публично, съвпада с информацията в базата данни на НАП. Информацията неправомерно, в противоречие на закона, е достъпeна, получена и публикувана. Информацията е защитена по закон! Това са лични данни, това е данъчноосигурителна информация, тоест конфиденциална информация, която законът изрично защитава. Достъпът е осъществен заради уязвимост на една от електронните услуги, които Националната агенция за приходите предоставя – за възстановяване на ДДС, платен в чужбина. Чрез тази уязвимост трето лице, за което малко по-късно ще коментираме, е осъществило нерегламентиран достъп до около 3% от информацията, съдържаща се в базите данни на Националната агенция за приходите\". Към момента тази уязвимост е отстранена и възможностите за, най-общо казано, злоупотреба с тези данни, са ограничени. За да се получи това, беше наложено временно услугата \"Възстановяване на ДДС, платено в чужбина\", да бъде спряна. Тя в момента не функционира, защото основните подозрения на екипите на НАП и на правоохранителните органи е, че нерегламентираният достъп е осъществен чрез нея. Ще остане спряна толкова дълго, колкото е необходимо, за да възстановим информационната сигурност в нейния първоначален обем\". Съветът по сигурността приключи своето заседание под председателството на премиера Бойко Борисов. Шефовете на службите, министърът на вътрешните работи и министърът на финансите обсъдиха действия след хакерската атака над сървърите на НАП. След заседанието, министър Младен Маринов заяви: \"От домейн, който е руски, е изпратено съобщение до български медии. Впоследствие линковете водят до сървър, на който е качена информация. От извършената проверка на част от информацията, в момента продължава проверката, можем да твърдим по категоричен начин, че тази информация е налична в сървърите на НАП, което потвърждава, че е извършен нерегламентиран достъп до информация на Национална агенция по приходите. Екипите продължават работа по отношение на изясняване на начина, по който е пробита системата. Предприети са мерки за минимизиране на щетите. Също така, по разпореждане на премиера, в другите държавни институции се извършва преглед на информационните системи с оглед констатиране на уязвимости по отношение на външен нерегламентиран достъп\". Финансовият министър Владислав Горанов допълни: \"Информацията, която е изтекла, съществува. Тя е добита в НАП посредством деклариране от страна на лицата. Освен че е засегната лична информация и че е разкрита лична информация, не виждам причина за притеснения от страна на българските граждани дотолкова, доколкото анализът на информацията, която се разпространява, според експертни оценки, е недостатъчна, за да може да се направи цялостен извод за имущественото състояние на конкретни лица... Виждаме, че атаките от подобен мащаб зачестяват и няма нито една държава или нито една система, или нито една фирма, която да не е уязвима от подобно вмешателство отвън. Не искам да следвам думите на министър Маринов и да търся връзка между актуализацията на бюджета, придобиването на нови способности за армията и деня, с който съвпадна този теч на информация, тъй като сме сигурни, че тя е придобита по-рано. Дали нарочно е съвпаднал този ден, или не е – тема за спекулации. Мога да ви уверя, че от вчера, както бяхме уведомени за подобен теч на информация, най-добрият възможен капацитет, наличен в държавата, в това число със съдействието на частния бизнес, работи върху системите на НАП, така че да предотвратим възможността за всякакви спекулации по темата\". Не е ясно колко са засегнатите лица. България вече е поискала помощ от Европейската служба по киберсигурност. Отправена е била и молба към домейна, публикувал информацията, да я свали, но това не се е случило. Горанов уточни, че разпространяването на информация чрез руски домейн не е категоричен знак, че и хакерската атака е руска. ГДБОП ще сезира прокуратурата. Ще бъде сезирана и Комисията за защита на личните данни.", "date": "2019.07.16", "title": "НАП: Пробивът е станал чрез електронната услуга \"Възстановяване на ДДС от чужбина\""}
{"url": "https://www.faktor.bg/bg/articles/bsp-vika-borisov-v-parlamenta-zaradi-hakerskata-ataka", "text": "ПГ \"БСП за България\" призова в парламента да дойдат премиерът Бойко Борисов и министрите Младен Маринов и Владислав Горанов във връзка с хакерската атака срещу НАП. Това каза народният представител от БСП Иван Иванов. Щом тази сутрин се събра Съветът по сигурност в Министерски съвет, към момента е крайно нужно г-н премиерът да дойде тук. След разпадането на Търговския регистър, след като се наляха 2 млрд. лева в електронното управление, след като приехте неработещ Закон за киберсигурност, днес сме свидетели на най-сериозната и най-мощната хакерска атака спрямо българската държава, каза още Иванов. Председателят на парламента Цвета Караянчева каза в отговор, че ще информира министър-председателя и министрите на финансите и на вътрешните работи.", "date": "2019.07.16", "title": "БСП вика Борисов в парламента заради хакерската атака"}
{"url": "https://www.faktor.bg/bg/articles/raste-podkrepata-za-layen-evrodeputatite-ot-italianskoto-dvizhenie-pet-zvezdi-shte-glasuvat-za", "text": "Европейският парламент гласува днес в 19 часа българско време в рамките на пленарната си сесия в Страсбург кандидатурата на германката Урсула фон дер Лайен за председател на Европейската комисия.  Дебатите преди вота бяха предшествани от реч на Фон дер Лайен, в която тя изложи своите приоритети като ръководител на институцията през следващите пет години в опит да получи подкрепа на мнозинството от евродепутатите.  Френският евродепутат от „Обнови Европа“ и бивш съветник на френския президент Стефан Сежурне междувременно заяви, че френските му колеги от групата ще подкрепят кандидатурата на Урсула фон дер Лайен за  председател на Европейската комисия. Той изрази увереност, че тя ще получи голямо мнозинство от проевропейски сили в Европейския парламент. Лидерът на групата Дачиан Чолош изрази подкрепата си за нея, а Маргрете Вестагер, бивша водеща кандидатка за ЕК на „Обнови Европа“, също похвали в Туитър речта на Фон дер Лайен. Александър Стуб, финландски политик, който може да се окаже резервен вариант, в случай че Фон дер Лайен не успее да спечели одобрението на ЕП, също приветства като „отлична“ речта ѝ.  Подкрепа за нея изразиха от евродепутатите от италианското движение „Пет звезди“, които са независими членове на ЕП. Групата на социалистите и демократите заяви вчера, че няма да излезе с общо решение, а всеки ще гласува по съвест.  Подкрепата за кандидатката расте въпреки съпротивата на Зелени, крайнодесни и крайнолеви срещу нея. Популистката и националистическа група „Идентичност и демокрация“ в Европейския парламент обяви, че няма да гласува за Урсула фон дер Лайен. По-рано и групите Зелените/Европейски свободен алианс и Европейска обединена левица/Северна зелена левица заявиха, че няма да гласуват за кандидатурата на германката, а днес определиха нейните изявления като празни обещания. Същевременно тя бе атакувана и от Зелените именно затова, че търси подкрепа от крайната десница. Съпредседателят на групата Филип Ламбер заяви: „Имаме усещането, че сте готова да приемете всякаква подкрепа, откъдето и да идва, в това число и от редиците на популистите. При това положение, ние не можем да бъдем едни от тях“. Междувременно Урсула фон дер Лайен сблъска позициите си с британския евродепутат и двигател на Брекзит Найджъл Фарадж, който я обвини, че иска да изгради ЕС под нова форма на комунизъм. На това тя отговори, че би искала да работи заедно с британските евродепутати, като добави, че може и да мине без Фарадж.  Германската кандидатка влезе и в остър сблъсък с евродепутата Йорг Мойтен от крайнодясната „Алтернатива за Германия“, който подчерта, че групата му „Идентичност и демокрация“ няма да я подкрепи и че никой в Германия няма да се протестира срещу оттеглянето ѝ от поста министър на отбраната. „Доволна съм, че няма да получа и един глас от вас“, отговори тя.  За да спечели поста, Фон дер Лайен се нуждае от абсолютно мнозинство, а засега има сигурната подкрепа само на Европейската народна партия, която разполага със 182 мандата, а тя се нуждае от подкрепата на половината плюс един от тези, които ще присъстват в пленарната зала. Към момента парламентът има 747 членове, съгласно получените официални известия от националните органи, което означава, че необходимият праг е 374 гласа. Председателят Давид Сасоли ще обяви официално необходимия брой гласове преди началото на гласуването, което се провежда чрез тайно гласуване с хартиени бюлетини. Евродепутатът от ЕНП Ева Майдел попита Урсула фон дер Лайен дали ще помогне на страни като България, изпълнили необходимите критерии, да се присъединят към Шенген и еврозоната: „Правилата трябва да се прилагат към всички. Когато страни като България са изпълнили критериите за присъединяване към Шенген, те трябва да бъдат част от него. Ще се ангажирате ли да проведете диалог със страните-членки в Съвета, които не искат да признаят, че това е така? И за еврозоната - за да не се разглежда като клуб само за някои, предвиждате ли разширяване през следващите 5 години със страните, изпълнили критериите?“. Евродепутатът от „Обнови Европа“ Илхан Кючюк отправи два въпроса към кандидатката да оглави Европейската комисия - за европейската перспектива за Западните Балкани и за ЕС на двете скорости. Като отбеляза, че Общността има нужда от промяна и гражданите са показали това с вота си на европейските избори, Кючюк подчерта: „Интеграцията на държавите от Балканите е ключов въпрос за бъдещето на ЕС. Напоследък се вижда, че за тях се говори като за зона на сигурност, но не и като част от ЕС. Отсъствието на бъдещ еврокомисар за разширяването ще бъде недвусмислен знак, че регионът е изоставен. Второ, днес имаме не просто съюз на различни скорости, а съюз на различни стандарти – при храните, при техниката, при международния транспорт. Едни са в Шенген, за други се прилага неефективен Механизъм за сътрудничество и проверка. Въпросът ми е какво конкретно ще направите в тази посока?“. В заключителната си реч пред Европейския парламент Фон дер Лайен призна, че има разделение между Западна и Източна Европа и заяви, че изпълнилите критериите за Шенген и еврозоната страни-членки трябва да бъдат възнаградени: „Давам си сметка, след като чух толкова много аргументи от вас, че има усещане за разделение между Централна и Източна Европа, от една страна и Западна, от друга. И това разделение ние трябва да преодолеем. Изпълнена съм с респект, когато мисля за усилията, които страните от Централна и Източна Европа са положили за присъединяването си към ЕС, Шенген и еврозоната. И ако те са изпълнили критериите, трябва да бъдат възнаградени“. В изказването в ЕП Фон дер Лайен заяви, че е готова да удължи британското напускане на ЕС след 31 октомври, ако е необходимо. „Готова съм за допълнително удължаване на напускането, ако има добра причина да се поиска повече време“, заяви тя. Британецът Джефри ван Орден заяви, че неговата група на Европейските консерватори и реформисти е „разочарована“, тъй като всичко, което тя е предложила е „удължаване на датата за напускане“. „Това не може да се нарече амбициозно“, подчерта той и настоя, че поправки в аспектите на сделката за Брекзит, които са неприемливи за Обединеното кралство.  Фон дер Лайен обеща още да предложи „зелена сделка“ за Европа в първите си 100 дни на поста, която може да включи въглеродна неутралност на Стария континент до 2050 г. „Ще предложа първия европейски климатичен закон, който ще постави цел до 2050 г. в закон“, подчерта тя. В опит да удовлетвори искания на социалистическото семейство германската кандидатка обеща да се застъпи и за по-справедливи данъци. Тя обеща и пълна равнопоставеност между мъже и жени в бъдещата Еврокомисия: „Ние сме половината от населението. Искаме нашия справедлив дял“. Фон дер Лайен призова ЕС да се присъедини към Истанбулската конвенция за превенция на насилието срещу жени и домашното насилие. „Всеки, който работи на пълен работен ден, трябва да изкарва минимална работна заплата, която да му позволява да живее достойно. Затова ние ще развием рамката при пълно зачитане на различните трудови пазари. Според мен обаче най-доброто решение е колективното договаряне със синдикатите“, каза още Фон дер Лайен. И допълни: „Ще подкрепям честното облагане - било за автомобилната индустрия, било за дигиталния сектор. Когато технологичните гиганти правят огромни печалби в Европа, това е добре, защото ние сме отворен пазар и обичаме конкуренцията. Но ако печелят, като се облагодетелстват от нашата образователна система, уменията на нашите работници, нашата инфраструктура и социална сигурност, не е приемливо да печелят, а да плащат нищожни данъци, просто защото са изиграли данъчната ни система“. Междувременно генералният секретар на ЕК и бивш шеф на кабинета на Жан-Клод Юнкер – германецът Мартин Зелмайер, съобщи, че ще напусне поста си в края на следващата седмица. По този начин той иска да разсее опасенията, че институцията ще бъде доминирана от германци.", "date": "2019.07.16", "title": "Расте подкрепата за Урсула фон дер Лайен, очаква се голямо мнозинство от проевропейските сили"}
{"url": "https://www.faktor.bg/bg/articles/turskiyat-vanshen-ministar-sled-sanktsiite-ot-es-shte-izpratim-i-chetvarti-korab-v-iztochnoto-sredizemnomorie", "text": "Турският външен министър Мевлют Чавушоглу не смята за необходимо решението на ЕС за налагане на санкции на Турция заради сондажите край Кипър \"да се взима много сериозно\", предаде турската частна телевизия НТВ. По думите на Чавушоглу взетите от ЕС решения целят да удовлетворят кипърските гърци. Външните министри на страните в Европейския съюз наложиха вчера първоначални санкции срещу Турция заради нейните сондажи за газ във водите на изключителната икономическа зона на Кипър. В декларация, приета снощи, министрите заявиха, че в светлината на \"продължаващите и нови незаконни сондажни дейности\" на Турция, те прекъсват преговорите за споразумение за въздушния транспорт и ще приканят Европейската инвестиционна банка да преразгледа отпускането на кредити на Турция. Освен това ЕС намалява с близо 150 милиона евро европейската помощ, предвидена за Турция през 2020 г.  \"Няма смисъл (решенията на ЕС) да се приемат много сериозно. Препоръката към банката е ново противоречие на ЕС. Те знаят, че е невъзможно да приложат на практика решенията\", коментира Чавушоглу. По думите на турския министър проблемът е в това, че не са гарантирани правата на кипърския турски народ в района край Кипър. \"В най-скоро време ще изпратим и четвърти кораб в Източното Средиземноморие\", заяви още той.", "date": "2019.07.16", "title": "Турция готова да прати четвърти кораб в Източното Средиземноморие след санкциите на ЕС"}
{"url": "https://www.faktor.bg/bg/articles/severna-makedoniya-s-nova-ataka-kam-balgariya-sas-statiya-v-mesten-vestnik", "text": "„Божидар Татарчев (български лекар, масон, общественик и революционер, деец на Вътрешната македоно-одринска революционна организация) отбелязва, че в България има 200 000 „македонци“, които ще се завърнат в страната си, ако имат по-добра администрация, и ще направят Северна Македония прогресивна и богата. Според изследване на македонските братства, публикувано през 1918 г., македонската емиграция в България е политическа, т.е. македонците не се установяват в България, за да търсят по-добър живот и да се заселят трайно, а напускат Македония, за да запазят имотите си и да се върнат на техните места след освобождението на Македония от чуждата власт, пише в пореден антибългарски материал вестник „Нова Македония“, цитиран от \"Фокус\". „Според Георги Трайчев (български просветен деец, фотограф и революционер, деец на Вътрешната македоно-одринска революционна организация), Македония е дала на България осем министри, 20 дипломати, 70 депутати, 10 митрополити, представители на македонския народ, 15 университетски преподаватели, около 100 учени писатели и публицисти, 35 художници, скулптори, оперни певци, актьори, 30 висши държавни служители, 150 майстори и постмодерни съдии и адвокати, около 100 висши административни служители, 80 видни лекари, медицински сестри и архитекти, 800 служители, включително осем генерала, 31 полковника, 56 подполковника. В българските училища имаше 1568 учители, 200 духовни лица и около 5 000 служители“, пише изданието. Ежедневникът твърди още, че „македонците“ се проявили и като водачи на различните български политически партии, като обявява за такива „македонски“ дейци: Димитър Благоев, Петър Джидров (един от лидерите на широките социалисти), Илия Георгов (един от лидерите на Радикалната партия), Никола Генадиев (на Либералната партия) и Андрей Ляпчев (на демократите). „Голямото влияние на македонците в българската държава е забелязано и от други личности“, пише „Нова Македония“: „А. Савински, бивш пълномощен министър на Русия, подчертава в своите мемоари: „Македонците са буйно, подвижно племе, много по-енергично и жизнено от българите и винаги са имали надмощие над тях“. Редакцията е изкопала и още едно подобно мнение: Пиер Парини от миланския вестник \"Ил-Пополо д'Италия\" каза: \"Македонците без съмнение са най-интелигентните и културни жители на Балканския полуостров. Може би те са и най-силните и героичните. Те образуват, както е известно, управляващата част в България“.", "date": "2019.07.16", "title": "Северна Македония с нагла атака към България със статия в местен вестник"}
{"url": "https://www.faktor.bg/bg/articles/novini/svyat/ohulenite-ot-tramp-tsvetnokozhi-deputatki-nyama-da-ni-nakarat-da-malchim", "text": "Четирите американски депутатки от Демократическата партия с малцинствен произход, охулени в серия ксенофобски туитове на президента Доналд Тръмп, му отговориха на обща пресконференция във Вашингтон, предаде Франс прес. \"Няма да ни накарат да замълчим\", каза чернокожата депутатка в Камарата на представителите от Масачузетс Аяна Пресли.Тя обвини Тръмп, че му липсват доброта, съчувствие и почтеност, необходими за изпълнение на президентските задължения. \"Въпреки това насърчавам американците да не се хващат на тази въдица\", продължи Пресли, според която нападките на президента имат за цел да отклонят вниманието от проблемите на американците.\" Илхан Омар, която също бе мишена на президентските туитове, обвини Тръмп, че отстоява идеите на белите националисти. Тя добави, че той е предприел открито расистка атака срещу четири цветнокожи народни представителки. Най-младата дама в Камарата на представителите - Александрия Окасио-Кортес, каза, че не е изненадана от риториката на президента, обвиняван редовно в расизъм, откакто влезе в Белия дом. Депутатката мюсюлманка от Мичиган Рашида Тлаиб поиска задействане на процедура за импийчмънт срещу Тръмп - въпрос, който всява разделение в демократическата опозиция, добавя АФП. Кандидатите за лидер на Консервативната партия и британски премиер Борис Джонсън и Джереми Хънт осъдиха снощи ксенофобските изявления на американския президент Доналд Тръмп по адрес на парламентаристки от Демократическата партия, предадоха Франс прес и Ройтерс. На дебати, организирани от вестник \"Сън\", двамата претенденти за поста на Тереза Мей недвусмислено подкрепиха нейното изказване от вчера, че думите на Тръмп са напълно неприемливи. Но на журналистически въпрос двамата съперници за Даунинг стрийт отказаха да нарекат расистки изявленията на Тръмп, отбелязва АФП. \"Напълно неприемливо е и аз съм съгласен с министър-председателката\", каза Борис Джонсън - фаворитът в състезанието за премиерския пост, резултатът от което ще стане известен на 23 юли. \"Мисля, че отношенията между Обединеното кралство и Съединените щати са изключително важни. Но ако сте лидер на голямо многорасово и мултикултурно общество, просто не можете да използвате такъв език\", продължи Джонсън. \"Съгласен съм с Тереза Мей\", заяви и Джереми Хънт, който е действащ външен министър. \"Аз имам три деца, които са наполовина китайци, и те са британски граждани. Ако някой им каже: връщайте се в Китай, ще се смая. Подобно изказване би било съвсем небританско\", каза той. В серия туитове през уикенда Доналд Тръмп посъветва четири депутатки от Демократическата партия с малцинствен произход да си ходят от САЩ и да се върнат в своите страни. Въпреки възмущението сред конгресмените демократи и сред някои републиканци, президентът вчера отново отправи ожесточени нападки срещу младите парламентаристки, обвини ги, че \"обичат неприятелите на Америка\" и ги прикани да напуснат Съединените щати, ако не се чувстват щастливи там, напомня АФП. В дебатите Джонсън заяви, че лидерът на опозиционната Лейбъристка партия е виновен в антисемитизъм, предаде Ройтерс. \"Мисля, че като оправдава антисемитизма, страхувам се, че наистина той е виновен\", каза Джонсън. Фаворитът за поста на Тереза Мей отказа да отговори дали ако спечели надпреварата за Даунинг стрийт, партньорката му ще живее с него в официалната резиденция на министър-председателя. Джонсън, който сега се развежда с втората си съпруга, отклони въпросите за среднощна кавга с партньорката си Кари Саймъндс миналия месец, заради която съседи извикаха полиция в дома му, посочва Ройтерс.  \"Не говоря за хората, които обичам, защото ако ги изведете на показ, не могат да отговарят за себе си. Имам много строго правило да не коментирам такива неща\", каза той. На въпрос с кого ще живее на Даунинг стрийт, той отвърна: \"Не искам да навлизам в каквито и да било предположения и теории за живеене на Даунинг стрийт.\"  Министър-председателката на Нова Зеландия Джасинда Ардърн също се присъедини към осъдителните реакции срещу ксенофобските изявления на президента на САЩ Доналд Тръмп за четири депутатки от Демократическата партия с малцинствен произход, предаде Франс прес. Ардърн, приветствана от американски медии като \"анти-Тръмп\", заяви, че е горда с многообразието на своята страна. \"Обикновено не се меся в политиката на другите, но е ясно за мнозина, че аз съм напълно и изцяло несъгласна с него\", каза тя по радио Нова Зеландия. \"В Нова Зеландия ние смятаме, че нашият парламент е представително място. Той трябва да прилича на Нова Зеландия, да бъде съставен от цяла палитра от различни етноси и култури. Никога не бива да съдим по произхода на когото и да било за правото му да бъде в парламента като депутат\", продължи Ардърн, цитирана от БТА.", "date": "2019.07.16", "title": "Охулените от Тръмп цветнокожи депутатки: Няма да ни накарат да мълчим!"}
{"url": "https://www.faktor.bg/bg/articles/masovi-byagstva-ot-narodnata-armiya-po-vreme-na-rezhima-na-zhivkov", "text": "Бягствата от армията по времето на комунистическия режим са имали масов характер и са били основен проблем на военното контраразузнаване, определено като „политическия орган” на БКП в БНА (през различните години по се води Пето или Трето управление на ДС, б.а.). Това сочи документ от архивите на ДС, който   публикува. Той представлява строго поверителен доклад за проявите на врага в Народната армия. Докладът е от 1952 г. и е подписан от началника на Пето управление на ДС (военното контраразузнаване). В него е посочено, че „най-разпространената и открита форма [на проявите на „врага”] са бягствата и дезертьорствата в Народната армия”. През 1951 г. са извършени общо 139 бягства, от които 54,7% са от пехотните части. През следващата година за 9 месеца са извършени 65 бягства. По социален произход най-много бягства са от средите на средно селските слоеве, следвани от бедните слоеве на селяните. По партийна принадлежност водят безпартийните, но следвани от комсомолците, а на трето място са членове на БКП. Военното контраразузнаване подчертава, че тези данни показват „незадоволителната политико-възпитателна работа сред военнослужещите в армията”. Отделно в доклада на ВКР е посочена и статистика за бягствата от трудовите войски. Само за първите 9 месеца на 1952 г. оттам са извършени 104 бягства. Документът е включен в сборника „Държавна сигурност и офицерите от БНА 1944-1960”, издание на Комисията по досиетата, 2014 г.", "date": "2019.07.16", "title": "Масови бягства от \"Народната армия\" по време на режима на Живков"}
{"url": "https://www.faktor.bg/bg/articles/goranov-1-1", "text": "Запознахме премиера с обстановката около атаката срещу информационните масиви на НАП. От руски домейн е изпратено съобщение. Това каза вътрешният министър Младен Маринов на брифинг след Съвета по сигурност на Министерския съвет, който премиерът Бойко Борисов събра заради хакнатите сървъри на НАП. \"Информацията, която е изпратена до медиите, съвпада с информация на НАП. Продължаваме да разследваме, предприети са мерки за минимализиране на щетите. По разпореждане на премиера се извършват проверки в други институции дали има извършен подобен достъп\", каза още Маринов. \"Около 3 процента от базата данни на НАП е засегната. Изтекли са не само лични данни, но и данъчно-осигурителна информация\", каза министърът на финансите Владислав Горанов.  Премиерът Бойко Борисов свика Съвета по сигурност на Министерския съвет заради хакнатите сървъри на НАП.    Бази данни с милиони записи от сървърите на НАП бяха разпространени вчера от хакери. Тази сутрин вътрешният министър Младен Маринов потвърди, че става въпрос за хакерска атака. Подозренията са, че е организирана от Русия.", "date": "2019.07.16", "title": "Владислав Горанов:  От НАП са изтекли не само лични данни, но и данъчно-осигурителна информация"}
{"url": "https://www.faktor.bg/bg/articles/novini/balgariya/aleksandar-yordanov-zashto-shte-podkrepya-g-zha-ursula-fon-der-layden", "text": "Защото е: - убедена, че не хората трябва да обслужват икономиката, а икономиката трябва да обслужва хората; - за по-справедлив и по-равнопоставен ЕС; - за минимална заплата достойна по своя размер; - за активни мерки за подобряване на пазара на труда в тясно сътрудничество с профсъюзите; - за по-голяма равнопоставеност на младите хора; - за ратификация на Истанбулската конвенция; - за върховенство на закона, с което не могат да се правят компромиси; - за това ЕС да има човечни граници и защото имаме задължение да спасяваме човешкия живот, да зачитаме достойнството на всеки човек; - за категорична борба с нелегалния трафик на хора; - за колективна отбрана, в която най-важно остава трансатлантическото единство, силата и единството на НАТО; - за подобряване на системата на водещия кандидат на европейските избори, включително и с транснационални листи на европейските избори, за правото на инициатива на Европейския парламент; - за заявеното от нея в заключение: ”който иска да отслаби европейските ценности ще види в мое лице противник”; - за най-важното: утвърждаването на нашия Европейски съюз като водеща световна сила. Вярвам, че днес ще бъде хубав ден за европейската демокрация. Десен политик ще бъде избран за председател на Европейската комисия. Мърморковците и противниците на този избор досега не можеха да посочат името на нито една друга личност достойна за този висок пост.  Призовавам всички български евродепутати да гласуват ЗА г-жа Урсула фон дер Лайен.", "date": "2019.07.16", "title": "Александър Йорданов: Защо ще подкрепя г-жа Урсула фон дер Лайен"}
{"url": "https://www.faktor.bg/bg/articles/stopanskata-kamara-predupredihme-za-opasnostta-ot-hakerski-ataki-oshte-minalata-godina-darzhavata-da-vzeme-merki", "text": "Българската стопанска камара излезе със своя позиция по повод на хакерската атака, извършена по отношение на НАП, за която се твърди, че са откраднати данни на няколко милиона българи. Ето какво се казва в нея: На 15 юли 2019 г. се случи безпрецедентно изтичане на огромни масиви чувствителна информация от национални бази данни. Причините за това са все още неясни, но каквито и да са те, фактът е налице и милиони физически лица и фирми са застрашени от злоупотреба с информация за тях. За потенциален проблем със защитата на данни БСК предупреди в свое официално становище още на 16 август 2018 г. и многократно след това, в контекста на промените в Наредба Н-18 (за касовите апарати). Това се казва в декларация на БСК изпратена до медиите. $Опасения от подобно естество бяха изразявани от браншови организации, фирми и експерти в рамките на множеството срещи и работни групи, както и при всички публични изяви, свързани с темата. През всичките тези месеци от страна на компетентните институции ни опонираха, че българският бизнес укрива информация/обороти, брани сивата икономика и пр., и пр. Всички тези обвинения с днешна дата губят всякакъв смисъл, защото случилото се на 15 юли 2019 г. доказва нашите опасения$, посочват в декларацията работодателите. \"Светлият български бизнес е доказал, че е национално отговорен и ще остане такъв и занапред. Светлият български бизнес вярва в регламентите, защото те гарантират конкуренцията. Но регламентите трябва да бъдат изпълними! Това очаква светлият български бизнес – изпълними регламенти и защитена от нерегламентирани посегателства бизнес среда, вкл. защитена корпоративна информация. В контекста на горното призоваваме за предприемане на всички необходими действия от страна на институциите с цел изясняване на реалната обстановка и гарантиране сигурността на българските фирми и граждани\", се казва още в декларацията на БСК.", "date": "2019.07.16", "title": "Стопанската камара: Предупредихме за опасността от хакерски атаки още миналата година, държавата да вземе мерки"}
{"url": "https://www.faktor.bg/bg/articles/radev-nalozhi-vetona-byudzheta", "text": "Президентът Румен Радев върна за ново обсъждане отделни текстове от § 2 и 3 от Закона за изменение на Закона за държавния бюджет за 2019 г., с които се въвежда финансиране на политическите партии с дарения от юридически лица и еднолични търговци, съобщиха от прессекретариата на държавния глава. Той приветства гражданската позиция, заявена на национален референдум от над 2.5 млн. български граждани, за ограничаване размера на финансовата субсидия за партиите. Промените обаче, с които парламентът разреши финансирането на партиите от юридически лица и еднолични търговци, уронват конституционните устои на българската демокрация. Подменя се конституционният модел на политическата система, без да е извършена промяна в Конституцията. С приетите промени партиите стават зависими от бизнеса, който ще финансира тяхното съществуване. Така вместо да изпълняват конституционната си роля да формират политическата воля на народа, партиите закономерно се обвързват с печалбата на стопански субекти, част от която ще се връща при тях като дарения. Демократичното управление е под въпрос, когато партиите и кандидатите носят отговорност не пред гражданите, а пред своите дарители. Финансирането на партиите от юридически лица и еднолични търговци създава нова обилна хранителна среда за корупция. Връщаме се към практики, които под натиска на Европа отпаднаха преди 10 години. Официализирането на зависимостта на политическите партии от корпоративни интереси отдалечава страната ни от демократичните европейски държави. Създават се предпоставки даренията от юридически лица и еднолични търговци да се насочват към партиите във властта, защото те разпределят публичните средства и определят победителите в обществените поръчки и концесиите. Останалите, и особено малките партии, ще бъдат изтласкани в периферията на политическия живот. Според президента, дълг на гражданското общество в една демократична държава е да противодейства на реалната заплаха за сливане между партия и държава, което Конституцията забранява. *** М О Т И В И за връщане за ново обсъждане в Народното събрание на разпоредби от Закона за изменение на Закона за държавния бюджет на Република България за 2019 г, приет от 44-то Народно събрание на 4 юли 2019 г. Като държавен глава не мога да остана безучастен към промените в Закона за политическите партии и в Изборния кодекс, направени с приетия Закон за изменение на Закона за държавния бюджет на Република България за 2019 г. (ЗИ ЗДБ). Чрез тях се подменя политическата система на България като демократична парламентарна република. Конституционните основи, очертани в чл. 1, чл. 4 и чл. 11, съдържат гаранции за свободно и безпрепятствено изразяване на политическата воля на гражданите. Те изискват прозрачно и отговорно финансиране, което да подпомага целостта на политическия процес и да осигурява равни условия за политическите партии и кандидати. Разпоредбите на § 2, т. 2, 3 и 9 и § 3, т. 1, 2, 3, т. 4, б. „а“ и т. 6 от ЗИ ЗДБ нарушават тази конституционна концепция и са посегателство срещу демократичните устои на българската държава. Народният суверенитет, прокламиран в чл. 1, ал. 2 от Конституцията, е основополагащ принцип за държавното устройство на България като република с парламентарно управление. Това значение на народния суверенитет, съгласно който цялата държавна власт произтича от народа, е потвърждавано неотклонно в практиката на Конституционния съд - Решение № 5 от 2001 г., Решение № 11 от 2009 г., Решение № 4 от 2010 г. и др. Във връзка с принципа на народния суверенитет Конституцията в чл. 11, ал. 3 дефинира същността и предназначението на политическите партии като посредник при практическото осъществяване на народовластието. Конституционната роля на политическите партии повелява те да не служат на други интереси, а на интересите на народа - суверен. С § 2, т. 2, б. „а“ и т. 3 от ЗИ ЗДБ, които предвиждат финансиране на партиите от юридически лица и еднолични търговци, това конституционно изискване не е изпълнено. Волята, която формират търговските дружества и едноличните търговци, е насочена към тяхната дейност с цел печалба. Затова и тяхната воля да даряват партиите не може да се основава на убеждения, а ще е детерминирана от икономическите им интереси. Неслучайно чл. 11, ал. 3 от Конституцията изрично посочва само гражданите като субекти, чиято воля формират и изразяват политическите партии. В този смисъл възможността юридически лица и еднолични търговци да правят дарения в полза на политически партии трудно може да намери опора в Конституцията. Преди изменението с § 2 от ЗИ ЗДБ на чл. 23 от Закона за политическите партии позволени дарения в полза на партиите бяха само такива от физически лица, и то - с определен максимален размер. С § 2, т. 2, 3 и 9 от ЗИ ЗДБ не се предвиждат максимални размери за даренията независимо дали са направени от физически или юридически лица. Даренията от търговски дружества и еднолични търговци несъмнено са акумулирани от стопанска дейност, което легализира финансирането на партиите със средства от такава дейност. Така политическите партии, вместо да изпълняват конституционно отредената им роля да работят за управление на държавата според волята на народа, закономерно се обвързват с печалбата на определени търговци, част от която ще се връща обратно под формата на дарения. По този начин се подменя интересът, в името на който политическите партии осъществяват дейността си. Накърнени са конституционните основи на българската политическа система. На фона на приетите правила за финансиране на политическите партии чл. 1, ал. 2 от Конституцията, който прогласява, че цялата власт произтича от народа, стои изтикан в ъгъла и звучи само като наивен лозунг. Претворената в закона концепция на „широко отворени врати“ за дарения не е съчетана с достатъчно механизми за прозрачност и контрол, които да пресекат зависимостите между политическите партии и техните дарители. Това несъмнено създава нова обилна хранителна среда за корупция. Неясно е как с приетия закон българският парламент отговаря на европейските изисквания на Препоръка Rec (2003)4 на Комитета на министрите (Съвет на Европа) относно общите правила срещу корупцията при финансирането на политическите партии и предизборните кампании. В Препоръката се посочва, че държавата трябва да осигури подкрепа за политическите партии на базата на обективни, справедливи и разумни критерии (чл. 1). По отношение на даренията следва да съществуват мерки, насочени към ограничаване или забрана на даренията от юридически лица, които предоставят стоки или услуги за която и да е публична администрация (чл. 5, б. „б“). Препоръчва се и забрана за юридически лица, контролирани от държавата, или за други обществени органи, да извършват дарения за политически партии (чл. 5, б. „в“). Сходни са и ограниченията по отношение на европейските политически партии, предвидени с Регламент (ЕС, ЕВРАТОМ) № 1141/2014 на Европейския парламент и на Съвета от 22 октомври 2014 година относно статута и финансирането на европейските политически партии и на европейските политически фондации. В тази връзка искам да подчертая, че принадлежността към европейското семейство на демократични държави се доказва не с декларации, а с реални действия и правила, каквито няма в приетия закон. Политическият плурализъм по чл. 11 от Конституцията е сред основните принципи, върху които е изграден конституционният модел на българската държава (Решение № 7 от 1996 г., Решение № 3 от 2003 г., Решение № 3 от 2004 г., Решение № 8 от 2005 г., Решение № 14 от 2013 г. и др.). Плурализмът, а и задължението на държавата по чл. 4, ал. 2 от Конституцията, изисква да има законова възможност различни партии да посредничат в изразяването на идеите от целия спектър на обществото. Това изискване не може да се изпълни чрез даването на превес на финансиране от нелимитирани дарения. Тези дарения няма да бъдат насочени пропорционално към всички партии, а само към тези, за които дарителите са преценили. Очаквано е даренията от юридически лица и еднолични търговци да се насочат към политическите партии във властта, тъй като те участват във формирането и провеждането на държавната политика, както и в разпределението на публичните ресурси. Създава се опасност на практика да бъде преодоляна конституционната забрана на чл. 11, ал. 2 нито една политическа партия да не се утвърждава като държавна. Сливането на партия и държава ще доведе до подмяна на конституционния модел на държавното устройство и управление, без да е извършена промяна в Конституцията. Съгласно § 3, т. 1, 2, 3, т. 4, б. „а“ и т. 6 от ЗИ ЗДБ, с които се променя Изборният кодекс, юридически лица и еднолични търговци могат да финансират партии, коалиции и инициативни комитети, регистрирали кандидати за участие в избори. И тук отпада ограничението до 10 000 лева за дарения от физически лица и свързаната с това административнонаказателна отговорност. Ограниченията във финансирането на партиите имат призната полезност и тя е да не се допуска превръщането на икономическата власт в политическа и партийна власт. И тъй като политическите партии са основен участник в изборния процес, правилата за тяхното финансиране са важен регулатор и гарант за честни избори, а чрез тях - за вярното формиране и изразяване на волята на народа - суверен. Липсват гаранции за публичност на направените от юридически лица дарения за предизборните кампании, тъй като на вписване в единния публичен регистър подлежат само имената на дарителите. Финансирането на партиите и намаляването на възможностите за корупция в изборния процес трябва да бъде част от цялостна рамка за почтеност, каквато приетите изменения не са. За да допринасят за провеждането на честни избори, партиите трябва да действат почтено, като формират политическата воля адекватно на действителните мнения и идеи у народа без зависимости от икономически или друг характер. На обществото се дължат и гаранции, че някои политически субекти няма да имат нечестна преднина във финансирането на участието им в избори. Въпросите за финансирането на политическите партии са изключително сериозни. Те засягат базисни структури на демократичното общество и се отразяват на функционирането на държавата ни. Затова Ви призовавам да подходите към тях със съзнание и отговорност за запазване на България като демократична държава, както повелява Конституцията. Предвид изложените мотиви упражнявам правото си по чл. 101, ал. 1 от Конституцията на Република България да върна за ново обсъждане § 2, т. 2, 3 и 9, както и § 3, т. 1, 2, 3, т. 4, б. „а“ и т. 6 от Закона за изменение на Закона за държавния бюджет на Република България за 2019 г., приет от 44-то Народно събрание на 4 юли 2019 г.", "date": "2019.07.16", "title": "Радев наложи вето на  бюджета заради намаленото финансиране на партиите"}
{"url": "https://www.faktor.bg/bg/articles/izborat-na-layen-na-kantar", "text": "Групите в Европейския парламент изразиха днес становищата си по предложението Урсула фон дер Лайен да оглави Европейската комисия. Изказванията показаха, че Европейската народна партия (ЕНП) ще подкрепи Лайен, социалистите и бившите либерали са по-скоро склонни да гласуват \"за\", а Зелените, крайната левица и крайната десница изглежда ще бъдат против, предава БТА.  ЕНП посочи, че Европа сега трябва да бъде стабилна и изрази надеждата Лайен да получи подкрепа. От тази парламентарна група отбелязаха, че са подкрепили социалиста Давид Сасоли за председател на Европейския парламент.  Социалистите и демократите посочиха, че са проевропейци и ще проявят отговорност. Без да изразяват ясна подкрепа, социалистите заявиха, че не желаят институционална криза.  Групата \"Обнови Европа\" (както вече се нарича бившата АЛДЕ) изрази готовност да подкрепи Лайен, като отбеляза, че на плещите на ЕП никога досега не е тежала толкова голяма отговорност.  Зелените, които вече обявиха, че не подкрепят Лайен, поздравиха нейната решимост да осигури равно представителство на жените и мъжете в ЕК, за намаляването на замърсяването, за европейски фонд за безработица.  Групата \"Идентичност и демокрация\" заяви, че \"трябва внимателно да прецени\", както и че Лайен \"не отговаря на изискванията за длъжността\". Според тази група Лайен е дала \"празни и неясни\" обещания, няма убедително виждане за Европа, представила се е \"неубедително\".  Европейските консерватори и реформатори (ЕКР) коментираха, че Лайен не дава яснота за намеренията си в областта на върховенството на закона и не уточнява как да бъдат постигнати целите за опазването на природата. ЕКР съобщиха, че ще решат следобед как да гласуват.  Европейската обединена левица откри несъвместимост между собствените си виждания и предложенията на Лайен. Левите настояха за данъчна справедливост и парите за превъоръжаване да се използват за образование. Те заявиха, че няма да подкрепят Лайен.", "date": "2019.07.16", "title": "Изборът на Лайен на кантар - зелени, крайнолеви и крайнодесни няма да я подкрепят за шеф на ЕК"}
{"url": "https://www.faktor.bg/bg/articles/novini/svyat/obstrelvaha-bazata-na-letishte-kandahar-nyama-raneni-balgarski-voynitsi", "text": "Базата на международната коалиция на летище Кандахар, Афганистан, е била подложена на обстрел снощи, минути преди 21 часа българско време, предаде БНР.  Няма пострадали български военнослужещи, съобщиха от Министерството на отбраната.", "date": "2019.07.16", "title": "Обстрелваха базата на летище Кандахар, няма ранени български войници"}
{"url": "https://www.faktor.bg/bg/articles/prezidentat-nagradi-s-madarski-konnik-poslanika-na-izrael-u-nas", "text": "Държавният глава Румен Радев награди в Гербовата зала на президентството посланика на Държавата Израел у нас Ирит Лилиан с орден ''Мадарски конник'' първа степен, предаде Novini.bg. ,,За мен е изключително удоволствие да връча високо държавно отличие \" Мадарски конник'' първа степен на посланика на Израел за усилията ѝ в развитието на двустранните отношения между двете ни страни'', заяви президентът Радев. ,,По времето на нейния 4-годишен мандат стратегическата връзка на България с Израел придоби нова динамика и нов, по-силен съюз, защото ние споделяме общи идеи и общи ценности'', допълни държавният глава. По време на официалното си слово президентът изтъкна ролята на България в спасяването на българските евреи по време на Втората световна война.", "date": "2019.07.16", "title": "Президентът награди с \"Мадарски конник\" посланика на Израел у нас (Видео)"}
{"url": "https://www.faktor.bg/bg/articles/sasht-i-rusiya-glasyat-novo-tristranno-yadreno-sporazumenie-s-kitay", "text": "Представители на САЩ и Русия ще се срещнат утре в Женева, за да проучат възможността за ново споразумение за ограничаване на ядрените оръжие, което евентуално да включи и Китай. Това са заявили пред Ройтерс високопоставени американски източници. Президентът на САЩ Доналд Тръмп е казвал, че би искал „следващо поколение“ сделка за контрол над въоръженията с Русия и Китай, която да покрие всички видове ядрено оръжие. Той е обсъждал темата индивидуално с колегите си от Русия и Китай, включително на срещата на Г-20 в Осака в края на миналия месец. Китай не е страна в договорите за ядрено оръжие между Вашингтон и Москва и не е ясно до каква степен би желал да се включи в подобно преговори, посочват анонимните източници. В срещата в Женева ще участва заместник държавният секретар на САЩ Джон Съливан и руският заместник външен министър Сергей Рябков. ", "date": "2019.07.16", "title": "САЩ и Русия гласят тристранно ядрено споразумение с Китай"}
{"url": "https://www.faktor.bg/bg/articles/novini/svyat/shte-varne-li-ankara-dalgovete-na-rusiya", "text": "Русия започна да доставя на Турция поръчаните зенитно-ракетни комплекси S-400 - първите компоненти вече са в авиобазата Мюртед. НАТО и Съединените щати неведнъж изразяваха несъгласието си с тази сделка, Вашингтон дори заплаши със санкции, но Кремъл засега тържествува. Доколко обаче ще е голяма печалбата на Русия от дружбата с Турция или отново поддръжката за \"братския режим\" е по-важна от икономиката? Този въпрос задава  Иван Преображенский в коментар за \"Дойче веле\". Ето го: Сегашното сътрудничество с Турция започва да напомня дружбата на СССР с идеологически близките режими от времената, в които Москва инвестираше милиарди в големи инфраструктурни проекти на чужда територия, без да получава незабавна икономическа отплата. Отговорът на въпроса за какво са му на турския президент Ердоган руските ракети S-400 не е сложен. Първо, армията му получава най-съвременното оръжие, което изнася Русия, при това по-мощно от американските си аналози, а е два пъти по-евтино. И второ - турският властелин демонстрира на Съединените щати и на Европейския съюз своята независимост и самостоятелност. А това е важно за него на фона на рязкото охлаждане на отношенията с Вашингтон и Брюксел след потушаването на опита за военен преврат в Турция и е сигнал за обособяването на Ердоган като фактор. Решението му е политическо, а не военностратегическо, символ на неговата мощ. Логиката на Кремъл вероятно е подобна. Военностратегическите цели на сегашното руско ръководство винаги са на първо място. Колкото и да изтъкват хуманитарното или историческото значение на Крим, за руския Генерален щаб полуостровът винаги е бил и ще си остане военна база. И в случая с Турция това не е по-различно: да продадеш на държава от НАТО едно от най-модерните си оръжия напук на Съединените щати, да предизвикаш разкол в Северноатлантическия пакт - това е мечтата на руските военни стратези. И печалбата някак отива на втори план. Макар размерът на сделката да е впечатляващ - 2.5 млрд. долара, основната цел е проникването на натовския оръжеен пазар. Приходите изобщо имат все по-малко значение в руската външна политика, във външноикономическите сделки, включително в такива стратегически отрасли като износа на оръжие и нефт или в атомната енергетика. И сега Москва се стреми да си сътрудничи с Анкара именно в тези три сфери. Наред с началото на продажбата на оръжие на една от най-силните армии на НАТО, съществува още един двустранен проект - вече започналото строителство на атомната електроцентрала \"Акую\". То се осъществява благодарение на дадения от Русия кредит при много изгодни за Анкара условия - 20 милиарда за 30-годишен срок, които един ден няма да връща Ердоган, а и едва ли Путин ще се отчита за тези средства. Трети пример е тръбопроводът \"Турски поток\", заменил насочения директно към ЕС \"Южен поток\", чието строителство бе прекратено от Русия. Половината от капацитета на новия газопровод е предназначена за Турция, на която в момента ѝ трябват по-малки количества газ заради икономическата криза. При това турците се опитват да станат и конкуренти на Русия в региона, правейки сондажи в спорния кипърски шелф. Анкара го смята за своя територия, но Европейският съюз твърди, че полезните изкопаеми са собственост на Кипър. Ако добивът на газ започне, Турция ще се сдобие с повече собствено синьо гориво, респективно Лично за мен политическият и военностратегическият елемент в дружбата с Ердоган са очевидни. Да не говорим за това, че двамата авторитарни лидери - президентите на Турция и Русия - се разбират много добре, говорят на един и същи език и могат да изпитват взаимна симпатия. Докато икономическите и дори политическите ползи за Русия от всичко това са доста мъгляви. Макар продажбата на S-400 на турците да е еднозначно печеливша за Москва, проектът \"Турски поток\" предизвиква въпроси относно своята ефективност, а строителството на ядрената централа е изгодно, но само за Турция. В същото време и без това сложните отношения на Анкара с другите страни от НАТО стават още по-напрегнати. Що се отнася до дълговете, които Ердоган трупа, те ще трябва да се връщат от следващите поколения, които ще трябва и да установяват дали са били необходими тези толкова съмнителни проекти от гледна точка на тяхната доходоносност. Естествено възниква и въпросът дали интересите на руския авторитарен режим не противоречат на интересите на страната като цяло. При обсъждането на външната политика на съвременна Русия от страна на експертите международници постоянно изплува темата за националните интереси. Някои смятат, че Кремъл ги защитава ефективно, поради което може да му бъде простено отстъплението от стандартите във вътрешната политика. На мен ми се струва, че сегашното руско ръководство често подменя националните интереси със своите непосредствени, след което убеждава руснаците, че борбата трябва да се води точно за това. Темата доколко конфронтацията със Запада изобщо е от интерес за Русия няма да я обсъждаме - тя е вечна. Но е очевидно, че е напълно излишно сега да се влошават допълнително отношенията с НАТО, защото икономиката вече трудно издържа сегашния режим. Страната няма полза и от личните симпатии между Путин и Ердоган. Поради това Турция няма да поеме \"проруски курс\" нито по темата Крим, нито в Сирия, нито по други въпроси. Излиза, че зад актуалните сделки с Анкара стоят в по-голяма степен не националните интереси, а амбициите на руските ръководители, за които руснаците плащат от джоба си.", "date": "2019.07.16", "title": "\"Дойче веле\": Ще върне ли Анкара дълговете към Русия ?"}
{"url": "https://www.faktor.bg/bg/articles/novini/balgariya/savetat-po-sigurnostta-zasedava-sled-hakerska-ataka-nad-sarvar-na-nap", "text": "Съветът по сигурността заседава под председателството на премиера Бойко Борисов. Шефовете на службите, МВР министъра и министъра на финансите обсъждат действия след хакерската атака над сървърите на НАП , потвърдиха пред БНР от правителство.  Най-вероятно хакери извън страната са пробили сървърите на Националната агенция за приходите и са източили огромно количество лични данни. Това е основната версия, по която работи МВР, съобщи пред \"Хоризонт\" министър Младен Маринов по-рано днес. Той уточни, че електронният адрес, от който е дошла информацията, е руски. Службите са установили, че последният нерегламентиран достъп от сървърите на НАП е от близо преди месец, добави Младен Маринов:  \"Колегите, които работят в екип – ГДБОП, ДАНС, Електронно управление и колегите от НАП – са категорични, че има хакерска атака, има несанкциониран достъп до лични данни. В момента още тече проверката, за да видим какво количество данни са изтеглени. Вчера, знаете, че имейлът беше от руски имейл, който пусна до български медии информацията. Естествено, те препращаха към друг сървър, където тази информация може да се публикува и е достъпна вече до всички. Лични данни – данни на физически и юридически лица. Но, пак казвам, тече проверка в момента, тъй като е голям обемът от информация\". Очаква се Националната агенция за приходите да представи подробности за евентуалната хакерска атака в системата ѝ. Цяла нощ служители на агенцията, заедно с представители на ГДБОП и ДАНС, работят по предположението личните данни на милиони българи да са източени от системата на НАП.  До проверката се стига след писмо, което анонимни хакери изпращат до няколко медии и институции у нас. В него са публикувани данните на голям брой хора в страната. Вчера на електронната поща на определени медии е получен линк, от който може да се изтеглят файлове, за които се твърди, че принадлежат на Министерството на финансите. Анализ на изнесените данни сочи, че става дума за информация от НАП. Хакерите твърдят, че са успели да пробият сървърите на Агенцията. \"Следваме в момента един сигнал, който има белезите на достоверност, че има риск по отношение на лични данни. Към момента аз не мога да потвърдя или отхвърля версията, че конфиденциални данни са били изложени на неоторизиран достъп. В момента, в който отговорим на този въпрос – помагат ни много задълбочено специализираните правоохранителни служби – ще оповестим дали има такъв риск, какъв обем от хора и данни той засяга и какви са следващите стъпки, които НАП и данъкоплатците биха могли да предприемат“, заяви говорителят на НАП Росен Бъчваров: По информация на \"Хоризонт\" засега няма изключена версия за случилото се. Все още не е ясно колко голям е потенциалният пробив в системата и дали засяга единствено актуални данни на потребителите. Достъпът до изтеклата информация от масивите на данъчните няма как да бъде ограничен, предупреди пред \"Хоризонт\" IT специалистът Ивайло Мирчев. По думите му това е \"дигитална катастрофа\" и пробив в националната сигурност. От своя страна доц. Георги Павлов от УНСС предположи, че става дума за целенасочена атака срещу Националната агенция за приходите. От партия \"Демократична България\" настояват за незабавното отстраняване на министъра на финансите Владислав Горанов заради теча на лични данни на милиони български граждани. Това беше заявено писмено в писмо до медиите. От партията припомнят и миналогодишния срив на Търговския регистър и подчертават, че въпреки приетия Закон за киберсигурност държавните органи продължават да оперират при критично ниски нива на компетентност и защита. Много от структурите на администрацията подминаха изискванията на Регламента, въпреки че имат задължения по него, се казва още в позицията на \"Демократична България\".", "date": "2019.07.16", "title": "Съветът по сигурността заседава след хакерска атака над сървър на НАП"}
{"url": "https://www.faktor.bg/bg/articles/ot-sledvashtata-godina-sarbiya-shte-varne-zadalzhitelnata-voenna-sluzhba", "text": "От следващата година Сърбия най-вероятно ще върне задължителната военна служба, съобщава електронното издание на белградския вестник Kurir, цитиран от агенция \"Фокус\" . Военният анализатор Мирослав Лазански твърди, че сръбската армия има дефицити, тъй като професионалните войници са над 30-годишна възраст и не могат физически да отговорят на всички поставени им задачи. Обсъждането на връщането на задължителната служба е обсъждано в продължение на година, съобщиха местните медии.  „В Сърбия липсват обучени резервисти. резервна армия и военна армия. Предишните конфликти са показали, че военните, които са отслужили, са по-добрите бойци“, отбеляза Лазански.  Според него, Сърбия най-вероятно ще запази комбинирана система, според която армията ще бъде съставена от професионални войници, наемници и военни, преминали през задължителна служба.  Анализаторът Александър Радич смята, че страната трябва да намери подходящ модел, който да й подхожда, както и на времето, в което живеем. „Нямаме нито пари, нито условия, за да направим това, както преди... Никой не може да принуди никого да отиде в армията, но има момчетата, които ще се съгласят доброволно да изтърпят военна служба, ако не се занимава с маргинални работи както като почистване на двора например“, коментира Радич. Той добавя, че ако задължителната военна служба трябва да бъде възстановена, тя ще засегне млади мъже на възраст между 18 и 26 години и няма да има обратна сила. „Тези мъже, които не са служили във военните, ще имат задължението да преминат кратко обучение за резервните сили\", обясни Радич.", "date": "2019.07.16", "title": "От догодина Сърбия ще върне задължителната военна служба"}
{"url": "https://www.faktor.bg/bg/articles/novini/svyat/i-vanshniyat-ministar-na-rumaniya-se-razdelya-s-posta-si", "text": "Румънската министър-председателка Виорика Дънчила заяви, че освен министърката на вътрешните работи Кармен Дан ще уволни и външния министър Теодор Мелешкану, защото нямат одобрението на обществото, предаде ДПА, цитирана от БТА. Дънчила, която е от управляващата Социалдемократическа партия, не посочи конкретна причина за освобождаването на министрите, но не отправи и обвинения към тях. След разговор с Дънчила Кармен Дан е подала оставка вчера. Рамона Мънеску от коалиционния партньор на СДП - Алианса на либералите и демократите (АЛДЕ), ще бъде назначена за външен министър, а сенатора от СДП Николае Мога ще поеме вътрешното министерство. ДПА цитира румънски медии, според които министрите на външните и на вътрешните работи са организирали европейските избори на 26 май, които са протекли хаотично на някои места. В редица румънски посолства е имало напрежение, докато служителите са се опитвали да се справят с наплива на голям брой желаещи да гласуват на европейските избори. Дан бе критикувана след като полицията използва сълзотворен газ, за да разпръсне антиправителствени протести през август. Дънчила се опитва да подобри имиджа на партията си преди президентските избори на 10 ноември, казват румънски политически анализатори, цитирани от ДПА. Партийният лидер Ливиу Драгня бе осъден за корупция през май и е в затвора за 3 години и половина.", "date": "2019.07.16", "title": "И външният министър на Румъния се разделя с поста си"}
{"url": "https://www.faktor.bg/bg/articles/novini/svyat/nato-sasht-razpolagat-sas-150-yadreni-bombi-v-evropa", "text": "САЩ са разположили в Европа около 150 ядрени бомби, се казва в доклад на НАТО, цитиран от белгийски медии. Според доклада бомбите са гравитационни (В61) и се предвижда да се използват от самолети с двойно предназначение, каквито са Ф-16. Оръжието е съхранявано в пет държави - Белгия, Германия, Италия, Холандия и Турция. НАТО уточнява, че в първоначалната версия на доклада с дата 16 април тази година са били посочени и базите, в които се държат ядрените оръжия. В последвалата редакция имената на базите са отпаднали от текста. Бомбите В61 са разработени в средата на 60-те години на миналия век и са разположени в европейските бази преди подписването на договорите между Вашингтон и Москва за контрола на въоръжаването, припомня БТА.", "date": "2019.07.16", "title": "НАТО: САЩ разполагат със 150 ядрени бомби в Европа"}
{"url": "https://www.faktor.bg/bg/articles/ursula-fon-der-layen", "text": "Днес от 10.00 ч. българско време Урсула фон дер Лайен прави изявление в пленарната зала в Страсбург. Тя представя своята визия и планове като председател на Комисията .  По думите й иска да предложи зелена сделка за Европа и това да се случи през първите сто дни откакто стане председател на Комисията. Смята да въведе такса \"въглероден двуокис\", пише \"24 часа\". Малките и средните предприятия трябва да имат достъп до капиталовия пазар. \"Икономиката обслужва хората\", \"гордеем се с икономиката си и трябва да я засилим\", изтъкна Фон дер Лайен. Възнамерявам да се боря за справедливи данъци, поясни още тя, във връзка с отворения пазар. Създаване на по-справедлив ЕС - това е цел на мандата ми и съпровожда цялата ми кариера. Да се дава родителски отпуск за подкрепа на семействата и децата, но само това не е достатъчно... Искам по-добра защита за тези, които губят работата си, каза Урсула фон дер Лайен. Искам повече равнопоставеност за младите, за да гледат напред, те имат нужда от работни места, да имат гаранция в професионалния им път...  Да се погрижим за най-уязвимите - децата, да се борим срещу бедността. Аз съм майка на 7 деца... Децата да имат достъп до здравеопазване и образование - подчерта Фон дер Лайен. Насилието срещу жените да бъде включено в определенията за престъпление в европейските договори... Обръщението ще бъде последвано от дебат с евродепутатите, който ще продължи до 13.30 ч. българско време, съобщиха от пресслужбата на Европейския парламент. Вижте пленарната сесия в Страсбургна живо ТУК. Г-жа фон дер Лайен се нуждае от подкрепата на абсолютно мнозинство (50% плюс 1) от всички членове на Парламента, за да бъде избрана от евродепутатите днес при гласуването в 19 ч. (българско време) за председател на Комисията за следващите пет години. Към момента Парламентът има 747 членове, съгласно получените официални известия от националните органи, което означава, че необходимият праг е 374 гласа. Председателят Сасоли ще обяви официално необходимия брой гласове преди началото на гласуването, което се провежда чрез тайно гласуване с хартиени бюлетини. ", "date": "2019.07.16", "title": "Урсула фон дер Лайен: Предлагам зелена сделка за Европа"}
{"url": "https://www.faktor.bg/bg/articles/velikobritaniya-nyama-da-izprati-dzhulian-asanzh-v-strana-v-koyato-go-grozi-smartno-nakazanie", "text": "Великобритания няма да изпрати Джулиан Асанж в страна, в която го грози смъртно наказание. Това каза заместник-министъра на външните работи Алан Дънкан на съвместна пресконференция с външния министър на Еквадор Хосе Валенсия в Кито, пише Риа новости. Решението дали някой да бъде екстрадиран от Великобритания се взима от министъра на вътрешните работи. При взимането на такова решение, обаче, министърът трябва да се съобрази с редица условия и забрани в британското и европейското право. На сайта на британското правителство са публикувани правила, според които вътрешният министър не може да екстрадира лице, което е заплашено от смъртна присъда, както и без да е получил писмени гаранции, че най-тежкото наказание е невъзможно в дадения случай. Джулиан Асанж беше обвинен в изнасилване в Швеция, след което се укри в посолството на Еквадор в Лондон и остана там 7 години. В момента Асанж е в британски затвор, защото се укри от правосъдието във Великобритания, което му беше определило условия по освобождаването му под гаранция. Съединените щати искат Лондон да им предаде основателят на Уикилийкс. В САЩ той е обвинен в 17 престъпления, повечето свързани с публикуването на секретна информация.", "date": "2019.07.16", "title": "Великобритания няма да изпрати Джулиан Асанж в страна, в която го грози смъртно наказание"}
{"url": "https://www.faktor.bg/bg/articles/novini/balgariya/ognyan-minchev-balgariya-prodalzhava-da-bade-upravlyavana-ot-komunisticheskiya-elit-svarzan-s-ruskite-oligarsi", "text": "България е управлявана и продължава да бъде управлявана от комунистическия елит, свързан с структурите и олигарсите на Русия, Той се адаптира към европейските изисквания с цел да получава европейски пари, но не е сменил нито нрава си, нито културата си, нито манталитета си на управление. Това изтъква в свой коментар политологът Огнян Минчев по TV+ и TV1. Според него скандалите като „Апартамент гейт” и „Къщи за гости” са отчасти  Твърде малко хора са впечатлени от факта, че ТЕЦ - Варна може да бъде купен от Ахмед Доган, политически лидер, а освен това да му бъдат подарени годишно 30 млн. лв. -  така наречения студен резерв, който ТЕЦ-ът не може да осигурява. Като бонус на всичко това се оказва и придобиването на пристанището пред ТЕЦ-а. Става дума за придобиване на огромно имущество, за стряскаща сума, но българинът  не се впечатлява от това. Самият „Апартамент гейт” е добре организирано оперативно мероприятие, което да фокусира вниманието на хората върху апартаментите на властта и елита, но да прикрие покупки като ТЕЦ -Варна, дупката в центъра на Варна и много други. Обществото няма чувствителност за такива сделки, казва Минчев. Българското общество имаше надежда през 90-те години, че промяната ще го настигне или то ще настигне промяната. Имаше интензивни политически борби, но от 2000 година тези борби не ги виждаме. След правителството на Иван Костов и СДС българското обществото се прости с мечтата, че ще си създаде алтернативен демократичен елит, както икономически, така и политически и. С идването на Симеон Сакскобурготски, комунистическият елит управлявал страната преди 10-и ноември 1989 г. препотвърди своето господство в страната по един нов механизъм – механизъм на с насила регулативна функция на държавата, която разпределя порциите зад сцената, а трудещите си играят на демокрация, ходят на избори. След местните избори не виждам за сега основания за сътресения. ГЕРБ е изтощена от властта, но липсва опозиция. Най-голямата опозиционна партия не е адекватна – тя е пряко руско лоби, на руската олигархия, но не е ефективно лоби. Затова Русия си търси други партии в България. Но БСП няма шанс да дойде на власт. Остатъците от десницата трябва да се разделят с манталитета и самочувствието си на остатъци, за да се превърнат в ефективна опозиция, но на този етап, това е трудно осъществимо, прогнозира политологът.", "date": "2019.07.16", "title": "Огнян Минчев: България продължава да бъде управлявана от комунистическия елит, свързан с руските олигарси"}
{"url": "https://www.faktor.bg/bg/articles/novinata-viber-stava-platen-vzrivi-sotsialnite-mrezhi", "text": "Съобщението, че Viber става платен от следващата събота, обиколи социалните мрежи . То приканва потребители, които имат поне 10 контакта в телефона си и използват Viber, да изпратят предупреждението. Така за тях Viber щял да остане безплатен, а за останалите да струва 0,01 евро на съобщение. Припомняме, че подобен спам се появи и през 2016 г. Тогава от компанията разпространиха изявление, че тази информация е невярна и съобщението е фалшиво.", "date": "2019.07.16", "title": "Новината \"Viber става платен\" взриви социалните мрежи"}
{"url": "https://www.faktor.bg/bg/articles/anton-stankov-igrata-za-nov-glaven-prokuror-nyama-da-bade-mrasna-no-toy-nyama-da-e-svetets", "text": "Играта за нов главен прокурор няма да бъде мръсна, но критериите ще бъдат по-високи. Това заяви пред \"Здравей, България\" на Нова телевизия бившият министър на правосъдието Антон Станков. Изборът ще бъде вниматкелно наблюдаван от посолствата у нас, твърди правистът. Изборът обаче ще бъде само наш, отсече той.  Няма да има външна намеса, стана ясно от думите му. Нормално е прокурорската колегия да може да номинира, каза Станков. Следващият главен прокурор не може да бъде светец, той ще има своя биография, коментира юристът. Той трябва да има реформаторски нагласи, смята бившият министър. Ако бъде избран главен прокурор от средите на прокуратурата, той няма да е реформатор, а пазител на статуквото по мнението на Антон Станков.", "date": "2019.07.16", "title": "Антон Станков: Играта за нов главен прокурор няма да бъде мръсна, но той няма да е светец"}
{"url": "https://www.faktor.bg/bg/articles/novini/svyat/nov-tsiklon-shte-premine-dnes-nad-gartsiya", "text": "Днес в Гърция се очаква пик на опасните метеорологични явления. Синоптиците предупреждават, че циклонът, който преди ден наводни пътища, къщи и магазини, отново навлиза в западната част на страната. В рамките на няколко часа през днешния ден, той ще достигне до Северна Гърция с краткотрайни, но обилни валежи, а на места и с градушки. Издадено е предупреждение за опасност в по-голямата част на континентална Гърция и някои от островите в Егейско море. Гражданска защита препоръчва на туристите да следят прогнозата за времето и да са изключително внимателни при движение и пътуване.", "date": "2019.07.16", "title": "Нов циклон ще премине днес над Гърция"}
{"url": "https://www.faktor.bg/bg/articles/v-mladost-izlizat-na-nov-protest-za-zelenite-ploshti-za-da-dovarshat-zapochnatoto", "text": "За пореден път пред блок 73 в столичния квартал \"Младост\" 1 ще се съберат протестиращи, за да “довършат започнатото“, както самите те са го формулирали, и да защитят малкото останали зелени площи в квартала.", "date": "2019.07.16", "title": "В \"Младост\" излизат на нов протест за зелените площи, за да \"довършат започнатото\""}
{"url": "https://www.faktor.bg/bg/articles/novini/balgariya/m-marinov-za-hakerskata-ataka-sreshtu-nap-tova-e-akt-koyto-zasyaga-natsionalnata-sigurnost", "text": "\"Действително е имало несанкционирано влизане в сървъра на НАП и изтеглена информация. По съществото на информацията не мога да коментирам, от снощи и цяла нощ работи сформиран екип. Най-вероятно става дума за атака отвън, но всяка система, която е отворена за достъп е уязвима\", коментира пред бТВ министърът на вътрешните работи Младен Маринов кибератаката срещу НАП. \"Обикновено организираните престъпни групи, които се занимават с хакерство обикновено търсят финансова изгода. Но може да се направи и политически анализ-мейлът идва от руски сайт, иска се оставката на финансовия министър, освен това вчера беше взето изключително важно решение за закупуването на самолетите Ф-16. При всяко положение подобни атаки имат политически ефект. Това е акт, който засяга националната сигурност, възможни са всички хипотези\", каза още той. \"Не е ясно, кога точно е станало, колегите говорят за около месец назад, но не бих искал да давам неточна информация\", заяви министърът. По думите му, най-важното в момента е да се установи начина на проникване и причините, както и дали има други уязвими системи.", "date": "2019.07.16", "title": "М. Маринов за хакерската атака срещу НАП: Това е акт, който засяга националната сигурност"}
{"url": "https://www.faktor.bg/bg/articles/boyko-penkov-nie-shte-izbirame-zdravnite-fondove-a-ne-te-nas", "text": "Ние ще избираме здравните фондове, а не те нас. Това заяви в \"Здравей, България\" на Нова тв зам.-здравният министър Бойко Пенков.   С новия здравноусигурителен модел се д ава възможност на хората да изберат кой да се грижи за техните здравни\r\n вноски и то така, че да чувстват внимание. Това в момента липсва, обясни той. Тук е забранена негативната селекция. Аз може да имам здравословни проблеми,  може да имам \r\nхронични заболявания, но фондовете нямат право да не ме осигурят.... На колко сме години и от какво сме болни няма никакво значение.   Фондовете нямат никакъв шанс да намалят пакета по простата причина, че той се определя от министъра на здравеопазването. Единственото нещо, което могат да правят фондовете е да гарантират пакета на всеки един човек, а в допълнителния пакет да \r\nсе предлагат допълнителни услуги и конкуренцията да расте, посочи \r\nзам.-здравният министър..  Идеята е да имат 500000 пациенти, ако не ги съберат, хората си избират друг фонд Неуредиците в НЗОК трябва да бъдат премахнати, категоричен е той.", "date": "2019.07.16", "title": "Бойко Пенков: Ние ще избираме здравните фондове, а не те нас"}
{"url": "https://www.faktor.bg/bg/articles/novini/svyat/silno-zemetresenie-v-bali", "text": "Земетресение разтърси индонезийския остров Бали, остров Ломбок, и провинция Източна Ява, причинявайки щети на жилища и храмове, предаде Асошиейтед прес, позовавайки се на местните власти. Геофизичният институт на САЩ заяви, че епицентърът на земетресението с магнитуд 5,7 е бил на 82 км от Бали, на дълбочина от 91 км. Индонезийската национална агенция за борба с бедствията публикува в Туитър снимки, показващи увреден хиндуистки храм на Бали и повредена къща в Източна Ява. Индонезия се намира върху \"Тихоокеанския огнен пръстен\", поради което земетресенията и вулканичните изригвания са често явление в страната. През 2004 г. земетресение в Индийския океан, последвано от цунами, причиниха смъртта на общо 230 000 души в десетина страни. Повечето жертви бяха в Индонезия, припомня АП.", "date": "2019.07.16", "title": "Силно земетресение в Бали"}
{"url": "https://www.faktor.bg/bg/articles/novini/balgariya/-demokratichna-balgariya-ogromniyat-tech-na-lichni-danni-v-nap-struva-pone-kolkoto-edna-ministerska-ostavka", "text": "Огромни количества данни от бази данни на НАП бяха разпратени от анонимни хакери до журналисти. Такъв огромен теч, в който се съдържат лични данни на милиони български граждани, показва недопустимо ниско ниво на информационна сигурност в държавните органи. Министър Горанов носи пряка отговорност за теча, не просто поради липсата на адекватни условия в управляваните от него структури, но и поради блокираните от него с години реформи в електронното управление, в т.ч. създаването на държавно предприятие “Единен системен оператор”, което да притежава нужната експертиза и да поеме прегледа на критичните системи в държавата. От Демократична България призовахме за изпълняването на това законово изискване при срива на Търговския регистър миналата година, но до ден днешен това не се е случило. Въпреки приетия Закон за киберсигурност, държавните органи продължават да оперират при критично ниски нива на компетентност и защита. И докато бизнесът похарчи милиони за съответствие с общия регламент относно защитата на данните (GDPR), много от структурите на администрацията подминаха изискванията на Регламента, въпреки че имат задължения по него. Работата на Министъра на финансите е не просто да бъде счетоводител на държавата, а да приоритизира сектори, където има належаща нужда от важни реформи. Министър Горанов не просто не прави това, но и активно блокира редица такива реформи, в т.ч. В сферата на електронното управление и киберсигурността. С оглед на това, смятаме, че е време министър Горанов да понесе политическата отговорност и да подаде своята оставка, заради рисковете, на които е оставил подчинените си структури, заради което хиляди граждани и техните бизнеси са изложени на риск. Стратегията “Киберустойчива България 2020” трябва най-накрая да започне да се изпълнява, макар вече да е 2019 и целите да изглеждат непостижими. Незабавно трябва да се обособи звено от експерти, които да направят пълен одит на критичните системи в държавата – нещо, което трябваше да се е случило още след срива в Търговския регистър. Трябва да бъдат извършени редица тестове за уязвимости, да се инсталира и конфигурира адекватен софтуер за превенция, както и да се преосмисли практиката да се копират данни на други ведомства, вместо да се получава достъп до тях при нужда в реално време. Време е държавата да започне да спазва поне правилата, които е поставила на бизнеса с оглед информационната сигурност и защитата на личните данни. И е време политическите фигури, които са символ на застоя в реформите, да напуснат сцената.", "date": "2019.07.16", "title": "\"Демократична България\": Огромният теч на лични данни в НАП струва поне колкото една министерска оставка"}
{"url": "https://www.faktor.bg/bg/articles/novini/balgariya/trenyorat-pitbulat-ot-boyana-nahapa-stopankata-si-ot-lyubov", "text": "Питбулите дори да са добронамерени, когато са превъзбудени, понякога любовта им преминава в агресия, без да се усещат. Това каза в сутрешния блок Лъчезар Планински, треньор на питбула нападнал и нахапал стопанката си в столичния квартал \"Бояна\".  Инцидентът станал в края на тренировката. Стопанката отива да го прибере, погалва го, дава му награда. Кучето продължава да търси любов, която обаче преминава в агресия, както понякога се случва при тази порода. Затова едно куче от такъв тип трябва да знае много добре командата \"не\", заяви Планински. След като момичето беше нападнато, аз изтичах и ѝ помогнах, след това се борих 10 минути с кучето, опитвахме се да го прехвърлим към нещо друго, което да захапе. След това кучето избяга по Околовръстния път, а впоследствие беше заловено от екипи на \"Екоравновесие\", каза още треньорът.", "date": "2019.07.16", "title": "Треньорът: Питбулът от \"Бояна\" нахапа стопанката си от любов"}
{"url": "https://www.faktor.bg/bg/articles/novini/balgariya/petar-moskov-ako-nzok-se-zameni-s-chastni-fondove-otgovornostta-shte-stane-anonimna", "text": "„Между всички разговори за предложеният нов здравен модел, ние пропускаме основният въпрос - кой да носи отговорността за системата на здравеопазването\", попита бившият здравен министър Петър Москов. По думите му единствената цел на фондовете е да печелят. „След време фондовете ще кажат, че са нужни още пари и ще въведат някакъв по-строг контрол“, прогнозира пред бТВ Москов.  „Когато в обществения фонд пуснеш частен интерес, той не е в полза на обществото, а на частника“, подчерта Москов.  Той даде пример с врачанската болница, в чийто двор бяха построени три частни болници, а резултатът е, че днес болницата не работи. Москов обяви, че подкрепя предложението на Ананиев, да се раздели на здравният пакет на основен и допълнителен. По думите му е било крайно време да стане ясно за какви здравни услуги плащаме. „НЗОК трябва да остане основният стълб на здравеопазване в държавата. Ако той се замени с много частни фондове, отговорността ще стане анонимна“, предупреди Москов.", "date": "2019.07.16", "title": "Петър Москов: Ако НЗОК се замени с частни фондове, отговорността ще стане анонимна"}
{"url": "https://www.faktor.bg/bg/articles/novini/balgariya/d-masheva-nyama-politichesko-vmeshatelstvo-v-predstoyashtiya-izbor-na-nov-glaven-prokuror", "text": "„Няма политическо вмешателство в предстоящия избор на нов главен прокурор”, заяви говорителят на прокурорската колегия във ВСС Даниела Машева. „Към настоящия момент не мога да кажа кои имена се спрягат, ще разберете в най-скоро време”, коментира тя в ефира на БТВ. Президентът Румен Радев дори започна консултации за изготвяне на критерии при избора, което беше определено от Сотир Цацаров като прибързано. Според Машева обаче подобни консултации давали възможност да се чуе каква е визията на гражданите и на съсловните организации. „Тези консултации имат най-вече информативен характер пред обществото. Съмнения за политическо вмешателство няма, но в крайна сметка трябва да се създаде едно уверение в обществото, че наистина процедурата ще бъде такава, каквато е разписана в Конституцията и в закона”. Машева отрече и твърденията на председателя на ВКС Лозан Панов, че без съдебна реформа и доминация на политическата квота изборът на главен прокурор е предопределен:  „Не е предопределен, защото парламентарна квота от изборните членове на ВВС се състои от толкова брой членове, колкото и т. нар, професионална квота. Има един абсолютен баланс между двете квоти и изобщо не се усеща опит за някакво политическо вмешателство в този избор”. Предложенията за новия прокурор ще бъде максимум три, а до 12 август номинираните кандидати ще представят писмена концепция.", "date": "2019.07.16", "title": "Д. Машева: Няма политическо вмешателство в предстоящия избор на нов главен прокурор"}
{"url": "https://www.faktor.bg/bg/articles/ankara-shte-zasilim-dobiva-na-gaz-v-iztochnoto-sredizemnomorie", "text": "Приетите от Европейския съюз санкции срещу Турция няма да засегнат дейностите й, свързани с добива на газ в Източното Средиземноморие. Това се подчертава в изявление, публикувано на официалната интернет страница на Министерството на външните работи на Турция, предава TACC, цитирана от \"Фокус4.  „Решенията, взети от Съвета на ЕС вчера [15 юли], няма да повлияят на решимостта на страната ни да продължи сондажите в Източното Средиземноморие\", се казва в изявлението. Турското външно министерство подчертава също, че страната възнамерява да засили още повече дейността си по добива на газ. На 15 юли Европейският съюз наложи санкции срещу Турция поради действията й в Изключителната икономическа зона (ИИЗ) на Кипър, където бяха открити големи находища на природен газ. Анкара, оспорвайки границите на ИИЗ, изпрати кораба „Фатих“ в района, заявявайки, че сондажите там ще продължат до 3 септември. На 10 юни властите на Република Кипър разрешиха арестуването на членовете на екипажа на турския кораб. Въпреки това на 4 юли Турция изпрати втори кораб, „Явуз“, за провеждане на геоложки проучвания на шелфа. Турският президент Реджеп Тайип Ердоган обяви готовността на страната да защити правата на турските киприоти по отношение на находищата, включително с използването на въоръжени сили.", "date": "2019.07.16", "title": "Анкара: Ще засилим добива на газ в Източното Средиземноморие"}
{"url": "https://www.faktor.bg/bg/articles/tramp-pak-podgoni-demokratkite-ako-ne-ste-shtastlivi-v-sasht-mozhete-da-si-tragnete-vednaga", "text": "Държавният глава на САЩ Доналд Тръмп отказва да се извини за коментарите, с които призова група дами от Демократическата партия да си „ходят вкъщи“, отбелязва британският вестник The London Evening Standard, цитиран от Агенция \"Фокус\".  Американският президент бе категоричен, че не се интересува от това дали хората си мислят, че неговите коментари са расистки. От Белия дом той заяви: „Що се отнася до мен, ако не сте щастливи в САЩ, ако непрекъснато се оплаквате, можете да си тръгнете, можете да си тръгнете веднага\". През уикенда Тръмп публикува серия съобщения в социалната мрежа „Туитър“, в които подчерта, че четири жени от конгреса на демократите трябва да се върнат към „разбитите и престъпни” страни, от които са дошли. Президентът направи забележките въпреки факта, че всички жени са американски граждани, а три от тях дори са родени в САЩ. Демократите осъдиха туитовете на Тръмп като расистки и разединяващи. Той обаче заяви, че „много хора обичат\" това, което той казва.", "date": "2019.07.16", "title": "Тръмп пак подгони демократките: Ако не сте щастливи в САЩ,  можете да си тръгнете веднага"}
{"url": "https://www.faktor.bg/bg/articles/novini/balgariya/hladno-vreme-dnes", "text": "До обяд облачността ще е разкъсана, предимно висока. Около и след обяд ще се развива купеста и купесто-дъждовна. Ще има превалявания от дъжд, на повече места в Южна България. На места в Рило-Родопската област количествата на валежа ще са значителни, съобщават от НИМХ. Ще духа слаб североизточен вятър. Остава хладно за сезона, с максимални температури между 22° и 27°. Над планините ще е предимно облачно. Около и след обяд ще има валежи от дъжд, по-интензивни в Рило-Родопската област. Ще духа до умерен северен вятър. Максимална температура на 1200 метра около 16°, на 2000 метра - около 9°. Над Черноморието в сутрешните часове ще е предимно слънчево. Около и след обяд облачността ще се увеличи и на места ще превали. Ще духа слаб до умерен вятър от север, след обяд от североизток. Максималните температури ще са между 23° и 26°, близки до температурата на морската вода. Вълнението на морето ще е 2 бала.", "date": "2019.07.16", "title": "Хладно време днес"}
{"url": "https://www.faktor.bg/bg/articles/novini/svyat/glasuvat-kandidaturata-na-ursula-fon-der-layen-za-predsedatel-na-ek", "text": "Европейският парламент  ще гласува номинацията на Урсула фон дер Лайен за председател на Комисията.  Ако бъде избрана тя ще заема поста през следващите 5 години.  Евродепутатите ще  гласуват днес от 19.00 ч. българско време.  А в 10 тази сутрин Урсула фон дер Лайен ще направи изявление в пленарната зала, като се очаква да представи официално своята визия и планове като председател на Комисията. Обръщението и ще бъде последвано от дебат с евродепутатите.   Фон дер Лайен се нуждае от подкрепата на абсолютно мнозинство (50% + 1) от гласовете на депутатите, за да стане първата жена заела този пост, отбелязва Нова телевизия. Групата на социалистите обаче  заявиха, че няма да я подкрепят.", "date": "2019.07.16", "title": "Гласуват кандидатурата на Урсула фон дер Лайен за председател на ЕК"}
{"url": "https://www.faktor.bg/bg/articles/novini/balgariya/nov-opit-za-otmyana-na-mashinnoto-glasuvane-na-izvanredno-zasedanie-na-ns", "text": "Нов опит за промени на изборните правила и отмяна на машинното гласуване ще направят днес депутатите. Народното събрание се събира на извънредно заседание, за да разгледа изменения в Изборния кодекс. С предложените от ГЕРБ, \"Обединени патриоти\" и \"Воля\", машини няма да има на местни и парламентарни избори. Според сега действащите правила на изборите за местна власт през есента трябва да има поне 6000 секции с машинно гласуване. Според мнозинството обаче това ще доведе до хаос. До извънредното заседание на парламента се стигна, след като БСП и ДПС провали кворума в петък, когато по план трябваше да се гледат измененията.", "date": "2019.07.16", "title": "Нов опит за отмяна на машинното гласуване на извънредно заседание на НС"}
{"url": "https://www.faktor.bg/bg/articles/novini/balgariya/ochakva-se-nap-da-predstavi-podrobnosti-za-hakerskata-ataka-v-sistemata", "text": "Очаква се Националната агенция за приходите да представи подробности за евентуалната хакерска атака в системата ѝ. Цяла нощ служители на агенцията, заедно с представители на ГДБОП и ДАНС, работят по предположението личните данни на милиони българи да са източени от системата на НАП.  До проверката се стига след писмо, което анонимни хакери изпращат до няколко медии и институции у нас. В него са публикувани данните на голям брой хора в страната. По-рано днес на електронната поща на определени медии е получен линк, от който може да се изтеглят файлове, за които се твърди, че принадлежат на Министерството на финансите. Анализ на изнесените данни сочи, че става дума за информация от НАП. Хакерите твърдят, че са успели да пробият сървърите на Агенцията. \"Следваме в момента един сигнал, който има белезите на достоверност, че има риск по отношение на лични данни. Към момента аз не мога да потвърдя или отхвърля версията, че конфиденциални данни са били изложени на неоторизиран достъп. В момента, в който отговорим на този въпрос – помагат ни много задълбочено специализираните правоохранителни служби – ще оповестим дали има такъв риск, какъв обем от хора и данни той засяга и какви са следващите стъпки, които НАП и данъкоплатците биха могли да предприемат“, заяви говорителят на НАП Росен Бъчваров:. По информация на БНР засега няма изключена версия за случилото се. Все още не е ясно колко голям е потенциалният пробив в системата и дали засяга единствено актуални данни на потребителите. От партия \"Демократична България\" настояват за незабавното отстраняване на министъра на финансите Владислав Горанов заради теча на лични данни на милиони български граждани. Това беше заявено писмено в писмо до медиите. От партията припомнят и миналогодишния срив на Търговския регистър и подчертават, че въпреки приетия Закон за киберсигурност държавните органи продължават да оперират при критично ниски нива на компетентност и защита. Много от структурите на администрацията подминаха изискванията на Регламента, въпреки че имат задължения по него, се казва още в позицията на \"Демократична България\".", "date": "2019.07.16", "title": "Очаква се НАП да представи подробности за хакерската атака в системата ѝ"}
