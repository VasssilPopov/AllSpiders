{"url": "https://www.faktor.bg/bg/articles/novini/svyat/vendeta-ubili-sauditskiya-zhurnalist-v-konsulstvoto-v-istanbul-zaradi-kritiki-kam-stranata-si", "text": "Саудитски журналист е бил убит в консулството на страната си в Истанбул миналата седмица, съобщи \"Ройтерс\", като се позова на полицейски източник. Според него става въпрос за умишлено покушение срещу известен критик на управлението в кралството на полуострова. Жертвата е Джамал Хашоги. Наличните до момента данни сочат, че той е убит, заяви главният съветник на президента Реджеп Ердоган Ясин Актай. Председателят на Сдружението на турско-арабските журналисти го определи като \"жестоко и варварско\". Хашоги напуска страната миналата година, страхувайки се от възмездие заради критиките си към саудитската политика за войната в Йемен. Това е и основната версия за ликвидирането му.  Във вторник, 2 октомври, той влязъл в саудитското консулство в Истанбул, за да получи документи за предстоящата си женитба. Саудитските власти казват, че си тръгнал малко по-късно, но турската му годеница, която го чакала отвън, казва, че той не е излязъл. Турски медии твърдят, че 15 саудитски граждани, сред които и официални лица, са били в сградата на консулството по това време. Те долетели с два самолета и малко по-късно напуснали. Медиите се позовават на източници от силите за сигурност. Полицията смята, че след предполагаемото покушение, тялото на журналиста е било изнесено извън комплекса. Катарският телевизионен канал „Ал-Джазира“ съобщи, че тялото е било намерено в района на Истанбул, но тази информация не е потвърдена. Саудитска Арабия отхвърли обвиненията в убийство и ги нарече \"безпочвени\".", "date": "2018.10.07", "title": "Вендета: Убили саудитския журналист в консулството в Истанбул заради критики към Саудитска Арабия"}
{"url": "https://www.faktor.bg/bg/articles/novini/balgariya/referendumat-samoubiystvoto-na-demokratsiyata-vtora-chast", "text": "Референдумът в Македония беше манипулативен. От избирателите се очакваше да подкрепят една популярна кауза – присъединяването на страната към ЕС и НАТО, чрез преглъщане на един непопулярен компромис за името постигнат с Договора от Преспа. Референдумът който се провежда тази събота и неделя в Румъния съдържа двойна манипулация. Непосредствената му задача е да отклони общественото внимание от обвиненията в корупция на управляващата коалиция. През последните месеци в страната имаше множество протести срещу опитите на управляващите да разводнят анти-корупционното законодателство. Но референдумът си поставя и по-далечна цел. Използвайки насадените страхове той цели да постави под съмнение превръщането на Румъния в модерна демократична страна.  Макар и днес еднополовите бракове да са незаконни в Румъния, избирателите трябва да заявят дали желаят промяна в конституцията, която сега определя брака като съюз между двама „съпрузи“. Ако референдумът успее, в основния закон ще бъде записано, че бракът е съюз между мъж и жена. Подобен текст хитроумно беше вписан и в констатацията на Република България: (Чл. 46. (1) Бракът е доброволен съюз между мъж и жена). Референдумът в Румъния се случва в момент, когато   из целия свят, най-вече в образцовите демокрации. В същината си демокрацията гарантира на индивида свобода да прави всичко, което не засяга правата на околните, дори ако стилът му на живот се приема като „неморален“ от голямото мнозинство! Важно е да правим разграничение между понятията морал, етика и индоктринация. Това са трите стълба, на които се крепи политическата реалност. Поради теоретичната сложност на въпроса, ще си позволя да цитирам себе си. Предлагам откъс от незавършената си книга за политическата реалност: „Политологията е науката за въображаемите народи, империи и републики, за техните закони, правила и политики, които са дотолкова реални доколкото реални хора вярват в тяхното съществуване. С настоялия трактат ще се опитаме да изградим една Обща теория за политическата реалност, нещо като карта или модел, които да ни позволят да разбираме същността на политическите връзки сред които сме потопени, да правим разумни предположения за ефекта от едно или друго политическо действие и когато е възможно да дадем своя принос за предотвратяването на конфликти и намиране на модели за разбирателство и сътрудничество.  Ще се опитаме да докажем, че  когато е изобретил политическата реалност. Чрез нея той е излязъл от съществуването си в логиката на Дарвиновия естествен подбор (или Хобсовата война на всеки срещу всеки). Ще се опитаме докажем, че измислените прояви на политическата реалност не са еднородни. Ще предложим класификация на различните кодове, правила, стереотипи, статути и други конструкти, влияещи на нашето поведение.  Древните учени са си представяли физическата реалност като комбинация от четири елемента. В нашата теория ще се опитаме да обясним политическата реалност като глобална мрежа от преплитане и балансиране на превъплъщенията на три разнородни модела на човешко съжителство: премодерното племе – базирано върху неписаните правила на някакъв свой морал и хетерогенните модерни заместители на племето: империята, изградена върху постулатите на някаква индоктринация и полисът, регулиран чрез принципите на етиката. Ще се аргументираме защо модернизацията – преходът от племе към империя или полис, не е необратима. Ще се опитаме да докажем, че тя не е линейна, а бифуркационна. Имперската и полисната модернизация са разнородни феномени! Ще се опитаме да докажем, че племената, империите и полисите съществуват и днес и всеки от тези феномени оказва влияние на останалите, най-често като отслабва силата им на въздействие, защото всяко от тези взаимоотношения се ръководи от своя собствена логика, различна и несъвместима с логиката на другите. Трите сили структуриращи политическата реалност са съществували през цялата писана история, но балансът между тях се е променял непрекъснато. Някога модерните отношения засягали само един малък модернизиран елит, по-късно се стига до хомогенизираща масова модернизация. Днес наблюдаваме значително взаимно   Трима известни съвременни мислители: Франсис Фукуяма, Патрик Кекън и Самюъл Хънтингтън предлагат йерархизирани картини, приемайки един от трите споменати феномена, като връхна точка на някаква предопределена политическата еволюция или поне като решаващ фактор за конфликтите през 21 век.  Според Франсис Фукуяма, селд края на Студената война либералната демокрация т. е. „полисът“ е спечелил съревнованието с всички алтернативни форми на управление, като наследствената монархия, фашизма и комунизма. Когато това бъде осъзнато от всички “общества” ще настъпи “краят на историята”. Вечният мир, за който мечтае Кант, при който всички държави ще са демократични, ще спазват законите и ще намират за безсмислено да воюват помежду си. Според бившия анализатор на ЦРУ Патрик Кенън пък, полисът:  “е нестабилна междинна станция между параноичното племе, което разглежда всички останали племена като реални или потенциални врагове и всеобхватната империя, която разглежда всички хора като потенциални поданици.”  Демократично избраните политици според Кенън не са нищо друго освен наследници на племенните вождове. Те разсъждават в категориите на битки и победи, техните дела предизвикват предимно конфликти. Цивилизацията според него се гради от експертите и бюрократите. Така той доразвива Платоновата мечта за управление на царе-философи, продължена в по-нови времена от Хегел и неговите „безстрастни” бюрократи, а през 20 век от Шумпетер, който призовава за власт на “техниците”. Технократичната империя според Кенън рано или късно ще измести залязващата демокрация и това ще е от полза за всички. Според третата теория, тази на Смюъл Хънтинтън племенната идентификация ще бъде най-важния фактор определящ развитието на световната цивилизация и конфликти през 21 век:  “...културата и културната идентичност, която в най-широк смисъл е цивилизационна идентичност формират моделите на обединение, дезинтеграция и конфликти в света от времето след Студената война” .  Господ си отмъщава на хората за рационалното им мислене и те, изпаднали в хладния и безразличен свят на универсалната модернизация ще търсят начин да се завърнат в топлите предмодерни взаимоотношения на изграденото върху ирационални картини за света племе в неговия най-окрупнен вид – съответната цивилизация – Мюсюлманска, Конфуцианска, Западна и.т.н.! Според нашата теория, племената, империите и полосите са живи и здрави и днес. Моралите, индоктринациите и етиката са феномени, които осигуряват определен мир, но както при всички мирни договори той е временен, а развитието – напълно непредсказуемо защото погледнато през светоусещането на всеки от тях, другите изглеждат фундаментално несправедливи.“  е нейната „полисна уредба“.  Полисът не е проект за по-добър свят. Той е договор между равни (сред неравни), призван да защитава техните интереси в многообразен и често враждебен свят.  Ако племето разделя човечеството на свои и чужди на базата на това, което приема за свещено и опитва да дехуманизира „Другия”, а империята разделя света на „верноподаници” и „врагове” и прави всичко възможно да превърне „враговете” във „верноподаници” чрез насилие и индоктринация, то полисът разделя света на „граждани” и „не-граждани” на основа на „безстрастното” формално право. Гражданинът има право да преследва свои цели, с които останалите трябва да се съобразяват.  Племенното и полисното разбиране за брака са фундаментално различни. Множеството племенни морали определят какво се очаква от вожда, от мъжете, които могат да носят оръжие, от жените в детеродна възраст, от децата и.т.н. Встъпването в различните роли, като съзряването на децата, става след определени ритуали, някои от които са имали формата на болезнени изпитания. Всеки опит на даден индивид да възприеме поведение различно от очакваното от него е води до наказание, или до острекация от страна на останалите членове, което в преди появата на модернизацията е означавало почти сигурна смърт. Всички членове на племето са се контролирали взаимно. И до днес там където племенният морал не е достатъчно разложен от някаква имперска индоктринация или от полисната етика, „убийства за честта” на рода си остават неизкоренимо явление. „Революция на Ромео и Жулиета” – правото на младите сами да избират своите брачни партньори става възможна едва когато модернизацията започне да разлага племенния морал, а свободата на сексуалните отношения, базирани на взаимно зачитане на личния избор при двата пола, става възможна едва след триумфа на полисната етика в модерните времена. Полисът не се интересува от постулатите на различните племенни морали, а от Етиката, базирана на „златното правило” – отнасяй се с другите така както искаш те да се отнасят към теб. От нейна гледна точка бракът е договор между равни и свободни граждани. Еднополовите съжителства, които с пълно основание можем да наречем семейства са реалност и законът може дамо да ги регламентира, или да ги дискриминира, с всички свързани с това последствия за обществото. Показателно е, че Румънската православна църква се включи енергично в агитацията за определянето на брака като съюз между мъж и жена. Нейните основни аргументи разбира се бяха религиозни и морални. Възможна ли е демокрация базирана на някой племенен морал и защо все по често се чуват призиви за завърщане към (в Европа) към „християнските“, в (Близкия изток) към мюсюлманските ценности и т.н.? Според нашата теория съжителство между хора от различни племена, живеещи според постулатите на своите племенни морали е невъзможно. Хора от различен племенен произход могат да съжителстват мирно само когато племенните морали на всички са достатъчно разложени и всички в еднаква степен са възприели принципите на полисната етика. Тогава различните племенни ритуали се възприемат по-скоро като екзотика и украшение на дадения индивид, не като негов код на поведение. Друга възможност за многоплеменно съжителство е под похлупака на имперски репресивен апарат. Тогава отделните племена си живеят доколкото могат изолирано едно от друго. Но този метод никак не може да се нарече демократичен. Опитът за налагане на съжителство на различни племена, без задължителното разлагане на племенния морал на малцинствата (т.н. Мултикултурализъм) беше една от причините довела до възраждане на елементи от племенния морал на мнозинствата. В Западна Европа, където „полисната“ свобода на индивида да избира своя сексуален и брачен партньор е отдавна възприета от мнозинството, стана възможно водачът на партията настояваща за премахване на мултикултурализма да бъде изявен хомосексуален мъж. В Източна Европа, където предразсъдъците наследени от традиционния морал са силни, това е невъзможно!  Дискриминацията към сексуално различните е несъвместима с модерната полисна демокрация, дори когато е желана и подкрепяна от огромното мнозинство. Тя спомага за обособяването на т.н. ЛГБТ общност и я предизвиква да води плененни войни (Политики на идентичността).  Демокрацията е възможна само когато етническата и религиозна принадлежност и сексуалните предпочитания (спрямо възрастни индивиди) станат част от личния, не от обществения живот. Призиви като: „не искаме мюсюлмани и „джендъри“ са толкова несъвместими с демокрациятя, колкото силовото налагане на „толерантност“ към групи, които не възприемат полисната етика и се опитват да живеят според правилата на своя племенен морал. Днес   или ще ограничат възможността на едно право да бъде някога защитено със закон. Преди четири години гражданите на нашата северна съседка избраха етнически германец, протестант за президент, въпреки заклинанията на неговия основен опонент, че (само) православният румънец бил добър румънец. Остава да видим ще имат ли куража и този път да надмогнат своите предразсъдъци и да се превърнат в модерна страна. * Николай Василев е политически емигрант(1981-1990 г.), политолог, автор на книгите: \"Триумфите и катастрофите на българската дипломация\" ; \"Битката за България - последното десетилетие на 20 век\" и на романите: \"Правилата на пантомимата\" и \"Токсикологично отделение\".", "date": "2018.10.07", "title": "Референдумът – самоубийството на демокрацията(Втора част)"}
{"url": "https://www.faktor.bg/bg/articles/novini/balgariya/boyko-borisov-vapros-na-vreme-e-da-se-zalovi-ubietsat-v-ruse", "text": "\"Убеден съм, че колегите от Криминална полиция ще разкрият убийството в Русе. Въпрос на време е да се разкрие убийството. Искам институтът по криминалистика да го направим такъв, какъвто го гледате по филмите. Колкото трябва ще се заделят пари, най-съвременното, което има, трябва да се купи”, обяви Бойко Борисов на националното заседание на ръководството на МВР по повод бруталното убийство на журналистката Виктория Маринова в Русе.  \"Не съм позволил никакви политически чистки или каквото и да било, за да запазим професионалния състав. Благодаря на заместник-главните прокурори, че сте тук. Прокуратурата е господар на досъдебното производство\", каза още премиерът Бойко Борисов на Националното съвещание на МВР. \"Независимо от много ясното разделение между властите, длъжни сме да работим заедно до последния миг, докато вкарваме в съда даденото дело. Защо след като и днес плюс 300 коли са в поръчка, махнахме лимитите, сменихме коли и още продължаваме да говорим, че полицейското присъствие е малко и недостатъчно, попита Борисов. Не мога да си го обясня - мотори, коли, джипове, 68% сме усвоили от парите, които Европа даде за границата, другите се обжалват в момента, но продължава да идва техника\", изтъкна Борисов. \"Всеки един директор си знае населените места, знае колко патрула и полицаи има и не може да ме убедите, че не можете в 2, 3 или 4 села да направите график за по няколко часа полицаите да респектират, да организират. И камери се купуват, подчерта премиерът и беше категоричен, че тази тема трябва да се затвори. \"Не може да мрат хора по улицата. Петък, неделя - като гледате магистралите и трафика, виждате какво става по пътищата. Организира се движението и трудно се поема този трафик. Ако не бяха магистралите, не знам тези милиони коли как щяха да се движат по двулентови пътища\", отбеляза Борисов. Той се обърна към полицаите с думите: „Превишена скорост, пиян, наркотици, задържате. Онзи ден, когато един пиян го бяха пуснали - какво да се похвалим, че сме задържали еди кой си. Един такъв случай и всичко досега, което сме вършили, става нула. Не може областните дирекции да не знаят по магазините какво се продава. Толкова елементарно може да ги изловите. Този, който не иска да се занимава с това, вече може спокойно да си отива, обърна се Борисов към служителите на икономическа полиция. \"Елементарно. Това, че се правят добри операции, потъва на фона на това. Виждате милиарди събрахме повече, работата ви е в много добър синхрон между митници, данъчни, МВР и прокуратурата, но още трябва да се събира. Още се изтича по линия на ДДС. Когато даваме пари за МВР, всички питат защо и искат да има по-добър ред и спокойствие. Центърът за пътна безопасност, агенция за пътна безопасност почти са на финала. Максимално усилие трябва да се вложи в тези няколко неща”, каза още Борисов.", "date": "2018.10.07", "title": "Бойко Борисов: Въпрос на време е да се залови убиецът в Русе"}
{"url": "https://www.faktor.bg/bg/articles/novini/balgariya/remont-na-remonta-vadyat-plochkite-pred-sv-sedmochislenitsi", "text": "„Ремонтът се превръща в пълен фарс – никой май вече не знае какво се прави – пренареждат ли се, махат ли се, с какво ще бъдат заменени?”, написаха от неправителствената организация „Спаси София” във „Фейсбук”.  \"Ремонтът се превръща в пълен фарс - никой май вече не знае какво се прави - пренареждат ли се, махат ли се, с какво ще бъдат заменени? Не става ясно и защо цялото управленско войнство в продължение на дни защитаваше проекта като правилен и естетичен, а сега тихомълком плочите се премахват\", пишат още от групата. Един от работниците на обекта призна пред БТВ, че е имало две групи, които са редили плочките от двата края, но не са се разбрали и затова се е получил гафът. Припомняме, че новият облик на площада скандализира софиянци, а от Столична община обясниха, че става дума за \"строителна площадка\", а не за готов обект.", "date": "2018.10.07", "title": "Ремонт на ремонта: Вадят плочките пред \"Св. Седмочисленици\""}
{"url": "https://www.faktor.bg/bg/articles/novini/balgariya/svetlozar-lazarov-napusna-ataka-gradi-sobstvena-rusofilska-partiya", "text": "Националният координатор на партия \"Атака\" Светлозар Лазаров е подал оставка. Това се е случило в петък, обяви самият той пред БНР. “Оставка в петък на обяд, да!“, поясни бившият главен секретар на МВР в правителството на Орешарски.  През последните две години той направи партийна кариера и зае  длъжност в  „Атака”. Освен за партийните структури, той отговаряше и за външнополитическата комуникация и връзката с граждански сдружения. Лазаров съвсем не криеше симпатиите си към режима на Владимир Путин и открито подкрепяше агресията на Кремъл в Крим. През последните месеци Лазаров бе забелязан да обикаля страната и да създава структури, които се свързваха с „Атака”, но според източници от контраразузнаването той гради собствена партия, която вероятно ще бъде русофилска и антиевропейска.", "date": "2018.10.07", "title": "Светлозар Лазаров напусна „Атака”, гради собствена русофилска партия"}
{"url": "https://www.faktor.bg/bg/articles/novini/balgariya/glavniyat-redaktor-na-v-duma-na-lov-na-veshtitsi-vsichki-drugari-razgovaryali-s-borisov-da-se-osvetlyat", "text": "Главният редактор на вестник \"Дума\" Йордан Мичев, който оглави партийния орган на БСП, иска всичките му другари, които са говорили или са пращали съобщения до Бойко Борисов, да бъдат осветлени. \"Аз не съм политик. Ако можех и знаех кои са, щях да им обявя имената!\", констатира журналистът пред БТВ.  Той заяви, че иска да направи модерен ляв европейски вестник. В същото време призна, че има два субекта, с които се съобразява - БСП и читателите. Последните обаче едва ли са обнадеждени за идеята му, след като замият той признава, че трябва да слуша ехото от \"Позитано\" 20, където са се настанили деца и внуци на старата номенклатура от БКП.  По думите му, било нормално да има различни крила и интереси в \"столетницата\". На въпроса, как ще успее да балансира всички интереси, той призна, че няма да му е лесно. Мичев пусна на първа страница новината за срещата между Ахмед Доган и американския посланик, с което скандализира много от другарите си. \"Учуден съм, че някой може да си позволи да ми държи сметка и да ми се меси в редакционната политика\", с което съвсем обърка зрителите, които се зачудиха как едновременно се съобразява с БСП, а в следващия момент не дава да му се бъркат социалистите.  Припомняме, че преди месец Йордан Мичев беше доведен от Англия и стана главен редактор на партийния орган с гръм и трясък. Много от другарите му заклеймиха избора на Корнелия Нинова. Бившият лидер на БСП констатира, че с новия главен редактор тя се опитва да превърне медията в придворен бюлетин. Мичев е работил във вестника от 2001 до 2003 г. и каза, че имал много приятели там и че като горд социалист било логично отново да продължи кариерата си там. Истината обаче е, че за 15 година екипът се променяше - хора като Тодор Коруев починаха, други се пенсионираха или напуснаха. Остава въпросът кои са \"многото приятели\", които има Мичев в \"Дума\"?", "date": "2018.10.07", "title": "Главният редактор на в. \"Дума\" на лов на вещици: Всички другари, разговаряли с Борисов, да се осветлят!"}
{"url": "https://www.faktor.bg/bg/articles/novini/balgariya/marinov-otgovori-na-siderov-nosya-ostavkata-v-dzhoba-si-po-sluchaya-sas-saprugata-vi-deystvahme-v-ramkite-na-zakona", "text": "\"МВР е действало в рамките на закона\". Така вътрешният министър Младен Маринов коментира инцидента, който стана след лека катастрофа между автомобила на судански гражданин и съпругата на Волен Сидеров - Деница. Припомняме, че лидерът на \"Атака\" призова за рокади в МВР и поиска структурата да бъде дадена на негово подчинение.  От МВР съобщиха за инцидента, който се случил в петък вечер в столичния квартал „Витоша”, след като колите закачили страничните си огледала. \"Санкцията за мъжа е административна заради това, че няма валидна за България книжка. Той е глобен, а колата му е спряна от движение. „Вичко, което сме направили, е в рамките на закона, и ние не бива да прекрачваме закона в нито един случай, независимо дали става въпрос за български или чужд гражданин, разбирам г-н Сидеров, тъй като става въпрос  за негов близък човек и за семейството му”, каза още Младен Маринов, който допълни, че не се притеснява и носи оставката в джоба си.", "date": "2018.10.07", "title": "Маринов отговори на Сидеров: Нося оставката в джоба си, по случая със съпругата ви действахме в рамките на закона"}
{"url": "https://www.faktor.bg/bg/articles/novini/balgariya/prof-konstantinov-ninova-se-zabluzhdava-che-ya-obichat-a-razlikata-ostava-300-000-glasa-mezhdu-bsp-i-gerb", "text": "В момента има тотално недоволство срещу българската политическа класа. И дори утре да вдигнем качеството на живота, хората пак ще са недоволни. Ако госпожа Нинова си мисли, че много я обичат, да не се заблуждава. Проучванията показват, че разликата остава същата - 4 пункта, които са между 250-300 000 гласа. Това каза математикът проф. Михаил Константинов в предаването на Канал 3. \"Дори когато формално хората уж живеят по-добре, с по-добри параметри на живот, това не значи, че ще бъдат доволни. Френската революция идва след 3-4 успешни години. Много такива събития идват изненадващо за управляващите\", припомни проф. Константинов. \"До евроизборите други избори няма да има. Там е възможно да има комбинирани с парламентарни, ако се усложнят нещата, но аз не го препоръчвам\", прогнозира Михаил Константинов. Според него президентът Румен Радев и премиерът Бойко Борисов едва ли скоро ще постигнат единение, както призова в обръщение към нацията, държавният глава. \"В близко бъдеаще едва ли ще се единят с Румен Радев - просто обстановката е доста турбулентна в България, има тежки проблеми, демография, бедни-богати\". По думите му България навлиза в тежък период и заради външни фактори. \"Налице е рязко изчерпване на ресурсите в света и тези климатични промени, затова навлизаме в тежък период, което не се дължи на нас\", изтъкна проф. Константинов. Относно политическото дълголетие на Бойко Борисов той припомни, че на 6 ноември 2016 г. премиерът е понесъл първа сериозна загуба. \"Когато човек дълго време не губи и после рязко се сгромолясва. Борисов на 6 ноеври 2016 г. понесе сериозна загуба в първите загубени избори - президентските. Общият му резултат е 11:1, но беше много отрезвяваща загубата. И в разговори между колеги си споделяме, че тя е много полезна. Има умора, тя е повсеместна. В крайна сметка няма вечни неща в политиката, хората идват, отиват си\", подчерта професор Константинов. \"Има дълго управлявали политици - Бисмарк, Кол, Тодор Живков, има диктатори като Сталин, но в крайна сметка всички си отиват. Борисов е най-дълго управляващият премиер на България, избиран на избори. Повече от Стамболов вече. Рекордьор сред демократично избраните премиери\", обобщи математикът. Проф. Михаил Константинов посочи, че в момента \"електоратът на БСП е между 500 000 и максимум 1 милион души. Нинова не разширява базата на избирателите си, въпреки няколко добри попадения - Истанбулската конвенция, например. Но лявото днес не е особено популярно\", констатира професорът. \"Аз не гласувам за БСП, нямам интерес към тази партия, от нея нищо не искам и не очаквам, а хората, които искат да чуят нещо от нея, очевидно не го чуват\", предположи той.", "date": "2018.10.07", "title": "Проф. Константинов: Нинова се заблуждава, че я обичат, разликата между ГЕРБ и БСП остава 300 000 гласа"}
{"url": "https://www.faktor.bg/bg/articles/novini/balgariya/kmetat-na-ruse-za-tragediyata-v-grada-potresen-sam-ot-zhestokostta-kam-mayka-na-6-godishno-dete", "text": "Кметът на Русе изказва своите съболезнования към семейството и близките на Виктория Маринова. Пламен Стоилов заяви, че Русе е потресен от жестокостта, с която бе отнет животът на една майка, уважаван русенски журналист и общественик!  \"Изказвам своите най-дълбоки съболезнования към семейството и близките на Виктория Маринова! Градът ни е потресен от жестокостта, с която бе отнет животът на една майка на шестгодишно дете, уважаван русенски журналист и общественик! Настоявам разследващите институции час по-скоро да разкрият извършителя на това брутално престъпление и той да получи справедлива присъда!  Почивай в мир, Виктория!\"", "date": "2018.10.07", "title": "Кметът на Русе за трагедията в града: Потресен съм от жестокостта към майка на 6-годишно дете!"}
{"url": "https://www.faktor.bg/bg/articles/novini/svyat/italiya-zaplashi-da-zatvori-letishtata-si-ako-germaniya-zapochne-da-ni-vrashta-migranti", "text": "Италия заплаши да затвори летищата си, след информации, че южната германска провинция Бавария подготвя мащабна депортация на мигранти към италианска територия, съобщава ДПА. \"Ако някой, в Берлин или Брюксел, планира да ни \"подхвърли\" десетки мигранти с неоторизирани чартърни полети, трябва да е наясно, че никое летище няма да е на разположение\", каза италианският министър на вътрешните работи Матео Салвини. \"Затваряме летищата, точно както вече затворихме пристанищата\", категоричен бе той. Служители на летището в Мюнхен посочиха, че баварските власти планират първата мащабна депортация към Италия през идните дни, която ще включва мигранти, пристигнали на германската граница, но регистрирани първо в Италия. Според източниците баварската полиция ще придружи чартърен полет, който да откара мигрантите в Италия, тъй като тя носи отговорността за предоставянето на убежище според Дъблинския регламент. Министерството на вътрешните работи на Бавария отказа да потвърди или отхвърли медийната информация.", "date": "2018.10.07", "title": "Италия заплаши да затвори летищата си, ако Германия започне да ѝ връща мигранти"}
{"url": "https://www.faktor.bg/bg/articles/obshtestvo/zakon-i-red/tsatsarov-bori-bitovata-prestapnost-s-teritorialni-zhandarmeriyski-uchastatsi-izvan-gradovete", "text": "\"Необходима е мрежа от териториални жандармерийски участъци извън градовете\". Това каза главният прокурор на Р България Сотир Цацаров по време на Национално съвещание на МВР, предаде „Фокус“.  „Ще си позволя в рамките на съвсем краткото време, което имаме само да посоча няколко основни пункта, по които съм си позволил наясно да визирам някои от основните проблеми. Едното от нещата беше наречено конвенционална или битова престъпност. Продължавам да твърдя едно – този модел на териториално присъствие на МВР вече е изгубило своя коефициент на полезно действие. Според мен целият модел на Закона за МВР, което касае структурата на министерството и присъствието по места до ниво районен инспектор, отдавна е изживял своето време“, заяви Цацаров. „Модулни жандармерии участъци, разположени на територията на цялата страна извън градовете – това е начинът за силно действено полицейско присъствие. Всичко друго е наливане на финанси, ресурс и усилия в един модел, който отдавна е изчерпал своето значение“, добави той. По думите му е бил предназначен и е работел в едни съвсем други обществени условия.  „Това, което според мен е необходимо е мрежа от териториални жандармерийски участъци извън градовете. Битовата престъпност е свързана с това, което наричаме местно безобразие“, каза още Сотир Цацаров.", "date": "2018.10.07", "title": "Цацаров бори битовата престъпност с териториални жандармерийски участъци извън градовете"}
{"url": "https://www.faktor.bg/bg/articles/obshtestvo/60-ot-balgarite-propuskat-zadalzhitelniya-godishen-profilaktichen-pregled", "text": "Около 60% от пълнолетните българи пропускат задължителния годишен профилактичен преглед. Това сочат данните на здравната каса. Въпреки че в Закона за здравето са предвидени глоби - на профилактичен преглед ходят предимно хора с хронични заболявания. Над 4 милиона и 700 хиляди пълнолетни българи подлежат на задължителен годишен профилактичен преглед. Към края на септември с тази цел в лекарските кабинети са отишли 37% от тях. Прегледът е безплатен. Част от изследванията, които включва, са електрокардиограма изследвания на урина, кръвна захар, зрителна острота. На база резултатите се изчислява рискът от развитие на сърдечни, злокачествени заболявания и диабет.", "date": "2018.10.07", "title": "60% от българите пропускат задължителния годишен профилактичен преглед"}
{"url": "https://www.faktor.bg/bg/articles/obshtestvo/ulitsata/sudanetsat-koyto-napadna-denitsa-siderova-e-bivsh-voenen", "text": "Суданецът Магди Гхандур, който нападна съпругата на Волен Сидеров, е бил бивш военен, става ясно от профила му във Фейсбук. Той е публикувал множество снимки, на които е с маскировъчна униформа и въоръжен с автомат.  Той е качил още религиозни ислямски послания. Приятелите му са предимно от Судан, пътува много, включително и до Германия, където прекарва няколко месеца. За себе си посочва още, че е работил и в Дубай. След като пристига в България, започва работа в хотел \"Сенс\". През 2016 година напуска и се пренасочва към голяма хотелска верига с разклонения из целия свят. Това става ясно от информацията, която е посочил за себе си в профила. От МВР уточняват, че суданецът е в страната ни не със статут на бежанец, а на обикновен гражданин. Магди Гхандур бе арестуван, а след това освободен, след като засече с колата си автомобила на Деница Сидерова и после се държа изключително агресивно.", "date": "2018.10.07", "title": "Суданецът, който нападна Деница Сидерова, е бивш военен"}
{"url": "https://www.faktor.bg/bg/articles/obshtestvo/ulitsata/viktoriya-marinova-trenirala-v-parka-za-maratona-v-ruse-predi-da-bade-zverski-ubita", "text": "По случая с убийството на Виктория Маринова полиция и прокуратура работи вече 24 часа непрекъснато. Това стана ясно днес на брифинг в сградата на ОД на МВР с участието на окръжния прокурор Георги Георгиев, зам. директорът комисар Илиян Енчев и шефът на криминалистите в Русе комисар Кожухаров, предава русенският сайт \"Акцент\". В 14:24 часа вчера е подаден сигнал на тел. 112, че в района на тенис кортовете, на километър 492 на р. Дунав е намерен труп. Първоначално са забелязани следи от кръв, след това безжични слушалки, ластик за коса, розова маратонка и в храстите е забелязан труп на жена. Според експертизата до момента смъртта е настъпила вследствие от удари по главата и задушаване. На този етап разследващите се въздържаха официално да кажат дали е била изнасилена. Сред липсващите вещи при извършеният първоначален и допълнителен оглед е установено, че няма ключът на личния и автомобил, който е бил в близост до престъплението, очила, мобилният телефон и част от дрехите. Разпознаването на жертвата е станало малко по-късно, тъй като у нея не са били намерени лични документи и мобилният и телефон. В разследването са включени екип от Главна дирекция Национална полиция /криминален отдел/, а вещи на жертвата са изпратени за анализ в Националния институт по криминалистика. Работи се по всички възможни версии убийството да е извършено случайно, планирано, включително и заради работата й, което обаче с счита за по-малко вероятно. Според нейни познати, Виктория е тренирала и е смятала да участва в маратона днес при Сребърна. Затова е тренирала и подготвяла участието си. Преди да отиде да бяга, тя е била на кафе с приятели в заведение в района на Парка на младежта.", "date": "2018.10.07", "title": "Виктория Маринова тренирала в парка за маратона в Сребърна, преди да бъде зверски убита"}
{"url": "https://www.faktor.bg/bg/articles/sport/-levski-otnovo-se-varna-na-varha-v-rodnoto-parvenstvo", "text": "Отборът на Левски тресна Славия с 2:0 в най-старото столично дерби и се върна на върха в Първа лига. Голмайсторът Станислав Костов се превърна в герой, след като отбеляза и двата гола на стадион \"Георги Аспарухов\" в мача от 11-ия кръг. Таранът беше точен първо в 28-ата минута, а след това удвои в 50-ата минута, като и двете му попадения бяха майсторски. Близо 10 000 зрители пристигнаха на \"Герена\", за да подкрепят домакините, който са видимо в подем, като записаха осми успех от девет мача под ръководството на Славиша Стоянович. Така \"сините\" имат 28 точки, като във втора поредна пауза заради националните отбори, ще почива на върха. Преднината на столичани пред Лудогорец е две точки, а при подновяването на шампионата двата тима излизат един срещу друг на \"Лудогорец Арена\". Наставникът на домакините Славиша Стоянович очаквано направи само една промяна сред титулярите от победата с 1:0 над ЦСКА-София. Антони Белмонт замени Давиде Мариани. \"Сините\" искат да се върнат на върха в класирането, но за да се случи това, имат нужда от трите точки.", "date": "2018.10.07", "title": "\"Левски\" отново се върна на върха в родното първенство"}
{"url": "https://www.faktor.bg/bg/articles/novini/svyat/zashto-moskva-se-darzhi-po-tozi-nachin", "text": "Доказателствата изглеждат смазващи. Тайните служби на Холандия, Великобритания и Швейцария назовават имената, а отчасти дори и чиновете на онези руски агенти, които стоят зад кибератаките в последно време. Американци, канадци, датчани и австралийци също се оплакват от нападения на руски хакери. Макар вълната от оплаквания срещу Москва да изглежда почти организирана, никой вече не се съмнява, че непрекъснатите атаки срещу западни институции, партии, фирми или спортни клубове са дело предимно на руски агенти. Москва, разбира се, отрича, но го прави някак механично, с досада, а често и с твърде голяма доза цинизъм. Западът отговаря с контрамерки и смята да инвестира повече пари във вече започналата кибервойна. Мнозина обаче се питат какво се крие зад тази необичайна агресивност на Кремъл? Какво всъщност цели Москва? Защото спиралата от санкции и контрасанкции не води доникъде. В крайна сметка от това губят и двете страни. Започващият след няколко дни Петербургски диалог, който събира представители на  гражданските общества от двете страни, започва да се обезсмисля на фона на увеличаващите се напрежения между Изтока и Запада. А и за какво да разговарят те помежду си, след като липсва принципната политическа воля за добро съвместно съжителство? Западът продължава да умува какво се крие зад грубите действия на руснаците. Едно нещо се набива особено на очи - последните атаки бяха дело предимно на военното разузнаване (ГРУ). Прави впечатление и друго - колко дилетантски действат руските шпиони, оставяйки след себе си толкова много следи, че да бъдат разкривани още на местопрестъплението. Москва остава глуха за протестите на Запада, което силно напомня за времето на Студената война. Но дори и по онова време винаги е съществувал остатък от доверие към другата страна. Това доверие днес е ерозирало изцяло. Трудно е да се каже кога точно започна този процес. През 2007 година президентът Путин за първи път обвини американците и Запада, че създават еднополюсен свят, за да не се съобразяват с интересите на Русия. Малко по-късно започна войната в Грузия. Всички опити да се сложи ново начало в отношенията с Москва се провалиха. Обявеното от Доналд Тръмп намерение да подобри отношенията с Москва се проваля поради съпротивата на американския Конгрес. Междувременно политиците от двете страни говорят повече едни срещу други, отколкото едни с други. Дали пък не става дума и за пари? След последните атаки от страна на Русия страните-членки на НАТО започнаха да увеличават своите бюджети за отбрана. Президентът Путин всъщност беше обявил, има намерение да съкрати военния бюджет за 2019 година. Той се нуждае от допълнителни средства, за да насърчи слабия икономически ръст в страната. Неговите генерали обаче няма как да са доволни от подобно развитие. Говори се дори, че именно поради тази причина военното разузнаване е организирало последните хакерски атаки. Растящите напрежения с противника винаги се отразяват благотворно на военния бюджет. Други източници пък твърдят, че Русия действа по този начин, защото Вашингтон вече e решил драстично да затегне санкциите в края на ноември. В такъв случай Москва, разбира се, няма никакъв стимул да пази поведение. Каквото и да се крие зад новата агресивност на Русия, все някога Кремъл ще трябва да промени курса си. Както Русия, така и Западът имат интерес от това да поддържат по-добри отношения помежду си. Евентуалният съюз с Китай няма как да бъде истинска алтернатива на партньорството със Запада, защото Пекин е студено пресметлив.", "date": "2018.10.07", "title": "Защо Москва се държи по този начин?"}
{"url": "https://www.faktor.bg/bg/articles/novini/balgariya/anton-todorov-ot-1944-do-1947-g-savetite-sa-ograbili-ot-balgariya-surovini-stoki-i-sobstvenost-za-nad-6-5-mlrd-dolara", "text": "Окупацията на България от Червената армия и съветите през 1944-1947 г. струва на страната ни  над 133 млрд. лв. или това се равнява на близо 6,5 млд. днешни долара. На 141 млрд. лв. възлиза целият национален доход на България през 1945 г., а на практика това означава, че болшевиките са ограбвали над 90% от него. Това разкри по  политологът Антон Тодоров, позовавайки се на изследване на доц. Вачков. Според историческите свидетелства ограбването на България започва веднага след 9-ти септември и подписването на Съглашението. Чл. 15 в него гласи, че българското правителство е задължено да поема издръжката на съветските войски в България. Но руснаците не спазват договорите и в техния арогантен стил започва невиждан грабеж и мародерство. Присвояват всички имущества – независимо дали са германски или български. Взимат дори стоки на чужди държави, които са на българска територия. Под зоркото око на новата комунистическа власт Съветите започват източване на тогавашния държавен сиромашки бюджет. Червената армия буквално изсмуква 12 хил. тона жито, над 28 хил. кубика дърва, стотици хиляди литра вино, 26 хил. тона зеленчуци –  грабежът е в  чудовищни размери, а това предизвиква в страната глад. Кражбите на московските орки в България само за тютюн възлизат на з млрд. лв. Но болшевишки и леви изследователи и професори днес внушават манипулативно, че сме били ограбени от съюзните войски на Англия и САЩ, контрира Тодоров.  Освен храни и суровини, Съветите се нахвърлят и на минните ни залежи. Например по нареждане на Лаврентий Берия започва изземването на урана от мини „Бухово”. Дори през 1945 г. е създадено секретно минно дружество, което да се занимава с този стратегически добив. Ограбването засяга и розовото масло, което се изкупуват на занижени цени – два-три пъти по-ниско отколкото на световните пазари. Започват да изземват активи, които са нарочени за германски. Над 159  предприятия са засегнати от този грабеж. Започва износ и на оловен и цинков концентрат. Съветите слагат  ръка над цялата ни икономика и започват да я точат, така както никой не ни е ограбвал. За сметка на това сега някои апологети на социализма лъжат, че ЕС ни ограбва, а той налива милиарди всяка година в България, обяснява политологът. Той цитира писмо на външният министър Петко Стайнов, който пише спешно до Молотов, че иска да се намалят вноските на България за издръжка на съветската армия, защото държавата не издържа.  Политиката на СССР през този период си е била чиста кражба под формата на репарации. Нахалството им стига до там, че отнемат австрийско имущество, което след това ние изплащаме на Австрия. Създадените пък четири българо-съветски дружества, след като са източени, най-нагло, Москва ни  продава своите дялове, тоест ограбването се мултиплицира. Антон Тодоров разбива и мита, че по време на комунизма България е печелила от вноса на нефт, който е реекспортирала. С документи той доказа, че петролът, който сме получавали през 60-те година на миналия век е бил на по-скъпи цени от международните. 16-17 долара на тон го продава Алжир, а СССР ни го доставя за 23,60 долара. Международните цени тогава пък са около 18 долара. Последният министър на комунистическата търговията Христо Христов нагло лъже в интервю обществото, че през 1980 г. на среща с Косигин, председател на министерски съвет на съветите, българският му колега Станко Тодоров поискал нефт, а на другия ден Кремъл ни отпуснал един милион това нефт. Бил на ниска цена 9 рубли за тон, твърди Христов. Архивите обаче сочат, че от ценови разлики от нефтените продукти се очертава загуба за годината от 200 милиона валутни лева. Това пише в свой отчет последният комунистически премиер Георги Атанасов. Не 9 рубли, а 156 рубли е била реално цената на руския нефт по онова време, която сме заплащали.  Извън комунистическата пропаганда, документите недвусмислено сочат, че през цялото съветско робство  България е била нагло и безпощадно ограбвана от „братушките”.", "date": "2018.10.07", "title": "Антон Тодоров: От 1944 до 1947 г. Съветите са ограбили от България суровини, стоки и собственост за над 6,5 млрд. долара"}
{"url": "https://www.faktor.bg/bg/articles/novini/balgariya/revizoro-na-parvo-myasto-po-kontrabanda-sa-gorivata", "text": "\"Темата за битката с контрабандата не е нова, тя е вечна. Резултатът обаче е по-различен от преди\". Това заяви пред БНТ депутатът от \"Обединени патриоти\" Емил Димитров-Ревизоро. \"През последната година започна много сериозно да се работи срещу контрабандата на цигари, алкохол, горива. Резултатите мен лично не ме устройват, за мен това е добро начало. Но не може да отречеш успехите - 16 разбити фабрики в чужбина\", каза още той. \"Законодателната инициатива на управляващото мнозинство - поправки в НК, има за цел и приготовлението, и самото разпространение на цигари и други акцизни стоки да бъдат регистрирани\", подчерта Димитров и добави, че приемането на тези изменения ще доведе до промяна в Закона за акциза и данъчните складове, за тютюна и свързаните с него изделия. \"На първо място по контрабанда са горивата, но цигарите са с по-голям относителен дял на приходи. На всяка кутия държавата взима по 4 лева, а от горивата - на всеки литър по лев. За съжаление, все още в България приходите от цигари са повече от горивата. Трябва да се обръща внимание и на алкохола, който е с много малък относителен дял. Между другото това вече се прави от година и половина\", подчерта Ревизоро.", "date": "2018.10.07", "title": "Ревизоро: На първо място по контрабанда са горивата"}
{"url": "https://www.faktor.bg/bg/articles/novini/balgariya/brutalno-iznasiliha-i-ubiha-direktorka-na-mestna-televiziya-v-ruse", "text": "Полицията в Русе разследва брутално убийство на 30-годишна бизнес дама. Жертвата е Виктория Маринова, административен директор на местната телевизия TVN. По първоначална информация престъплението е извършено вчера през деня на кея в Русе. Сигналът е подаден около 14:20 часа вчера. Убийството е придружено с изнасилване и жесток побой, вследствие на който жената е обезобразена и задушена. Очаквайте подробности!", "date": "2018.10.07", "title": "Брутално: Изнасилиха и убиха директорка на местна телевизия в Русе"}
{"url": "https://www.faktor.bg/bg/articles/novini/balgariya/hasan-ademov-dps-vinagi-vliza-prez-paradniya-vhod-vav-vlastta-ne-iskame-da-zamestvame-patriotite", "text": "\"На семинара на ДПС обсъдихме  сегашната ситуация в България и в Европа в контекста на подготовката на многогодишната  финансова рамка за следващия програмен период, както и проектоманифеста на АЛДЕ. Идеята беше да се опитаме да подготвим една програма за ускорено развитие  на страната от гледна точка на ценности. Според нас аритметични мнозинства в НС,  които не са стъпили на ценностна основа, водят до един и същи край. Предстои да  обобщим обсъденото в следващите седмици\". Това заяви пред БНР депутатът от ДПС Хасан Адемов.  Той отрече твърденията че програмата за ускорено развитие е опит на ДПС да заеме мястото на някой от партньорите в  управляващата коалиция. \"ДПС, когато е участвало във  властта, винаги това се е случвало през парадния вход, след парламентарните избори, след спечелване на доверието на българския избирател!“, допълни Адемов. \"Програмата за ускорено развитие категорично не прилича на социалистическата „Визия за България“, каза още той и допълни, че ДПС първо иска да се запознае с мотивите за вота на недоверие на БСП, за да прецени, дали да го подкрепи.", "date": "2018.10.07", "title": "Хасан Адемов: ДПС винаги влиза през парадния вход във властта, не искаме мястото на патриотите"}
{"url": "https://www.faktor.bg/bg/articles/novini/balgariya/volen-siderov-iskame-mvr-da-bade-v-kvotata-na-ataka-s-nash-ministar-institutsiyata-e-razkapana-i-razgashtena", "text": "Ще настоявам човек от Патриотите да оглави МВР, само тогава може да се решат проблемите в системата. МВР трябва да бъде в квотата на „Атака”, обяви пред ТВ „Европа” националистът. Той не уточни дали кандидатурата им е Светлозар Лазаров. Повод за острия му тон е инцидентът в София със съпругата му Деница Гаджева, която бе нападната от суданец. Съпругата ми можеше да бъде убита, ако не беше излязла от тази полутъмна улица, продукт на корумпираната ни община. Този суданец е получовек и изрод. Полицията нищо не направи по случая, те бяха готови да го пуснат, ако не бях дошъл на мястото на инцидента аз и екипът на ТВ „Алфа”. Този наглец пред полицая ми показваше среден пръст. Суданецът е изключително опасен, той е свикнал да убива. Живее у нас, кой му дава постоянно пребиваване? Кара автомобил без правоспособност. Преследва хора по булевардите, допълни Волен Сидеров. Той опроверга действията на МВР и се закани, че ще иска обяснения от тях.  МВР е една прогнила система и аз съм против да се отделят пари от бюджета за тях. В Министерски съвет е като в църковен храм, тишана, а там е истинската власт. Стотици милиони отиват за прогнилия и корумпиран ДАНС. Дадох информация за суданеца на ДАНС. А шефът им Димитър Георгиев ми казва, че нищо не може да се направи, „ще видим, ще проверим”, но аз не вярвам на тези институции – нито на ДАНС, нито на МВР, възмути се Сидеров. Той заяви още, че за съжаление до сега премиерът Борисов не му се е обадил за да се заинтересова какво се е случва. По същия  незаинтересован начин се държал и Красимир Каракачанов, който е  вицепремиер, наблюдаващ силовите ведомства.  Имаме не полиция, а една разгащена институция, изригна националистът.", "date": "2018.10.07", "title": "Волен Сидеров: Искаме МВР да бъде в квотата на „Атака”, с наш министър – институцията е разкапана и разгащена"}
{"url": "https://www.faktor.bg/bg/articles/novini/svyat/makedoniya-iska-da-mahnem-imeto-ot-spisaka-s-balgarski-regioni-v-uchebnitsite-po-istoriya", "text": "Самуиловата държава е първа за ревизия в учебниците по история в Македония и България. Според информация на скопския телевизионен канал Сител, цитиран от Агенция \"Фокус\", това са обсъждали членовете на смесената македонско-българска комисия, защото на българите им пречи, че държавата на Самуил е представена като македонска, а на македонските - българизацията на самуиловото царство. Комисията бе създадена с решение на двамата премиери - Бойко Борисов и Зоран Заев. Предложено е да се добавят източници и аргументи, за да няма различно тълкуване. По информация на скопската телевизия, македонската страна е поискала Македония да бъде извадена от списъка с българските региони в учебниците по стара история у нас. Професор Драган Георгиев, член на македонската група, от своя страна, заяви, че има място и нужда от подобряване на съдържанието на учебниците. \"Прецизно използване на възприятието за другия, например как македонският народ е употребен в българските учебници и как българският при нас. Забележки около възвеличавания и националистическо съдържание. Така че има конкретни забележки и от двете страни и има много място за подобряване, за да имаме педагогика за изграждане на мир и избягване на конфликти\", заяви македонският професор. Праисторията, античността и средновековието са били обсъжданите теми от смесената комисия, а за Илинден ще се говори на някое от следващите заседания. Разгледани са и няколко исторически имена, които трябва да се отбелязват като общи празници. \"Общото отбелязване на Кирил и Методий, както и общо отбелязване на Самуил, но не всяка година, а само, когато има някои по-значителни събития\", поясни Георгиев.", "date": "2018.10.07", "title": "Македония иска да махнем името ѝ от списъка с български региони в учебниците по история"}
{"url": "https://www.faktor.bg/bg/articles/novini/balgariya/predlagat-narodnoto-sabranie-da-stane-muzey", "text": "Вероятно Народното събрание ще стане музей, след като заседанията на парламента се преместят в новата пленарна зала в бившия Партиен дом, предаде БТВ. Така след време в старата пленарна зала може да има само тържествени заседания. В нея има 286 места, а всеки един от полилеите, тежи тон и половина. Заданието на архитекта от 1884 г. било: сградата да е здрава и красива, но евтина. Работата на Елена Каменова е да разказва историята на парламента на посетителските групи: „В основите на сградата е зазидан един специален акт с имената на всички онези , които са допринесли за нейното построяване. И той завършва с едно послание построената сграда да послужи за увековечаване на свободата и равнопоставеността в България и за прослава на българския народ\". Откакто е построена, сградата в края на XIX век до наши дни само веднъж не е работила – по време на Сръбско-българската война е била лазарет. В наши дни бъдещи и настоящи избиратели могат да видят как работят избраниците ни.", "date": "2018.10.07", "title": "Предлагат Народното събрание да стане музей"}
{"url": "https://www.faktor.bg/bg/articles/novini/svyat/gavra-v-rumaniya-masovo-vzimat-knizhkite-na-balgarski-shofyori-za-drebni-narusheniya", "text": "Масово отнемат шофьорските книжки на българи в Румъния, дори заради дребни нарушения на пътя, предупреждават от българското външно министерство. Заради направени дори по-дребни нарушения на Закона за движение в северната ни съседка, през последната година и половина 344 българи са останали без книжки, като на някои от тях връщането на документите им отнема над година. В Румъния за всяко закононарушение на пътя може да бъде взето свидетелството за правоуправление на шофьора. Преминаване на червен сигнал на светофара, непозволено изпреварване, отнемане на предимство, както и пресичане на непрекъсната осева линия или превишена скорост, са достатъчно основание на румънските пътни полицаи да отнемат книжка. Нови глоби за шофьорите предвиждат и властите в Гърция. Забраната е да се шофира с джапанки. Промяната предвижда 50 евро глоба и отнемане на книжа за един месец. Причината за изискването да не се кара с чехли и всякакъв вид отворени обувки е рискът шофьорът да не може да реагира при нужда от бърза маневра.", "date": "2018.10.07", "title": "Гавра в Румъния: Масово взимат книжките на български шофьори за дребни нарушения"}
{"url": "https://www.faktor.bg/bg/articles/smotanyatsi/30-godini-fermer-podpira-vratata-si-s-unikalen-meteorit-mislel-go-za-obiknoven-kamak", "text": "Огромна скала, използвана в продължение на години като стопер за врата, се оказа рядък метеорит, струващ хиляди долари, съобщава Би Би Си. Професор Мона Сирбеску от Централния мичигански университет била помолена от местен фермер да направи оценка на камъка, който той пази в продължение на 30 години. След направения оглед професор Сирбеску установила, че всъщност това е 10-килограмов ценен метеорит – най-големият, който тя е виждала в дългогодишната си кариера като геолог. Черната скала, която е била открита във ферма в Едмор, щата Мичиган, през 30-те години на миналия век, може да струва не по-малко от 100 000 долара. Повечето от метеоритите, които падат на Земята съдържат между 90-95% желязо. В случая този камък е уникален, тъй като съдържа 88% желязо и 12% никел. Професор Сирбеску изпратила проби от метеорита в института „Смитсониън“ във Вашингтон, където потвърдили заключенията ѝ. Собственикът на метеорита, който е пожелал да остане анонимен, обеща, след продажбата на камъка, да дари 10-процента от сумата на университета в Мичиган.", "date": "2018.10.07", "title": "30 години фермер подпира вратата си с уникален метеорит, мислел го за обикновен камък"}
{"url": "https://www.faktor.bg/bg/articles/novini/balgariya/zhandarmeriyata-pokani-borisov-tsatsarov-i-goranov-na-svoe-saveshtanie", "text": "Националното съвещание на ръководството на Министерството на вътрешните работи ще се проведе в сградата на Дирекция „Жандармерия“ на ул. „Патриарх Герман“ 202. Това съобщиха от пресцентъра на МВР. Поканени са да присъстват министър-председателят Бойко Борисов, главният прокурор Сотир Цацаров, министърът на финансите Владислав Горанов и председателят на ДАНС Димитър Георгиев.  Първият работен панел – от 16.00 часа до 16.30 часа, ще бъде открит. Той ще бъде последван от церемония за връчване на 341 нови служебни автомобила, предназначени за няколко областни дирекции на МВР. Джиповете (VW Tiguan и Great Wall Hover) са доставени в изпълнение на проект по Фонд „Вътрешна сигурност“ на ЕС Подкрепа за справянето с миграционния натиск по българските външни граници, като част от средствата за спешно подпомагане в размер на 160 млн., които ЕС отпусна на Р България през есента на 2016 г.", "date": "2018.10.07", "title": "Жандармерията покани Борисов, Цацаров и Горанов на свое съвещание"}
{"url": "https://www.faktor.bg/bg/articles/novini/balgariya/prolet-prez-oktomvri-nad-po-golyamata-chast-shte-bade-slanchevo", "text": "Днес над по-голямата част от страната отново ще бъде слънчево. По-значителна ниска облачност ще има преди обяд над Източна България. Атмосферното налягане през деня още ще се понижи и ще доближи средното за месеца. Ще духа слаб вятър, предимно от изток. Максимални температури предимно между 20° и 25°, в София - около 22°.  Над Черноморието ще преобладава слънчево време, преди обяд със значителна ниска облачност. Ще духа до умерен източен вятър. Максималните температури между 19° и 22°. Вълнението на морето ще бъде 3-4 бала. Температурата на морската вода е 19 – 21°.  Над планините ще бъде слънчево със слаб предимно южен вятър. Максималната температура на височина 1200 метра ще е около 17°, на 2000 метра – около 11°.", "date": "2018.10.07", "title": "Пролет през октомври - над по-голямата част ще бъде слънчево,"}
{"url": "https://www.faktor.bg/bg/articles/novini/svyat/v-braziliya-izbirat-za-prezident-ili-bivsh-voenen-ili-soatsialist", "text": "В Бразилия днес се провеждат избори за президент, парламент и губернатори. Право на глас имат 147 306 275 души, показват данните на избирателната комисия. Гласуването е задължително за хората от 18 до 70 години и по избор за навършилите 16 г., тези над 70 г. и за неграмотните. Гласуването в избирателните секции ще се проведе с помощта на електронни устройства, на които избирателите ще въвеждат кода на партията и кандидата, когото подкрепя. Днешният вот трябва да определи кой ще е новият президент на Бразилия и приемник на сегашния държавен глава Мишел Темер. Основните претенденти за президентския пост са Жаир Болсонаро, за когото се очаква да гласуват около 32 процента от избирателите, и Фернандо Адад (с прогнозен резултат от 22 процента от гласовете). Консервативният бивш военен Болсонаро беше намушкан по време на предизборна промяна от психично болен мъж, но оцеля. Освен за президент бразилците гласуват днес за губернатор на всеки един от 27-те щата на Бразилия, за членове на долната камара на бразилския парламент и за две трети от местата в 81-членния Сенат. Втори тур на президентските избори и на изборите за губернатори ще се проведе на 28 октомври в случай, че никой от кандидатите не събере абсолютно мнозинство. Излежаващият присъда бивш президент на Бразилия Луиз Инасио Лула да Силва призова сънародниците си да се явят днес пред урните и да гласуват за Фернандо Адад, кандидата за президент на Партията на трудещите се (ПТ). Лула е най-популярният политик в Бразилия, но не може да участва в днешните избори, тъй като бе осъден на 12 години затвор за корупция. Адад бе номиниран за кандидат на партията преди едва четири седмици, след като съдът окончателно потвърди забраната за бившия държавен глава да участва във вота. Двукратният играч на годината на ФИФА, бивша звезда на националния отбор на Бразилия и на футболния клуб „Барселона” Роналдиньо подкрепи вчера Жаир Болсонаро.  Той публикува в социалните мрежи своя снимка, на която е облечен с жълта спортна фланелка с номер 17 - номерът в бюлетината на Болсонаро. „Искам мир, сигурност и някой, който да ни донесе отново радост:, написа световният шампион по футбол от 2002 г. Бившият армейски капитан бе подкрепен и от други бразилски спортни знаменитости, включително от бившия автомобилен състезател Емерсон Фитипалди.", "date": "2018.10.07", "title": "В Бразилия избират за президент или бивш военен, или соациалист"}
{"url": "https://www.faktor.bg/bg/articles/novini/svyat/komisiya-othvarlya-versiyata-za-ubiystvo-na-pilota-s-kogoto-zagina-prokuror-po-kazusa-skripal", "text": "Комисията, разследваща катастрофата с хеликоптер, при която загина наблюдаващият прокурор по случая Скрипал - Саак Карапетян, отхвърли версията, че пилотът на летателния апарат е бил убит, съобщи радио \"Свободна Европа\". На 4 октомври руската агенция ТАСС съобщи, че хеликоптер AS-350 се е разбил в Костромска област на 3 октомври вечерта. Заедно с прокурора и пилота на борда е имало още двама пътници. Всички са загинали. Водещата версия е претоварване на машината, но се появиха коментари, че катастрофата е била предизвикана умишлено. Според една от версиите, пилотът е бил прострелян в гърба с два куршума. От разследващата комисия съобщават, че по никое от телата на загиналите не са открити огнестрелни рани. Според друга версия, на борда е имало взрив. По данни на канала Mash в руската мрежа Телеграм, пътниците са били екипирани за лов и е възможно боеприпасите да са избухнали поради пожар. Саак Карапетян е заместник на главния прокурор на Русия и наблюдаващ по случая с отравянето на двойния агент Сергей Скрипал в паралелното разследване, предприето от руската страна.", "date": "2018.10.07", "title": "Комисия отхвърля версията за убийство на пилота, с когото загина прокурор по казуса \"Скрипал\""}
