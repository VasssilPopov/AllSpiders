{"url": "https://www.faktor.bg/bg/articles/ivaylo-dichev-hvarlya-se-mnogo-tezhka-syanka-varhu-sasht-kato-lider-na-svobodniya-svyat-zaradi-hashogi", "text": "Убийството на журналиста Джамал Хашоги е отвратително убийство, което ни връща към средновековни времена. Този коментар направи в предаването \"Нещо повече\" културологът проф. Ивайло Дичев. Отчитайки заплетения по думите му криминален момент, той посочи, че \"не сме сигурни дори за това дали самият престолонаследник е поръчал това, или врагове на принца, които по този начин искат да го злепоставят\".  Дичев смята, че случаят \"Хашоги\" хвърля огромна сянка както върху Саудитска Арабия, така и върху САЩ: \"Лъжата, която дойде от Саудитска Арабия – първоначално саудитците отричаха изобщо, че има убит човек, сега приеха, че е убит, обаче бил убит при битка, вътре нещо са се сбили в консулата – самата лъжа в международните отношения е много сериозен проблем. Тези лъжи са нещо много тежко, което подкопава доверието в една държава. Тук сме в този режим на усъмняване в този млад и енергичен престолонаследник, който будеше много надежди. Изведнъж се оказа, че той е един доста страшен деспот от източен тип\". Друга поука според Дичев са отношенията между САЩ и Саудитска Арабия, като много важен стар съюзник на Америка. Ивайло Дичев изтъкна, че се „хвърля много тежка сянка върху демокрацията в Америка“ като лидер на свободния свят: \"Тръмп многократно показа, че няма да осъди това убийство. Чака нещо, измъква се. Защо? Защото съвсем скоро беше там и сключи търговски сделки за оръжия\".", "date": "2018.10.22", "title": "Ивайло Дичев: Хвърля се много тежка сянка върху САЩ като лидер на свободния свят след убийството Хашоги"}
{"url": "https://www.faktor.bg/bg/articles/shefat-na-nzok-patsientski-organizatsii-iztochvat-zdravnata-kasa", "text": "Пациентски организации източват Здравната каса. Не казвам всички, точно обратното. Това са тези, които ги виждаме най-често по медиите, тези, които са финансирани от фармацевтичните компании, заяви  управителят на НЗОК д-р Дечо Дечев в \"Още от деня\" на БНТ. Той отказа да назове имената им, \"защото няма ефект, защо да ви ги кажа\". \"Вижте приходната част на една пациентска организация\", предложи той.  \"Пациентските организации взехме решение и сваляме своето доверие от управителя на НЗОК д-р Дечо Дечев заради експериментиране с живота и здравето на пациентите\", съобщи по рано в предаването „Лице в лице” на Би Ти Ви Пенка Георгиева, член на Обществения съвет на Фонда за лечение на деца в чужбина. „В момента Фондът, управлението на държавата, тръгва в посока белодробните трансплантации. Същото предупреждавахме преди една година за белодробните трансплантации. Онзи ден умряха трима пациенти, точно в Световния ден на донорството.", "date": "2018.10.22", "title": "Шефът на НЗОК: Пациентски организации източват Здравната каса"}
{"url": "https://www.faktor.bg/bg/articles/falshifikatorite-na-pari-ot-slanchev-bryag-se-podvizavali-v-hotel-sobstvenost-na-ukrainski-grazhdanin", "text": "5-етажният хотел \"Кантилена\", където бе разбита модерна печатница за фалшиви евро и долари, се води на украинския гражданин Александър Крихтин, представляващ фирмата \"Кантилена 2“ ЕООД, съобщи Флагман.бг. Четирима души бяха задържани в акция на спецпрокуратурата и ГДБОП в тясно сътрудничество с Европол и американските специални служби Сикрет Сървис. Иззети са от различни места 11 570 000 фалшиви евро и 1 750 000 долара. Според шефа на спецпрокуратурата Иван Гешев за \"продукцията\" на фабриката отговаряли експертни кадри в бранша от Пловдив. За работата по разкриването на печатницата и извършения арест в момент на производство директорът на ГДБОП Ивайло Спиридонов призна, че \"може да се напише книга\", като добави, че към момента не може да разкрива повече пикантни подробности.  МВР разпространи видео и снимки с находките в намиращия се в края на Слънчев бряг край пътя за Варна тих хотел \"Кантилена\".", "date": "2018.10.22", "title": "Фалшификаторите на пари от Слънчев бряг се подвизавали в хотел, собственост на украински гражданин (видео)"}
{"url": "https://www.faktor.bg/bg/articles/kremal-besnee-glasuvaneto-v-makedoniya-shantazh-zaplahi-i-podkupvane", "text": "При гласуването в Македония за започване на процедура по внасянето на поправки в Конституцията за смяна на името и присъединяване към НАТО бяха нарушени всички правила и Москва смята случилото се за долнопробна манипулация, заявиха в понеделник от руското Министерство на външните работи, предава РИА Новости. „Обърнахме внимание на проведеното на 19 октомври гласуване в парламента на Република Македония по въпроса за внасяне на необходимите за смяната на името и влизането на страната в НАТО конституционни промени. Всичко беше организирано по каноните на ‚съвременната европейска демокрация‘“, се казва в коментара на руското външнополитическо ведомство. В изявлението се отбелязва, че необходимите осем гласа за получаване на квалифицирано мнозинство са „осигурени чрез шантаж, заплахи и подкупване на опозиционни депутати“. „Трима от тях – по чиста случайност – са освободени от арест точно в този ден, на двама други, обвиняеми по дела в спецпрокуратурата, е обещана свобода, а на останалите са направени корупционни финансови предложения в замяна на „правилно гласуване“. Депутати са заключвани в кабинети, взимали са им мобилните телефони – очевидно, в духа на европейската демократическа практика. Заслужава да се отбележи и че посланикът на САЩ се е намирал в сградата на парламента до самия край на заседанието, което не оставя никакви съмнения за това кой е ръководил този процес“, заявяват още от Министерството на външните работи на Русия. „Разглеждаме случилото се, като очевидно нарушение на всички норми – както от гледна точка на закона, така и в морално-нравствен план. Подобни долнопробни манипулации не могат да се разглеждат като проява на волята на депутатите. Мнението на две трети от македонците, които не подкрепиха Преспанското споразумение на провалилия се референдум от 30 септември т.г., беше грубо игнорирано. Решението на спора между Атина и Скопие трябва да се базира на правна основа и широка подкрепа от народа, а не да разделя обществото“, подчертават в закючение от руското дипломатическо ведомство .", "date": "2018.10.22", "title": "Кремъл беснее: Гласуването в Македония- шантаж, заплахи и подкупване"}
{"url": "https://www.faktor.bg/bg/articles/putin-gotvi-sanktsii-sreshtu-ukrayna-iska-spisak-s-litsa-i-firmi", "text": "Руският президент Владимир Путин нареди на правителството да изготви списък с украински физически и юридически лица, на които ще бъдат наложени икономически санкции, предадоха Ройтерс и ТАСС. Разпореждането фигурира в президентски указ, публикуван днес на уебсайта на Кремъл. Специалните икономически мерки ще бъдат взети в отговор на антируските санкции на Украйна. В указа се отбеляза, че решението е \"в отговор враждебните и противоречащи на международното право действия на Украйна, свързани с въвеждането на ограничителни мерки спрямо граждани и юридически лица от Руската Федерация\", както и за защита на националните интереси. Указът влиза в сила в деня на подписването му и подлежи на отменяне при отмяна на ограничителните мерки, наложени от Украйна на руски физически и юридически лица. През февруари 2014 г. Украйна въведе санкции срещу 1228 физически и 468 юридически лица, сред които руски чиновници, политици, шефове на компании, журналисти, някои жители на Донбас, концернът \"Алмаз-Антей\", \"Газпромбанк\", \"Аерофлот\" и др. През 2017 г. Киев наложи санкции на руски компании от сферата на интернет и медиите като Mail.ru Group, \"Яндекс\", \"ВКонтактe\" и \"Одноклассники\", припомня ТАСС, цитирана от БТА. Междувременно четири страни извън ЕС - Албания, Норвегия, Украйна и Черна гора - се присъединиха към решението на Брюксел за удължаване на действието на санкциите срещу Русия, съобщи външнополитическата служба на ЕС. \"Страните кандидати Албания и Черна гора, страната от европейската зона за свободна търговия Норвегия, както и Украйна, се присъединиха към решението на Съвета на ЕС от 12 септември за удължаване на санкциите срещу физически и юридически лица, отговорни за дестабилизирането на ситуацията в Източна Украйна\", се казва в изявлението. На 12 септември ЕС удължи с 6 месеца до 15 март 2019 г. действието на черния си списък срещу Русия, в който са включени над 150 физически и около 40 юридически лица.", "date": "2018.10.22", "title": "Путин готви санкции срещу Украйна, иска списък с лица и фирми"}
{"url": "https://www.faktor.bg/bg/articles/ninova-otnovo-atakuva-premiera-borisov-e-po-tsinichen-i-ot-simeonov", "text": "Думите на премиера Бойко Борисов, че няма да поиска оставката на Валери Симеонов заради протеста на майките, защото така ще падне правителството, са дори по-цинични от словата на самия Симеонов. Така на практика Борисов се солидализира с него. Това коментира днес пред журналисти в Стара Загора лидерът на БСП Корнелия. По-рано премиерът заяви, че ако освободи от поста вицепремиера, правителството ще падне, а това ще доведе до хаос в страната. Не мога да допусна това, заяви Борисов.  \"Всъщност казаното от Симеонов изкара на показ истинското лице на Борисов. За тези хора няма нищо свято - нито майчинството, нито болката на дете. За тях е важно само да са на власт и да си разпределят постове и поръчки\", каза лидерът на БСП. Според Нинова сега съдбата на правителството вече е в ръцете на Красимир Каракачанов, защото от неговата позиция щяло да зависи дали голямата коалиция между ГЕРБ и \"Обединените патриоти\" ще остане стабилна. Партийният лидер смята, че Борисов не е прав да прогнозира, че ако правителството му подаде оставка и президентът Румен Радев назначи служебен кабинет, страната ще изпадне в хаос. Така се следвал конституционният ред, а и по-голям хаос от сегашния у нас едва ли можело да настъпи, каза още Нинова. По думите й БСП не се борела просто една партия да смени друга във властта, а искала да промени модела на управлението.", "date": "2018.10.22", "title": "Нинова отново атакува Борисов: Не виждам какъв по-голям хаос ще се създаде от този, ако падне кабинета"}
{"url": "https://www.faktor.bg/bg/articles/konfliktat-za-tsarkvata-na-ukrayna", "text": "1. В свое „Заявление“ от 15 октомври т.г. Св. Синод на Руската Православна църква (РПЦ) обяви, че скъсва своите църковни отношения (прекратява евхаристийното си общение) с Константинополската патриаршия и прави това във връзка с – цитирам дословно – „посегателството на Константинополския Патриархат върху каноничната територия на Руската Православна църква“.[1] С този акт конфликтът по повод Църквата в Украйна достигна критичната си точка. Доста време преди достигането на тази точка обаче в нашите медии се появиха съобщения за развитието на конфликта, които предвид непознаването на църковната история и каноничната лексика можеха да въведат (и въвеждаха) в заблуждение четящата публика. Появиха се разбира се и острастени, откровено русофилски материали, които обясняваха действията, предприети преди това от Константинопол по превратен и клеветнически начин. Трябва да припомня и това, че в отговор на официално писмо от РПЦ Св. Синод на Българската Православна църква (БПЦ) с мнозинство взе решение да създаде специална синодална комисия за проучване на казуса, за да се произнесе БПЦ по него в бъдеще. Лично аз приветствам това умерено решение на нашия Св. Синод, защото – за разлика от осветляващите ситуацията по тенденциозно опростен или църковно-неграмотен начин – тя действително е сложна и изисква задълбочено предварително проучване. Преди да направя опит да хвърля светлина върху случващото се, принуден съм обаче да изразя учудването си от хора, които продължават да се преструват, че не разбират нещо съвсем ясно – а именно:  Острастените „русофили“ (църковни и не съвсем църковни) заговориха за някакво „отмъщение на Константинопол“ заради отклоняването на РПЦ и на още три автокефални църкви от участие в Събора в Крит през 2016 г. Следвайки параноидното изявление на руския външен министър Сергей Лавров, други пък обявиха, че Константинопол е вдъхновяван за своите действия в Украйна от САЩ, които както винаги целят да нанесат „политически удар“ върху Русия. Сетиха се сиреч за какво ли не, само не за очевидното – за страшния скандал за съвестта на православните украинци да продължат да принадлежат на духовната юрисдикция на една Църква, чиято патриаршеска катедра е в столицата на държавата, явяваща се агресор и окупатор на земи в страната им. На държава, казвам, която анексира полуостров Крим и окупира с военни и паравоенни формирования нейните най-източни територии, обявявайки ги за самостоятелни от Украйна „републики“. И ето: нито веднъж – повтарям нито веднъж – РПЦ, която претендира да има под юрисдикцията си и двата православни народа – на руснаците и на украинците – не просто не осъди тези действия на Москва, но не се постара да изрази ясна позиция на съчувствие (поне и) към нападнатите православни украинци. Вместо това се появиха многобройни сведения за участие, включително на духовни лица на РПЦ във военните формирования в Донецката и Луганската област, обгрижващи и благославящи техните действия. Представете си сега (само хипотетично), че съседна на България православна държава окупира част от политическата ни територия, а предстоятелят на нейната църква пожелае да бъде такъв и на православните в България. Това със сигурност би било нетърпимо за съвестта ни, дори ако въпросният предстоятел запази в изявленията си неутралитет по отношение на агресията на неговата държава. А повтарям, духовници от Московската патриаршия (дори и висши) неведнъж оправдаваха политиката на Кремъл в земите на съседната държава. Та ето затова, разбира се, огромното мнозинство от украинските православни (и да – украинските власти) поискаха обособяването си в самостоятелна (от Москва) църква. И го поискаха – както ще се опитам да покажа – с основание от Константинополската патриаршия, която, пак с основание, предприе стъпки в посока на удовлетворяване на техните (напълно разбираеми и в случая мотивирани не етнически, етнофилетистки) искания. Преди да видим имаше ли и църковно право Константинополска патриаршия да предприеме тези стъпки, искам специално да подчертая, че въпреки многобройните (и църковно неиздържани) съобщения в нашия печат: А) Константинополската патриаршия до този момент не е „обявявала автокефален статут“ на Украинската Православна църква, нито пък, още по-малко, е „издавала томос“ за такава автокефалия. В официално комюнике от заседанието си на 11 октомври, т.г., Св. Синод на Вселенската патриаршия обяви всъщност, че „обновява взетото решение… да пристъпи към даване на автокефалия на Църквата в Украйна“ (която, тоест към настоящия момент, не е дадена, защото „томос“ за това не е обнародван). Б) Константинополската патриаршия не е признавала (и респективно давала автокефалия) нито на една от двете самообявили се украински църкви извън юрисдикцията на Московската патриаршия, сиреч, не е признавала „разколниците“ на Украинската патриаршия на Филарет Денисенко и на Украинската автокефална православна църква. На същото заседание на Св. Синод Вселенската патриаршия реши нещо друго – „да възстанови от този момент Ставропигията на Вселенската патриаршия в Киев, една от многото нейни ставропигии в Украйна, съществували там винаги“. Да възстанови тоест древната Киевска митрополия, като призове да се присъединят към нея водачите и църковния народ на всички съществуващи църковни образувания в Украйна. В) И двете тези неща (пристъпването към даване на автокефален статут в близко бъдеще и възстановяването на Киевската митрополия, към която да се присъединят православните в Украйна), Константинополската патриаршия обяви, че има пълното канонично право да извърши, доколкото има непререкаеми основания да „отмени действието“ на един изключително решаващ документ – а именно Синодалното писмо (Γράμμα Ἐκδόσεως) от 1686 г., чието съдържание ще анализирам тук по-късно. Ето това Константинополската патриаршия е извършила до този момент по отношение на Църквата в Украйна. Ето за това извършено до този момент, Московската патриаршия обяви на 15 октомври, тази година, че прекратява евхаристийното си общение с Константинопол.[2] Още веднъж: има ли църковно основание Константинопол да извърши онова, което извърши дотук (и което е взел решение да доведе до край)? И има ли църковно основание РПЦ да обяви извършеното от Константинопол за „посегателство към каноничната територия на Руската Православна църква“? За да отговоря максимално обективно на тези въпроси обаче,  Да започна тоест от самото начало (и по необходимост да бъда максимално кратък). 2. И тъй, добре известно е, че покръстването на русите започва с приемането на Св. Кръщение от Великия Киевски княз Владимир през 987 г. (или 988 г. – сред историците съществува разногласие по този въпрос) и не след дълго се разпростира над целия руски народ (по онова време обитаващ най-вече днешните западно-руски, украински земи около река Днепър). Църковното устрояване на новопокръстените се извършва от Константинополската Вселенска патриаршия, която учредява за целта в столицата Киев митрополитска катедра с титулатурата „Киевска и на цяла Русия“. Тази митрополия – според древен документ от времето на император Лъв Мъдри (началото на XI век) е „Шестдесетата по ред сред епархиите на Константинополския Патриархат“, тоест тя се конституира като епархия в състава на Вселенската патриаршия и се намира под юрисдикцията на нейния патриарх. Събрани в една единствена епархия на Константинополския патриархат – в Киевската митрополия – си остават през следващите векове и всички, разпростиращи се на север и на изток руски земи. За разлика от средновековната българска държава, православна Русия (чак до XVI век) не проявява никакво желание да се сдобие със самостоятелна (автокефална) църква, но остава без проблеми под юрисдикцията и опекунството на Вселенския престол (откъдето най-често се и изпращат митрополитите на Киевската катедра). Така нещата продължават до средата на XIII век, когато съперничествата между западно-руските князе и – най-вече – нахлуването на татарите, водят до преместването на резиденцията на митрополита от Киев в началото в град Владимир, а през следващия XIV век, в Москва, където въобще се премества центърът на независимата средновековна руска държава. Трябва особено да подчертая обаче, че и пребиваващ във Владимир, и в Москва, митрополитът „за цяла Русия“ има за свое канонично седалище града Киев и се титулува „митрополит Киевски и на цяла Русия“, митрополит на Константинополската патриаршия. За разлика от тази неизменна църковна приемственост обаче, политическата карта на първоначалните руски земи се изменя, при това радикално. Така, още през 1361 г. Великият литовски княз Олгерд, нанасяйки поражение на вече разпадащата се татарска орда, присъединява към своето литовско княжество цялата територия на първоначалната руска държава, включително града Киев. Русите от края на XIV век следователно стават поданици на две държави: северо-източните – на постепенно въздигащото се и останало независимо Московско Велико княжество (впоследствие царство), а западните на Литовското. Малко по-късно, през 1386 г. в резултат на династическия брак между литовския княз Ягайло и полската принцеса Ядвига, Литва и Полша се свързват в една държава: Полско-Литовското кралство (което полските историци предпочитат да наричат „Жечпосполита на двата народа“ – сиреч на полския и литовския, макар в него реално да живеят три народа – полският, литовският и по-рано присъединеният западно-руски). Както до 1368 г., така и след това обаче Киевският (и на цяла Русия) митрополит остава да резидира на североизток, в Москва и не се завръща в Киев. Това впрочем е разбираемо, тъй като до политическата си „уния“ с Полша, Литовското княжество е езическо, а след това в него се въвежда – както е в Полша – римокатолицизмът. Пак повтарям: и в Москва обаче митрополитът за „цяла Русия“ (тоест за всички православни, живеещи както в Московията, така и в западно-руските земи на „Жечпосполита“) си остава „Киевски“ и е архиерей под юрисдикцията на Константинополската патриаршия. От тази патриаршия като правило се изпраща за служение този митрополит и той, пак по правило, е византийски духовник (независимо какъв е по своя етнос). И ето: първата криза възниква именно при изпращането на пореден Киевски митрополит от Константинопол. Годината е 1440, следващата тоест след като на събор във Ферара-Флоренция православната византийска делегация, под натиска на своя император, е сключила „уния“ с Католическата църква и е приела практически всички догматични положения на Рим. Собствено, един от участниците в този събор – вече наречен за Киевски митрополит – Исидор, пристига в Москва, за да заеме катедрата си и така възниква криза. Православните руси не приемат „уния֙та“, прогонват го и той се принуждава да замине за Вилно, на полско-литовска територия, откъдето години наред не управлява нищо и никой. Чакайки послушно да им бъде изпратен нов (истински православен) митрополит, в Москва не предприемат други стъпки чак до 1458 г., когато на свой Поместен събор все пак възвеждат в митрополитския сан руския духовник Иона. И в този случай обаче, московчани са решени да спазят каноничния ред и да изпратят Иона в Константинопол, за да бъде въдворен от Константинополския патриарх. Понеже до тях обаче достигат слухове, че в Константинопол все още предстоятелстват унияти, московчаните връщат Иона от пътя му. Всъщност сведенията им този път не са достоверни. Още през 1450 г. на събор във византийската столица униятският патриарх Григорий Мамас е низвергнат и изпратен в Рим, като на негово място е избран православният Атанасий. За всичко това руснаците не научават обаче, докато неочаквано не са споходени от нов кандидат за митрополитския престол. Оказва се, че установилият се в Рим Григорий Мамас е решил да опита отново да разпростре унията, провалила се във Византия в земите на русите и изпраща в Москва своя духовник Григорий Българина. Съдбата на този (очевидно наш сънародник по етнос) е подобна на Исидоровата. Московските власти не го приемат и той напуска Московията, като този път отива в Киев (припомням, по онова време, в Полско-Литовското кралство), тоест в самото канонично седалище на общоруската митрополия. В Москва обаче, след този втори случай на кандидат-уният свикват нов поместен събор, на който решават, че оттук насетне ще избират архиерея си на място и от средите на своето духовенство. Остава неясно каква титулатура ще трябва да носи този вече избиран и посвещаван в Москва митрополит, нито каква ще е неговата канонична територия и юридическо положение спрямо Константинополския патриарх. Във всеки случай скоро става ясно, че той не може да се титулува „Киевски“, тъй като в същата тази 1459 г. Григорий Българина, установил се в самия Киев, изоставя униятството, покайва се и бива признат от Вселенската патриаршия за каноничен православен митрополит на древната „всерусийска“ катедра. Всъщност, както се вижда, именно от тази 1459 г. Православната църква на русите се разделя на две: новоучредената Московска катедра и старата, никога не преставала да съществува и да признава юрисдикцията на Константинополския патриархат Киевска митрополия. Макар да продължава да носи титулатурата „на цяла Русия“, от 1459 г. обаче Киевският митрополит очевидно не е вече предстоятел на всички руски православни, а само на онези, живеещи в Полско-Литовското кралство. Канонически разбира се, територията му продължава да бъде и да остава епархия на Константинополския патриархат. Трябва да забележим, следователно, че до 1589 г. (т.е. цели 130 години) е неизяснено какви са йерархичните отношения между него и поставяния в Москва митрополит (защото велико-русите продължават да поставят на мястото на Иона негови приемници), а също чия канонически е територията на митрополита в Москва. Нещата придобиват яснота едва тъкмо през тази 1589 г., когато в престолния град на Московията пристига на посещение тогавашният Вселенски патриарх Иеремия ІІ (по онова време великият град на Босфора вече отдавна е под османска власт). В резултат на настойчивото желание (според мнозина историци и под силен натиск) на Московския цар, патриарх Иеремия се съгласява да даде на Московската катедра статут на патриаршия, което две години по-късно е потвърдено и със съборен „томос“. Изключително важно е да се подчертае още тук, че в каноничната територия на този нов – пети по ред, след древните източни патриаршии, диоцез – не влиза нито Киевската митрополия, нито западно-руските земи в Полша-Литва (т.е. в днешната Украйна). Това е безспорно още и затова, че на връщане от Москва, след като е направил великоруската столица патриаршеско седалище, Иеремия ІІ се отбива в Киев, за да въдвори ред в тази своя епархия, твърде занемарена през последните години. Засвидетелствано е, че патриархът низвергва от Киевската катедра двуженеца Онисифор и поставя на негово място избраният от народа на православните западно-руси Михаил (Рогоза). Съвсем безспорно е, значи, че и след провъзгласяването на Московската патриаршия, земите на Киевската митрополия си остават епархия на Вселенския патриархат, а че това е така ни показва и случилото се през следващия век, когато след десетилетия смутове във връзка с наложената на голяма част от православното население в Полша-Литва т.нар. Брест-Литовска уния с католичеството, редът е възстановен отново от Константинопол. Този път, през 1620 г., като посланик на Вселенския патриарх тук пристига Йерусалимският патриарх Теофан, който от негово име поставя за Киевски митрополит Иов (Борецки) и ръкополага шестима епископи за епархията му. След този акт нещата следват правилно чак до 1654 г. През тази година обхваналият почти цялата източна част на „Жечпосполита“ бунт на казашкия атаман Богдан Хмелницки успява да откъсне половината от територията на западно-руските земи (т.е. до десния бряг на Днепър), която атаманът, за да запази от поляците, пожелава да предаде на Московското царство. Нека прибавя, че именно от онова време въпросните западно-руски земи (цели три века принадлежали на Полша-Литва – срок, достатъчен, народът им да се превърне в самостоятелен) започват да се наричат (от велико-русите) „Украина“, т.е. западна окрайнина на „Московията“. За първи път от създаването си също Московската държава се разширява и върху земи, които в църковно отношение влизат в каноничната територия на Киевската митрополия и респективно в юрисдикцията на Константинопол. Да, това обстоятелство не би трябвало да породи проблеми, защото нищо не пречи в една държава да има две църковни юрисдикции. Както е известно Църквата не се устройва нито на етнически, нито на държавно-политически, а единствено на териториален принцип. Не би трябвало, казвам, но проблемите се пораждат тутакси и именно по вина на новите политически владетели на Украйна. Ето какво се случва: през 1657 г. за митрополит на Киев (самият град все още остава в територията на „Жечпосполита“, на левия бряг на Днепър) е избран и съответно посветен както следва от Константинопол Дионисий (Балабан). Каноничната територия на църквата му обаче изконно се простира и върху земите на десния бряг, вече под властта на Москва. И ето – обзета от идеята, че всички земи, принадлежащи на руското (Московското) царство, трябва да се намират и под юрисдикцията на Руската (Московската) патриаршия, тази последната в лицето на тогавашния Московски патриарх Питирим, отказва териториите вдясно от Днепър да продължат да бъдат под църковно управление на Киевския митрополит и изпраща на тях свой архиерей – Макарий, със собствено неканоничната титулатура „управляващ западно-руските земи“. Както виждаме, още в средата на 17 век, не Константинопол „посяга“ на каноничната територия на РПЦ в Украйна, а обратно – РПЦ посяга на каноничната територия на Константинополския патриархат, чиято митрополия без прекъсване от 988 г. е Киевската. Съвсем очевидно РПЦ изповядва още от тогава порочната от църковна гледна точка концепция, че щом определена църковна територия политически принадлежи на руската държава (на Москва), то тя следва да принадлежи и на Руската православна църква (на Московската патриаршия). Но нека за последен път се върнем към историята. Защото е важно да се каже, че когато тридесет години след описаните току що събития – в 1685 г. Московското царство поглъща вече и цялата бивша западно-руска територия, цялата „Украйна“ от двете страни на Днепър, патриархът в Москва с още по-голяма сила започва да настоява, митрополитът на Киев, вече в границите на Великорусия, да започне да се ръкополага от него. Това обаче означава, ни повече ни по-малко, присвояване на юрисдикцията над каноничната територия на друга автокефална църква –  Изглежда, че веднага след присъединяването на Киев към Московското царство местната църква добре е знаела и е държала на традиционния каноничен ред, защото цели трима избраници за Киевския престол отказват да отидат за ръкоположение в Москва, въпреки натиска на който са подложени. Съгласява се едва четвъртият – Гедеон – но Киевската църква не приема ръкоположението му за канонично и му отказва подчинение. И ето, именно тогава, в 1686 г., решена на всяка цена да присвои (това е точната дума) Киевската митрополия за Московския патриархат, руската (забележете) държава изпраща в Адрианопол, където по онова време живее Константинополският патриарх Дионисий ІV, своя посланик Никита Алексиевич, за да изтръгне от него съгласие за своето дело. Всъщност, проследявайки историята, ние достигнахме до прословутия документ, наречен Γράμμα Ἐκδόσεως от 1686 г., чието действие Константинополската патриаршия отменя на заседанието на своя Св. Синод от 11 октомври тази година и на основание на отменянето му решава на същото заседание „да възстанови от този момент Ставропигията (или църковната юрисдикция – б. м.) на Вселенската патриаршия в Киев“, като призове към нея да се присъединят всички неканонично отделили се църковни организации в Украйна, които желаят Църквата в техните земи да получи независимост. Точно този документ от 1686  г. обаче, колкото и да е чудно, както можем да прочетем, РПЦ в своето „Заявление“ за прекратяване на евхаристийното общение с Константинопол, определя днес като „грамота… касаеща предаването на Киевската митрополия в състава на Московския патриархат“ и твърди, че поради това, той не може да бъде отменян от Константинопол. Изключително важен следователно става въпросът – така ли е това. Защото наистина, ако с пререкаемия документ е извършено „предаване“ на Киевската митрополия от каноничната територия на Константинополския патриархат „в състава на Московския“, то извършеното не може да се вземе назад от Константинопол. Така че пак следва да се попитаме: такова ли „предаване“ е извършил през 1686 г. в Адрианопол Константинополският патриарх Дионисий ІV? Предал ли е своята (от 988 г.) „шестдесета по ред епархия“ в „състава на Московския патриархат“ и значи оттогава тя не е в каноничната му територия, а в тази на Москва, в която той по право не бива и не може да се намесва? 3. Подробен анализ на документа ще направя следващата седмица. Сега ще кажа само, че освен текста на Γράμμα Ἐκδόσεως, запазен в многобройни гръцки и руски преписи от онова време, ние разполагаме с още два, които хвърлят уточняваща светлина върху него. А именно: „Писмо до руските царе Иоан и Петър и принцеса София“ от патриарх Дионисий ІV и т.нар. „Дванадесет книги“ на присъствалия и участвалия в разговорите тогавашен Йерусалимски патриарх Доситей. И ето, аз се наемам да твърдя, че ако се прочетат внимателно тези документи (което и прави днес Св. Синод на патр. Вартоломей), ще се види ясно, че    (което впрочем и не може да се извърши с такъв по вида си документ), но както четем: А) „По снизхождение“ (по „икономия“), поради „конкретните исторически обстоятелства“ – „голямото разстояние до мястото и заради често случващите се между двете царства (Руското и Турското – б. м.) битки“. Б) Разрешава „светейшата Киевска епархия да бъде подлежаща (ὑποκείμενη) на светейшия патриаршески престол на великия и богоспасяем град Москва, тоест Киевският митрополит да се хиротонисва (ръкополага) там, ако се появи нужда“. В) За това „разрешение“ тя поставя две изрични условия: митрополитът на Киев да се избира от църквата и народа на Киев, а на Литургия да продължава да споменава на първо място Константинополския патриарх (което за всеки запознат с каноничния църковен език означава, да засвидетелства продължаващата си каноническа зависимост от него, продължаващата юрисдикция на Константинопол над Киевската катедра). Преди да пристъпя към анализа на тези положения, можещи да се прочетат в документа, пак в порядъка на историческия преглед, ще кажа веднага, че условията, под които се е подписал през онази година посланикът на Москва тутакси са били нарушени и никога по-нататък не са били спазвани. Така, още през 1721 г. Москва не признава избрания от Киевската църква за митрополит, Иродион, и налага на негово място своя поставленик Варлаам. Малко по-късно пък Петър Велики опразва въобще митрополитския институт и го заменя с назначаван от държавата Св. Синод, който управлява и Московската и Украинската църква. Доколкото, значи, условията, поставени през 1686 г. никога не са били изпълнявани от РПЦ, а на Киевската църква са били наложени други, може да се заключи, че още от началото на XVIII век Московската патриаршия е присвоила неканонично територията на Киевската митрополия, на което днес, с отменянето на (неспазения) договор, Константинопол слага край и си връща присвоената църква.", "date": "2018.10.22", "title": "Конфликтът за Църквата в Украйна"}
{"url": "https://www.faktor.bg/bg/articles/visoko-naprezhenie-politsai-branyat-makedonskite-deputati-podkrepili-sporazumenieto-s-gartsiya", "text": "Министърът на вътрешните работи на Македония съобщи, че депутатите, гласували в подкрепа на споразумението с Гърция за промяна на името, са под засилена полицейска защита, информира АП. Министър Оливер Спасовски заяви, че всички 80 депутати, подкрепили стартиране на процеса по изменение на конституцията за приемане на името Северна Македония, получават допълнителна защита, след като няколко депутати и техните семейства са получили смъртни заплахи. В петък вечерта 80 срещу 39 депутати гласуваха в подкрепа на предложението на правителството за поправка на основния закон. Правителството получи подкрепа и от депутати от опозицията. От ВМРО-ДПМНЕ твърдят, че на най-малко трима депутати е предложен подкуп.", "date": "2018.10.22", "title": "Високо напрежение: Полицаи пазят македонските депутати, подкрепили споразумението с Гърция"}
{"url": "https://www.faktor.bg/bg/articles/prevrashta-li-se-balgariya-v-demografska-pustinya-ili-ekorezervat", "text": "Демографията сякаш е най-прекият път към душата на българската публика. Новото изследване на Георги Бърдаров и Надежда Илиева от БАН отново задейства познатия медиен рефлекс. Не мога да съдя за конкретните тези, тях критично могат да обсъждат специалистите. Обикновено обаче подобни изследвания си остават на ниво медийни изяви. Ето защо ще обърна внимание само върху трите момента, които най-силно развълнуваха медиите. Демографската пустиня – с тази силна метафора авторите успешно активизираха националната депресия, която си е част от идентичността ни. Всички знаем, че България се обезлюдява, но образът на територия, която само след дванайсет години ще е 60% демографска пустиня (под десет жители на квадратен километър), естествено ще стресне всекиго. Ако бяха употребили някаква друга метафора, например екорезерват, щеше да звучи доста по-ободряващо. Тъжно е, че селища изчезват, защото хората все по-масово мигрират към шест големи града в страната. Впрочем, жалейката за отиващото си село е литературен жанр от миналия век. Предполага се, че тъкмо селото въплъщава прословутите традиционни ценности. Въпросът е обаче дали ще си ги представим в живописна носия или в гумени ботуши и ватенка. Защо да е лошо, че населението се събира на по-големи места? За мен изглежда много по-лесно да организираш социални услуги, работа, инфраструктура и културен живот, когато намалелите по брой хора се съберат по-близо едни до друг. Държавата е малка, една добра ЖП мрежа ще превърне загиващите китни места в приятни туристически дестинации, а тези, които обработват земята, ще са на половин час от нивите си. Демографският срив е по-скоро проблем за пазара на труда. Георги Бърдаров е сред малкото, които обясняват какво е демографски преход: онзи необратим процес, при който раждаемостта спада успоредно с нарастването на стандарта. Навсякъде, във всички общества. И в това няма особена трагедия, тъкмо напротив – то е знак за развитост на обществото. Раждаемостта в България от 1,53 на жена съвсем не е ниска в сравнение с другите европейски страни. Проблемът е високата смъртност и хроничната емиграция. Разбира се, стимулите за раждане на повече деца са хубаво нещо. Докладът обаче припомня един факт, който сякаш не интересува българските медии: въпреки сериозните пари, които изплащат за раждането на дете в Русия и Унгария, резултатът се измерва в едни пренебрежими десети от процента, а прирастът си остава все така отрицателен. Знаем също така, че родените сега са инвестиция за след 20 години – и вероятно ще растат в споменатата „пустиня“. Идеята да върнем българските емигранти, като им дадем по-високи заплати, е медийно клише, което авторите на изследването сякаш не са подложили на критичен анализ. Ако работодателите имаха пари, щяха да дават. Но за да имат, трябва да се завърти производството, а за това пък няма хора. Виж, ако държавата реши да подпомага завръщащите се с жилища, оземляване, кредити - това вече е друг разговор. Една от мерките, които докладът смело предлага, е „изработването на проактивна имиграционна политика“. Смело, защото върви против национал-популисткия консенсус. Какво значи проактивна? Започваме сериозно да обмисляме какви хора ни трябват, как да ги мотивираме, в какви количества да ги приемаме. Като повтаряме ясно, че освен имиграцията, просто няма друг начин да решим спешно демографския проблем. Трябва да преразгледаме критично и едно мечтание, което вече е общо място: да се взимат само етнически българи от околни места. Да, няма лошо, да идват, които искат. Но ще ми е интересно, например, да науча колко от нашите братя македонци, които получиха български паспорти, след като декларираха българска идентичност, после наистина останаха в България - и колко директно заминаха за Западна Европа? Тъй че дали България наистина трябва да привлича еднотипно население, или пък е по-разумно да приема по малко от различни групи, на индивидуален принцип. Индивидуалната миграция, разселването по различни градове, определено изглежда като по-доброто решение. Но с какви ли мерки се привличат потенциални имигранти в една враждебна, да не кажа расистка страна? А и къде да ги търсим? На пръв поглед сирийците изглеждаха идеални за уплътняване на трудовия пазар. Надигна се обаче истерия, че не били християни. Тръгнахме да взимаме украинци. Чудесно, само че Украйна е в още по-тежка демографска ситуация от България с 1,47 деца на жена. А е голяма и богата страна, която скоро сама ще търси имигранти. Защото нали не говорим за полу-курортен престой на сервитьори по Черноморието, а за сериозна трудова миграция? Тогава кой ще дойде – виетнамци, индийци? Където и да погледнем медиите изпищяват на умряло, а националните аятоласи вадят ятаганите. Вторият момент, върху който поставиха акцент медиите, беше страхът от ромската плодовитост. Расизмът има този еротичен елемент: срах ме е, че другият е сексуално по-активен от мен, ражда повече деца, взима ми жените. В доклада е спомената странна оценка на неназовани експерти, според която през 2050 ромите щели да са 1,2 милиона. Според преброяването, през 2011 това малцинство наброяваше 320 000 човека. Излиза, че за няма 40 години броят му ще се е утроил, достигайки 22-23% от цялото население. Може би авторите не приемат официалната статистика. Но тогава върху какво стъпват?    Тези подхвърлени и преувеличени от журналистите данни са твърде манипулативни, защото в българската душевност и без това го има този ужас от „циганизацията“. Никъде не е казано каква точно е фертилността при тази група. Последните известни ми данни датират от 1970те, когато тя е 2,5 на жена (при 2,3 за държавата), а сега вероятно е намаляла успоредно с тази на етническите българи. Имаме предвид и доста по-високата смъртност на ромите, които живеят средно с около 10 години по-малко. Не се учудваме, че никой журналист не постави акцента върху напълно вярната теза на авторите, че ромите са шанс за нацията, именно защото са по-млади и могат частично да компенсират застаряването на населението. Едва 62 млади днес заместват пенсиониращите се 100 на пазара на труда, а тенденцията е към рязко влошаване. Как да използваме подобен човешки ресурс при етническия егоизъм, превърнат в национална политика, който пречи на всякакви опити за интегриране на това население? Ромите в България си остават също толкова чужди, колкото виетнамците. Всъщност най-големият демографски въпрос лично за мен е дали технологическото развитие няма да направи човешките същества излишни. Не само шофьори, полицаи и секретарки, но и лекари, инженери, юристи. Ако утре всичко ще върши изкуственият интелект, защо изобщо да се тревожим, че територията се обезлюдява? Ще си караме четвъртата възраст пред телевизорите и някакъв робот ще ни сменя памперсите. А наоколо 60% чиста природа. Моето лично убеждение е, че от хора ще има нужда – не мога да го докажа приемете го като религиозна вяра. На техно-утопистите обаче бих предложил и един друг аргумент, който развива Ювал Харари в последната си книга. Роботите няма да направят излишни само определени групи вътре в страните – те ще маргинализират цели държави, които не успяват да се адаптират към новата икономика. Една такава държава рискува да стане България, запънала се като магаре на глобалния мост. Ако няма хора, ако се заобикаляме с телени мрежи и чакаме децата ни емигранти да ни пращат роботи за сменяне на памперсите: как точно ще се адаптираме, как ще развием изкуствен интелект, без да имаме малко естествен такъв?", "date": "2018.10.22", "title": "Превръща ли се България  в демографска пустиня или екорезерват?"}
{"url": "https://www.faktor.bg/bg/articles/parvan-simeonov-izkazvaneto-na-valeri-simeonov-prilicha-na-kapka-koyato-mozhe-da-prelee-chashata", "text": "Изказването на Симеонов прилича на капка, която може да прелее чашата. Просто не се говори така. В политиката ако кажеш нещо подобно, не си готов да понесеш последствията, каза в предаването „Денят на живо”, политологът Първан Симеонов. Недоволството се решава с протести, а те се пораждат. В такива моменти, човек, който е казал такова нещо, трябва да предприеме нещо, а той контраатакува, но не знам как това ще е успешно. Валери Симеонов се е изказвал негативно за много сектори. Това е човек, който понякога съзнателно страни от политическото поведение и държи да е контра на общественото мнение. Всяко нещо обаче, трябва да се има мярка, сега беше прекрачена.  , категоричен беше той. Валери Симеонов трябва да направи крачка назад. Борисов трябва да пази най-тежкото си оръжие, което е „аз ще падна и да видите какво ще стане”.  Може да изглеждат стабилни статистическите данни, но при тези непрестанни скандали, от само себе си ще се разпаднат. Валери Симеонов тежи с това си поведение. Темата е не дали ще остане управлението, защото то може да остане, но въпросът е дали е полезно за обществото. Не се знае и дали нервите на Бойко Борисов ще издържат. Ние все се питаме ще пада ли правителството- обективни предпоставки няма това да се случи, но винаги може на някой да му кипне. Валери Симеонов може да каже, че не е бил и разбран, но просто не се говори така , каза още Симеонов. Валери Симеонов освен човешка, направи и чисто политическа грешка. Текстовете за закона бяха пред внасяне и не му трябваше да прави такова изказване. Коалицията се влече взаимно наново- Валери Симеонов и Волен Сидеров са еднакви за хората и от това печели ГЕРБ, защото колкото по-разединени са, толкова по-добре за тях, независимо, че и те пресолиха манджата. Големият проблем е, че коалицията прави от нищо нещо. Тя можеше да изкара и пълен мандат, сега това ми се вижда все по-малко възможно със всички тези скандали , заяви политологът.", "date": "2018.10.22", "title": "Първан Симеонов: Изказването на Валери Симеонов прилича на капка, която може да прелее чашата"}
{"url": "https://www.faktor.bg/bg/articles/nadzorniyat-savet-na-nzok-odobri-proektobyudzheta-na-obshtestveniya-fond-za-sledvashtata-godina", "text": "Надзорният съвет на Националната здравноосигурителна каса (НЗОК) одобри окончателно проектобюджета на обществения фонд за следващата година с пълен консенсус, като бюджетът е с 490 милиона лева повече от тази година. Това съобщи председателят на Надзорния съвет Жени Начева. В тази сума има 50 милиона лева остатък от предишни години, с който Касата ще може да разполага догодина. Средствата ще бъдат използвани за погасяване на задълженията към чужди фондове, обясни Начева. Проектобюджетът предвижда Фондът за лечение на деца и Комисията за лечение в чужбина да преминат за управление към Здравната каса, както и да бъде създаден нов орган - Агенция по медицински одит, който ще обедини функциите на Изпълнителната агенция по трансплантации и на Изпълнителната агенция по медицински одит, а целта е да се изразходват по-ефективно средствата от бюджета на Касата. За целта ще се направи и трансфер от 16 милиона лева от Министерство на здравеопазването към новата мегаагенция.  Проектобюджетът предвижда и увеличаване на средствата в извънболничната помощ, с които ще се дадат повече направления за профилактика на майчиното здравеопазване и на повече изследвания в областта на скъпоструващата образна диагностика.", "date": "2018.10.22", "title": "Повече направления за майчиното здравеопазване и за изследвания със скъпоструващата образна диагностика"}
{"url": "https://www.faktor.bg/bg/articles/ikonomika/biznes/martin-dimitrov-ako-moskva-ne-namalyat-tsenata-na-gaza-ima-vazmozhnost-da-gi-sadim", "text": "„Решението на ЕК дава възможност за арбитраж, ако не се постигне споразумение за цената в рамките на 120 дни. Тези 120 дни изтекоха края на септември и затова от Москва са бързали да уредят среща с „Булгаргаз”, на която, според публичната информация, са уреждали технически въпроси”, изтъква в свой коментар бившият син депутат Мартин Димитров.  Според него вече е ясно е, че намаляване на цените не е реализирано, така че арбитражната клауза е на дневен ред. „Ако България започне арбитражно производство, то трябва да бъде пред арбитър в ЕС, като има възможност да привлече ЕК като участник.  Както Русия заведе арбитражно дело срещу България заради АЕЦ „Белене”, сега България има всички условия на свой ред да заведе дело, ако не постигне справедливо намаляване на цените на газа”, предупреждава Димитров.", "date": "2018.10.22", "title": "Мартин Димитров: Ако Москва не намалят цената на газа, има възможност да ги съдим"}
{"url": "https://www.faktor.bg/bg/articles/sport/tsska-stana-vtori-sled-kato-otnese-etar-s-3-0", "text": "ЦСКА се изравни по точки в класирането Левски, след като отнесе Етър с 3:0 на стадион \"Българска армия\" в последния мач за деня от програмата на Първа лига. \"Армейците вече са втори с 28 точки, колкото има и \"Левски\", който има обаче по-лоша голова разлика. Лидер е Лудогорец с точка повече.  Очакванията за голяма посещаемост с оглед придобитата емблема и последните събития около клуба, не се оправдаха, но все пак на трибуните имаше около 5 хиляди зрители, най-вече благодарение на сектор \"Г\", който оформи по-големия процент от присъстващите на стадиона. Нестор ел Маестро направи някои промени в стартовия състав, като на пейката останаха националите Кирил Десподов и Кристиян Малинов, които се появиха в игра през второто полувреме. Жоржиньо и Жанио Бикел пък получиха шанс за изява сред стартовите 11.", "date": "2018.10.22", "title": "ЦСКА стана втори, след като отнесе Етър с 3:0"}
{"url": "https://www.faktor.bg/bg/articles/sport/grigor-dimitrov-veche-e-deseti-v-svetovnata-ranglista", "text": "Григор Димитров стана №10 в световната ранглиста от с актив от 3,335 точки и бе изместен от Джон Иснър. Димитров бе част от надпреварата в Пекин преди три седмици, където загуби от Душан Лайович, но и не присъства на Мастърса в Шанхай заради контузия в глезена. Тази седмица Григор няма точки за защитаване и ще бъде част от АТР500 във Виена, където в първи кръг очаква квалификанта Михаил Кукушкин, а при успех, среща Денис Кудла или Андрей Рубльов. Рафаел Надал е №1 със 7,660 точки, после е Новак Джокович със 7,445 т. №3 е Роджър Федерер (6,260 т.), който тази седмица трябва да защитава 500 точки в Базел. Остават още Хуан Мартин дел Потро (5,760 т.), Александър Зверев (5,025 т.), Марин Чилич (4,185 т.), Доминик Тийм (3,825 т.), Кевин Андерсън (3,730 т.), и Джон Иснър (3,380 т.).", "date": "2018.10.22", "title": "Григор Димитров вече е десети в световната ранглиста"}
{"url": "https://www.faktor.bg/bg/articles/sport/balgariya/hristo-stoichkov-s-priznanie-levski-spartak-mi-pomogna-da-otida-v-tsska", "text": "От Левски са съдействали за пристигането на Христо Стоичков в ЦСКА. Това става ясно от автобиографията на единствения българин носител на \"Златната топка\". Книгата излиза на пазара на 25 октомври 2018 година, а на 5 ноември ще бъде представена официално в хотел \"Маринела\" в София. В нея единственият българин попаднал в 100-те най-велики във футбола разкрива неизвестни неща от живота и кариерата си. \"Тук е моментът да ви призная една тайна. Нали и затова я пишем тази биография? Разсeкретяваме в досиетата \"Х\". През късната есен на 1984 година пристигнах в ЦСКА с любезното съдействие на вечния враг на \"армейците\" - футболен клуб Левски-Спартак! Звучи невероятно, но си е абсолютен факт - като този, че Слънцето изгрява от изток! Хеброс игра срещу \"сините\" за Купата на Народна Република България в Харманли. Бяха много силни в този момент, но въпреки това не ни биха лесно. А след мача Сава Савов уреди гостите да вземат \"едно от момчетата\" в автобуса си до София - имало работа да върши там. И те не само приеха, но и бяха много любезни с мен. Дадоха ми дори вечеря - пакет суха храна като на всички от отбора. И, о-о-о, какво намигване на Съдбата. Бих казал и с двете очи! Настаниха ме на двойна седалка до Николай Илиев, с когото по-късно във времето никога не сме се харесвали. Нещо повече - седем години по-късно стигнахме до открита конфронтация за това кой от нас двамата да е капитан на националния отбор. Отсъствах от мач с Шотландия в Глазгоу през март 1991 година и тогава преди двубоя отборът му взе лентата, но... Но в името на някакъв измислен компромис избрали да я дадат не на мен, а на трето лице - на вратаря. Махнах небрежно с ръка при тази новина. Лентата не прави футболиста. А и в този период на моята кариера не само се бях изправил с лице пред най-големите мишени в световния футбол, но и се чувствах готов да ги сваля. Стоп! Много скочихме във времето. Връщаме се в автобуса. Тогава аз също бях любезен с левскарите. Не им казах да ме оставят пред комплекс \"Червено знаме\", защото отивам в София. Не исках по никакъв начин да се обидят. Най-малкото защото се показаха колегиални. Посочих им за моя спирка хотел \"Плиска\", който беше съвсем близо до червеното гнездо. А там пък вече ме посрещнаха треньорът Стоян Йорданов и администраторът Любо Царев. Така стана всичко. Де факто Левски ме отведе на колела в ЦСКА. Използвах ги като такситата \"Юбер\" - първи в България и даже безплатно. Да, неведоми са наистина пътищата господни и аз пътувах по един от тях със... \"син\" автобус. Наясно съм, разбира се - ако тогава левскарите можеха да погледнат в бъдещето и да видят каква \"стока\" доставят в София, сигурно щяха... Щяха да ме влачат от Харманли до столицата, завързан с въже на теглича на автобуса. И с право - колко много проблеми щяха да си спестят така! В ЦСКА още от първия ден бяха в шах с моята история. Не само че съм пристигнал с автобуса на Левски-Спартак, но и нямам документи! Шефът на футболния клуб, полковник Никола Миланов - вездесъщият типаж Чопъра, за когото дори в Харманли бяхме слушали легенди - не можеше да повярва какъв елемент се е изпънал пред бюрото му. \"Момче, какъв такъв незнаен герой си, че да ми се явяваш в ЦСКА като нелегален?!\" Това ми беше за \"Добър ден\". Какво можех да му отговоря? Приех друга тактика. Мълча и дъвча въздух. Мъча се да не гледам като елен - фарове. Някаква муха от \"В\" група се явява неподготвена пред другаря полковник, който само преди две-три години е командвал ЦСКА при детронирането на еврошампионите Ливърпул и Нотингам. Миланов изръмжа още нещо в свой стил и задейства машината още пред мен. Каза ми, че е русенец, но това изобщо не повлия, когато вдигна телефона на моите хора от неговия роден град. Изстреля като \"Катюша\" ругатни към тях и след като здраво ги зашемети, чух най-важното. Ако до 24 часа паспортът ми не се появи на \"Армията\", да се стягат за 6-месечен запас. Като за начало. Много време им даде. Не, не само за срока на запаса. Още вечерта паспортът беше в джоба ми\".", "date": "2018.10.22", "title": "Христо Стоичков с признание: Левски-Спартак ми помогна да отида в ЦСКА!"}
{"url": "https://www.faktor.bg/bg/articles/levski-obyavi-bileti-po-1-lev-za-macha-s-vereya-v-znak-na-blagodarnost", "text": "\"Левски\" пуска билети по 1 лев за домакинството срещу \"Верея\". От клуба обясниха, че ходът е знак на благодарност към привържениците за оказаната подкрепа. Сините приемат последния в класирането в петък от 19.45 ч., като евтините пропуски няма да важат единствено за ВИП зоната в сектор А. \"Левскари, в последните месеци около клуба се възражда една позабравена енергия. Връща се вярата в левскарския дух. В онзи неукротим устрем към върха, до който може да достигнеш само постигайки хармоничната спойка между отбор и привърженици. Именно този импулс ни вдъхнови и помогна да замечтаем за нови незабравими \"сини\" мигове. Знаем, че те предстоят, и знаем, че ще ги постигнем заедно. Имало ги е и пак ще ги има\", започват обръщението си от клуба. \"Видяхме, повярвахме и разбрахме, че \"Левски\" е нещо различно. \"Левски\" е семейство\", посочват сините, като акцентират върху подкрепата, получена при гостуванията на \"Етър\" и \"Лудогорец\". \"Левски\" обяви, че отваря широко вратите на стадиона и кани привържениците си на празник. \"Защото \"Левски\" играе и защото всички трябва да сме заедно. Да се обединим и да продължим борбата. Бъдете до нас. Доведете приятел. Елате със своето семейство. За да застанем рамо до рамо в името на \"Левски\", допълват от клуба. Сините загубиха с 1:2 от \"Лудогорец\" и бяха свалени от върха. Шампионите са начело с 29 точки, \"Левски\" и ЦСКА са с по 28.", "date": "2018.10.22", "title": "\"Левски\" обяви билети по 1 лев за мача с \"Верея\" в знак на благодарност"}
{"url": "https://www.faktor.bg/bg/articles/lovets-izyal-mozak-na-kateritsa-i-umryal-v-strashni-maki", "text": "На годишната конференция на експертите по инфекциозни болести IDWeek, лекари разказаха за ужасяващ инцидент, свързан с страстен ловец от щата Ню Йорк.  Запаленият по лов на диви животни уловил катерица и изял мозъка ѝ, съобщава usa.one. Не след дълго мъжът умрял в страшна агония. Първо имал проблеми с речта и го налегнало депресивно настроение, а след това напълно изгубил връзка с реалността и започна да бълнува. Известно време лекарите били затруднени с диагнозата, докато роднините на пациента не споменали екзотичните му вкусове.  За случая разказал лекар от клиниката Rochester Regional Health, при когото постъпил за лечение 61-годишният ловец от Ню Йорк. Човекът бил в окаяно състояние, тъй като вече били настъпили радикални промени в съзнанието му и дори не можел да ходи.", "date": "2018.10.22", "title": "Страстен ловец изял мозък на катерица и умрял в страшни мъки"}
{"url": "https://www.faktor.bg/bg/articles/teodosi-spasov-predstavya-albuma-si-zvutsi-ot-dalbokite-vodi", "text": "Известният български музикант Теодоси Спасов ще представи последния си албум \"Звуци от дълбоките води\". В най-новия проект на знаменития кавалджия са събрани откъси от негови композиции за музикалния съпровод на театрални и филмови постановки в периода 2003 – 2018 година. „Като ти почукат на вратата, няма как да не отвориш“ – разказва Теодоси Спасов на входа на своята работилница за театрална и филмова музика. И продължава: \"Така наречената „приложна музика“ за кино и за театър е добре така да е написана, че да има живот и след това. Повечето от моите композиции с филмова и театрална музика съществуват и в концертните ми програми през годините. Така тази музика става по-съвършена и има по-дълъг живот. Музиката и театърът имат много допирателни, процесите в изкуството се допълват. Разговорите, които водим с Бойка (б.а. – Бойка Велкова, съпругата на ТЕОДОСИЙ, актриса и режисьор) ни обогатяват взаимно. Поднасяме си идеи, провокираме се и така се развиваме“. Съпругата му - актрисата Бойка Велкова, също присъства в албума като режисьор на два спектакъла с музиката на виртуозния изпълнител на кавал: „Цветът на дълбоките води“ (2017) и „Призраци“ (2018), наред с постановките на Крикор Азарян („Продавате ли демони“, 2004), Дочо Боджаков („Следвай ме“, 2003), Гриша Островски („Престъпление на острова на козите“, 2004), Иглика Трифонова („Прокурорът, защитникът, бащата и неговият син“, 2015), Стефан Спасов („Три високи жени“, 2018), Стоян Радев („Опит за летене“, 2018), Илиян Симеонов („Пазачът на мъртвите“, 2006), Атанас Киряков („Бартер“, 2015) и Цветодар Марков („Докато Ая спеше“, 2016). Премиерата на албума \"Звуци от дълбоките води\" ще се състои в навечерието на Деня на народните будители, събота, 27 октомври, в предаването “Картини от една изложба” на БНР, след новините от 21.00 ч.  Специален гост ще бъде поетът Румен Леонидов със своето огнено слово и стихове от най-новата му книга „Покаяние Господне“.", "date": "2018.10.22", "title": "Теодоси Спасов представя албума си \"Звуци от дълбоките води\""}
{"url": "https://www.faktor.bg/bg/articles/rabotodatelite-i-valeri-simeonov-se-obyaviha-protiv-kvotite-za-hora-s-uvrezhdaniya-vav-firmite", "text": "Увеличаването на максималния осигурителен доход е удар върху печелившия бизнес и ще доведе до изтичане на работна ръка. Това е позицията на работодателите, изразена от председателя на Асоциацията на индустриалния капитал Васил Велев и на вицепремиера Валери Симеонов. \"Ние, обединени, сме категорично против повишаването на максималния осигурителен праг от 2600 на 3000 лева. Това е много сериозно нарушение на предизборната програма на коалиция ГЕРБ-\"Обединени патриоти\" – да не се променят данъците в четиригодишния период на управление\", заяви Симеонов. \"Ръстът на максималния осигурителен доход е един нов увеличен данък за най-високо квалифицираните специалисти. Бизнесът категорично не е съгласен\", допълни Велев. \"Тази мярка се въведе, за да се намалят злоупотребите. Всъщност те се увеличиха. Без да са нараснали заетите, разходите за болнични се удвоиха. Хората в това предприятие в крайна сметка плащат два пъти за  едно и също\", каза Велев  Работодателите и Симеонов се обявиха и против задължителните квоти за назначаване на хора с увреждания във фирмите.", "date": "2018.10.22", "title": "Работодателите и Валери Симеонов се обявиха против квотите за хора с увреждания във фирмите"}
{"url": "https://www.faktor.bg/bg/articles/vsyaka-treta-benzinostantsiya-ni-udrya-v-kolichestvoto-na-gorivoto", "text": "След взети 1140 проби за проверки на качеството на горивата – дизел и бензини, от бензиностанциите са изтеглени над 1 милион литра бензин и 130 000 литра дизел. По-късно е установено, че при измерването на бензина има техническа грешка и след като е преработен, отново е върнат на пазара. „При 90% от случаите на несъответствие става дума за смесване на едното гориво с другото. Касае се за небрежност по време на транспорт”, уточни Иво Атанасов, зам.-председател на ДАМТН в рубриката „Чети етикета” по bTV за проверката на качеството на горивата. За тези нарушения има наложени имуществени санкции за над 1 млн. лева.", "date": "2018.10.22", "title": "Далавера: Всяка трета бензиностанция ни удря в количеството на горивото"}
{"url": "https://www.faktor.bg/bg/articles/brekzit-bez-sdelka-koshmarat-na-patuvashtite", "text": "Възелът около излизането на Великобритания от ЕС се затяга все повече. Вероятността Лондон и Брюксел да не стигнат до сделка е все по-голяма. По тази причина британското правителство издаде документи с обяснения какво ще се случи с пътуващите между ЕС и Великобритания, ако Брекзитът е без сделка, т.е. не се запазят условията за по-лесно движение на хора. Един от първите проблеми, които ще възникнат, е свързан с полетите. В документа е казва, че полетите между ЕС и Великобритания могат да спрат. „Ако Великобритания напусне ЕС през март 2019 година без споразумение, авиокомпанните с лиценз в двете страни автоматично ще изгубят правото си да извършват такава дейност между Великобритания и ЕС без да са поискали предварително разрешение“, пише там. Все пак Лондон успокоява, че ще даде разрешение на европейските авикомпании да кацат на британски летища и без съмнение ЕС ще направи същото, пише в-к „Експрес“. Пътешествениците, обаче, са загрижени и за други въпроси, ако Брекзит стане без сделка. Ще станат ли полетите по-скъпи, ще им трябва ли виза, ще работят ли мобилните телефони? Полети Има голяма вероятност полетите да поскъпнат. При Брекзит без сделка се очаква стойността на паунда да спадне, поне за определено време. Това ще повлияе на цената на горивата, която се изчислява в щатски долари. Ако горивото струва повече на британските авиокомпании, те ще вдигнат цената на билетите. Тя ще зависи и от споразумението за лицензите. „Разрешаването на полетите до територията на ЕС е една от ключовите теми при преговорите за Брекзит. Най-лошият възможен сценарий за британските пътуващи е частично или дори напълно отменяне на линиите към и от европейските страни. Надяваме се, че ще бъде постигнато общо споразумение за предотвратяването на подобен срив, който би бил катастрофален и за търговията и за туризма“, обяснява Крисчън Глийв, изпълнителен директор на голяма компания за туристически и пътнически услуги. Застраховки Една от големите застрахователни компании на Острова вече обяви, че клиентите ѝ няма да получат парите си обратно, ако полетите им се провалят заради Брекзит без сделка. От там уточняват, че при този сценарий те нямат контрол над обстоятелства като „гражданско неподчинение или събития, произтичщаи от политическа нестабилност“. Очаква се останалите компании от този бранш да направят същото. Визи От правителството вече обявиха, че всеки, който иска да пътува до ЕС след Брекзит, ще трябва да има паспорт валиден най-малко 6 месеца след пътуването. Има, обаче, голяма опасност на британците да им се наложи да подадават молби за визи преди да могат да отпътуват към Европа, особено ако не се стигне до споразумение. Преговорите до този момент се водеха в посока постигане на известна свобода и се обсъждаше дали Обединеното кралство да бъде сложено в списъка с държави, за които се иска виза, или на тези, които нямат нужда от такава. Телекомуникации Без сделка безплатният роуминг не може да бъде гарантиран. Правителството посочи, че ще се опита да наложи законово таван на таксите, но такива все пак ще има. Хаосът Ако бъдат въведени визи, дългите опашки по летищата са гарантирани. „Липсата на сделка означава значително повече хаос по летищата, пристанищата и международните гари във Великобритания. Ще бъдат повишени мерките за сигурност, опашките и проблемите заради по-сложното администриране, което пък ще увеличи и времето за пътуване“, посочва Глийв. (източник: БЛИЦ)", "date": "2018.10.22", "title": "Брекзит без сделка - кошмарът на пътуващите..."}
{"url": "https://www.faktor.bg/bg/articles/georgi-harizanov-za-kazusa-simeonov", "text": "Този тип протести – като на майките на деца с увреждания срещу вицепремиера Валери Симеонов – допринасят за това популярността на управляващата партия да страда, но едва ли биха могли да бъдат основание за разклащане на цялото управление, тъй като по никакъв начин не внасят промяна в политическите баланси. Мнението изрази в ефира на БНР политологът Георги Харизанов. \"Виждаме, че колкото и да страда популярността на управлението и на правителството от такива гафове, това не значи, че опозицията набира скорост\", посочи той. За Харизанов изказването на вицепремиера Валери Симеонов по адрес на майките на деца с увреждания е „абсолютно непредизвикана поредна криза“ в седмица, в която предстои гласуване на два закона за хората с увреждания и в която проблемът е изглеждал решен. \"На моменти не разбирам упорството и ината на вицепремиера, неговата реакция трябваше да е много по-различна\", подчерта Харизанов. Според политолога Валери Симеонов харесва „ролята на човека, който казва неудобните истини, а това, което казва, всъщност си го мислят ужасно много хора“. Голяма част от гласоподавателите в България устойчиво през годините гласуват за г-н Симеонов заради тази му реторика и харесвайки го в този му образ, подчерта Георги Харизанов. „Очевидно той има своята обществена подкрепа и е във властта не защото г-н Борисов така е решил, а защото няколкостотин хиляди избиратели са гласували той да бъде там“, допълни анализаторът. Вътрешнокоалиционните скандали в Обединените патриоти ще ескалират, смята още Георги Харизанов. \"С наближаването на европейските избори ще става все по-ясно за партньорите, че поотделно нито един от двата лагера няма да може да се пребори за мандат, а от това ще загуби целият формат \"Обединени патриоти\", прогнозира той.  Според политолога ГЕРБ са \"потърпевши от разправиите в малкия коалиционен партньор\" и в това той вижда повторение на ситуацията тип copy-paste на случилото се с Реформаторския блок преди време.", "date": "2018.10.22", "title": "Харизанов за казуса \"Симеонов\": Вицепремиерът казва често неудобни истини, които ги мислят ужасно много хора"}
{"url": "https://www.faktor.bg/bg/articles/sauditska-arabiya-se-e-opitala-da-prikrie-ubiystvoto-na-dzhamal-hashogi-s-dvoynik", "text": "Саудитските служби са се опитали да прикрият убийството на дисидента Джамал Хашоги с помощта на двойник, предаде Си Ен Ен. Американската телевизия публикува кадри, заснети от камера в района на консулството на Рияд в Истанбул. На кадрите се вижда как Хашоги влиза в дипломатическата мисия. По-късно от консулството излиза мъж, който много прилича на журналиста от вестник \"Вашингтон пост\" и критика на консервативната близкоизточна монархия. Вероятно Хашоги е бил убит на 2 октомври в интервала между 13 часа и 15 минути (когато е влязъл в консулството) и 14 часа и 52 минути (когато е бил заснет неговият двойник). Според данни на Си Ен Ен става дума за офицера от саудитските служби Мустафа ал Мадани. Този мъж е бил част от 15-членния екип, ликвидирал Хашоги. Неговата роля не е била случайна. Той е само две години по-млад от 59-годишния журналист. Мадани и покойният имат почти еднакъв ръст. Ето защо саудитците са го преоблекли в дрехи на покойния, сложили му очила и фалшива брада, за да прикрият убийството на опонента. Хашоги изчезна в консулството на страната си на 2 октомври. Саудитските власти признаха за убийството му едва на 20 същия месец.", "date": "2018.10.22", "title": "Маскирали офицер от саудитските служби като Хашоги"}
{"url": "https://www.faktor.bg/bg/articles/uzhas-v-kerch-vzriv-izbuhna-do-kolezha-v-koyto-nameriha-smartta-si-21-studenti", "text": "В офис в кримския град Керч, разположен в непосредствена близост до колежа, в който на 17 октомври възпитаник на училището причини смъртта на 21 души, е избухнал взрив, при което е пострадала една жена, съобщава РИА „Новости“, като се позовава на съобщение на местните власти. Взривът е избухнал в 12:30 часа местно време. При замяна на газови бутилки е изпуснал клапан, а малко след това газът се е възпламенил. Огънят е изпепелил част от офиса и намиращата се там жена е пострадала. Тя е откарана в болница, а пристигналите пожарникари са успели да потушат огъня.", "date": "2018.10.22", "title": "Ужас в Керч: Взрив избухна до колежа, където намериха смъртта си 21 студенти"}
{"url": "https://www.faktor.bg/bg/articles/promyanata-na-imeto-na-makedoniya-predizvika-razkol-v-partiyata-na-panos-kamenos", "text": "Промяната на името на Македония предизвика разкол в партията на гръцкия министър на отбраната Панос Каменос „Независимите „гърци“ (АНЕЛ). Младшият партньор в правителството на премиера Алексис Ципрас губи контрола над своите съпартийци, като в медиите се появи информация, че трима от тях имат намерение да подкрепят Договора от Преспа. На състоялия се в неделя вечерта национален конгрес на партията в Солун, министърът е бил ядосан на трима депутати – Теренс Куик (помощник-министър на външните работи), Елена Контура (министър на туризма) и Папахристопулос (депутат в парламента). Медиите пишат, че Каменос им е казал, че хората, станали министри по негова инициатива, нямат право да го предават, предава македонският телевизионен канал „Алфа ТВ“. В понеделник заместник-председателят на АНЕЛ Скуридис е поискал от тримата народни представители да напуснат партията, ако смятат да подкрепят Ципрас за ратификацията на договора с Македония, отбелязва изданието. В същото време анализите на по-голямата част от гръцките медии предвиждат предсрочни парламентарни избори през май, но не изключват възможността да има вот още през месец март, след като споразумението със Скопие мине през парламента. Сред журналистическите кръгове в страната все повече се спекулира, че правителството на СИРИЗА (Коалиция на радикалната левица) е колос на глинени крака след оставката на външния министър Никос Коцияс, който беше основно действащо лице при разрешаването на спора за името между Македония и Гърция. Бившият външен министър е написал писмо от 9 страници на премиера Алексис Ципрас, в които е изложил причините за оттеглянето си, но то, поне засега, е недостъпно за обществеността, след отказа на министър-председателя да изпълни искането на Коцияс документът да бъде публикуван. От „Нова Демокрация“ призоваха за публикуване на въпросното писмо и посочиха, че причината това да не се случи са заплахите между Ципрас, Коцияс и Каменос. Позицията на основната опозиционна партия в Гърция е твърда – тя няма да подкрепи Договора от Преспа и ще се стреми да предизвика предсрочни избори преди договорът да стигне до парламента.", "date": "2018.10.22", "title": "Промяната на името на Македония предизвика разкол в партията на Панос Каменос"}
{"url": "https://www.faktor.bg/bg/articles/goranov-uvelichi-sas-zadna-data-byudzheta-na-mvr", "text": "Финансовият министър Владислав Горанов предлага бюджетът на МВР за тази година да бъде увеличен със 100 млн. лв. Причината е, че в началото на януари премиерът Бойко Борисов обеща увеличение на полицейските заплати, след като бюджетът за 2018 г. вече беше приет. Увеличението стана факт от март, а сега предстои да бъде узаконено от депутатите. С преходните и заключителните разпоредби на проектобюджета за 2019 г. се предлага да се увеличат със 100 млн. лв. средствата на вътрешното ведомство за персонал през тази година. Разпределението по политики на 100-те млн. лв. изглежда така: с 62 млн. лв. повече ще отидат за противодействие на престъпността и опазването на обществения ред. С близо 19 млн лв. ще се увеличат средствата за охраната на границата и с малко над 15 млн. лв. за пожарната. С близо 5 млн. лв. ще нараснат средствата за управление и развитие на системата на МВР. Всички пари ще отидат за заплати, се разбира от законопроекта. В средата на януари премиерът Бойко Борисов беше обещал още, че при добра събираемост през настоящата година има възможност за ново увеличение на полицейските заплати - с 10% от началото на 2019 г. Тогава той обясни промяната на предизборните обещания на ГЕРБ за приоритетно финансиране на образованието, инфраструктурата и здравеопазването с това, че \"светът става лош и още по-лош ще става\". Думите му намират отражение и в бюджета за следващата година, тъй като парите за МВР са увеличени с над 200 млн. лв. и от 1.2 млрд. лв. е заложено да бъдат 1.4 млрд. лв. Впечатление прави, че правителството смята да задели повече пари за подслушване. Държавна агенция \"Технически операции\", която получи 2 млн. лв. отгоре за подслушване, плавно ще увеличава бюджета си от 52.131 млн. лв. през 2019 г. с по 100 хил. лв. през следващите две. В същото време се прави плавно свиване на парите за органа, който контролира употребата на специални разузнавателни средства (СРС) - Националното бюро за контрол на СРС. От 1.6 млн. лв. за следващата година до края на тригодишната рамка парите трябва да паднат до 1.49 млн. лв.", "date": "2018.10.22", "title": "Горанов увеличи със задна дата бюджета на МВР"}
{"url": "https://www.faktor.bg/bg/articles/milen-mihov-vazmozhnite-varianti-za-razvitie-na-situatsiyata-sas-simeonov-sa-izvan-logikata-na-politikata-i-zdraviya-razum", "text": "Депутатът от „Обединени патриоти“ Милен Михов заяви, че всяка промяна в състава на кабинета „Борисов“ заплашва сигурността на страната. Михов коментира във Велико Търново поисканата от майките на деца с увреждания оставка на вицепремиера Валери Симеонов.  „Основен принцип на ВМРО е единството, а проблемите между коалиционните партньори не трябва да се решават чрез разговори през медиите“, коментира депутатът от „Обединени патриоти“ Милен Михов. На въпрос на „Хоризонт“ ВМРО ще подкрепи ли исканата оставка на вицепремиера Валери Симеонов на утрешния коалиционен съвет, Михов отговори: \"Възможните варианти за развитие в тази динамична среда са извън логиката на политиката и здравия разум. Аз се надявам, че в интерес на страната е запазване на стабилността. Всяка промяна в кабинета заплашва стабилността\".", "date": "2018.10.22", "title": "М. Михов: Вариантите за развитие на ситуацията със Симеонов са извън логиката на политиката и здравия разум"}
{"url": "https://www.faktor.bg/bg/articles/orban-zabrani-dzhendar-izsledvaniyata-v-ungarskite-universiteti", "text": "Унгарският премиер Виктор Орбан срещна остра съпротива от местни университети след като забрани изучаването на предмета \"джендър изследвания\", предаде Си Ен Ен. \"Позицията на правителството е, че хората се раждат мъже или жени\", заяви говорител властта. \"Ние не смятаме, че е редно да се говори за \"социално-конструирани\" полове, по-скоро за билогични\". Миналия петък унгарското правителство оттегли акредитацията и финансирането на програми по \"джендър изследвания\" в двата университета в Унгария, в които се преподават. Според Централноевропейския университет в Будапеща, правителството не е представило обяснение защо забранява магистърските програми по \"джендър изследвания\". \"Солидарни сме с унгарските си колеги и се противопоставяме на поредното нарушаване на академичната автономност в страната\", заяви университетския Департамент по джендър изследвания. \"В лицето на политически решения като неотдавнашното, с което се подценява академичната легитимността на джендър изследванията, ние искаме да подчертаем, че концепцията за джендър е основен елемент от човешкото изживяване и че е доказала своята значимост в много сфери на академичното познание\".  Забраната може и да не успее: научните степени в Централноевропейския университет са акредитирани и в Съединените щати и програмите ще продължават да приемат нови желаещи.", "date": "2018.10.22", "title": "Орбан забрани \"джендър изследванията\" в унгарските университети"}
{"url": "https://www.faktor.bg/bg/articles/rumen-gechev-razsmiva-bsp-e-sotsialna-partiya-bsp-e-na-stranata-na-onepravdanite", "text": "БСП е социална партия. БСП е морално задължена да бъде на страната на онеправданите, коментира проф. Румен Гечев от БСП в предаването “Лице в лице” по Би Ти Ви. Бившият вицепремиер по икономическите въпроси на кабинета \"Жан Виденов\", доказал любовта си към бедните, скто направи всички българи такива, за пореден път показа, че единственото, което умее перфектно е да нарича черното бяло. Гечев вероятно си мсли, че ние не знаем кой създаде грабителите на онеправданите. Той дори имаше дебелоочието да заяви, че бизнесът не се възпротивил срещу протестите срещу кабинета \"Орешарски\" и не възроптал срещу нощта на белия автобус, а сега не искал да подкрепи протестите и падането на правителството.  Очевидно от БСП още не са разбрали ясно какъв автогол си вкараха с инатеното за държането на власт с жаднармерия на дошлото с измама на власт правителство и неговите безумни решения.  Право на българското общество е да протестира, а най-вече право е на тези майки да протестират. Правителството е длъжно да вземе мерки, каза проф. Гечев. Не каза само каква е ролята на БСП в този протест? Той коментира данните за срив на чуждестранните инвеститори и желанието на бизнеса за облекчаване на вноса на работна ръка.  Българският бизнес е изключително облагодетелстван - плаща 10% данък, защо конкурентоспособността ни е най-ниска, какво още иска бизнесът, попита проф. Гечев. Има български фирми, които са конкурентоспособни с чуждите, но те не са много, посочи Гечев. По думите му IT секторът в България е силен, защото са високи заплатите. Тези 500 хил. работници, които се иска да бъдат внесени, няма да бъдат IT-специалисти, предположи той и се изказа дори против наемането на хора от българските диаспори в чужбина.", "date": "2018.10.22", "title": "Румен Гечев разсмива: БСП е социална партия, БСП е на страната на онеправданите"}
{"url": "https://www.faktor.bg/bg/articles/osadiha-na-2-5-godini-zatvor-bivsh-harvatski-premier-zabogatyal-nezakonno-po-vreme-na-voyna", "text": "Бившият хърватски премиер Иво Санадер бе осъден днес на 2,5 години затвор за незаконно обогатяване по време на война, предаде Танюг, цитиран от БТА. Съдът призна Санадер за виновен за вземане на подкуп от австрийската банка Хипо Алпе Адриа по време на войната през 1995 г. В присъдата е посочено, че Санадер е злоупотребил със служебното си положение, за да получи незаконна печалба. При откриването на процеса Иво Санадер пледира невинен. Прокуратурата от своя страна заяви, че високото ниво на корупция по време на войната за независимост през 90-те години е поставила в опасност хърватската държава. Санадер, премиер на Хърватия от 2004 г. до 2009 г., е най-високопоставеният хърватски политик, съден за корупция. Неговата присъда за незаконно обогатяване по време на война е първата по рода си в историята на Хърватия. Срещу Санадер бяха повдигнати редица обвинения, главно за корупция. След първите обвинения той избяга в Австрия, но бе арестуван от австрийските власти в края на 2010 г. и през юли 2011 г. бе екстрадиран в Хърватия. През 2014 г. той бе осъден за вземане на подкуп от няколко милиона евро от банката и от унгарската петролна компания МОЛ. Върховният съд обаче отмени присъдите по процедурни причини.", "date": "2018.10.22", "title": "Осъдиха на 2.5 г. затвор бивш хърватски премиер, забогатял незаконно по време на война"}
{"url": "https://www.faktor.bg/bg/articles/koalitsiyata-se-sabira-utre-shte-nishtyat-ostavkata-na-valeri-simeonov", "text": "Коалиционният съвет на ГЕРБ и Обединените патриоти се събира утре по казуса с поисканата оставка на Валери Симеонов не само от майките на деца с увреждания, но най-вече заради снетото доверие от страна на Волен Сидеров. Лидерът на ВМРО Красимир Каракачанов запази мълчание по труса в управленската коалиция, след като единият от лидерите в ОП, Волен Сидеров, поиска оставката на Валери Симеонов заради обида към майките на деца с увреждания. Каракачанов не зае страна. \"Нещо, което не е редно и никога не съм го правил\", добави той. Министърът на отбраната ще говори утре на заседанието на коалиционния съвет и тогава ще изложи своето виждане по скандала. \"Утре в 14.30 съм изпратил покани до двамата ми колеги за коалиционен съвет и каквото имам да кажа, ще го кажа там. Аз първо казвам на колегите си, после на медиите\", мотивира се Каракачанов. И уточни по адрес на Сидеров и Симеонов: \"Нито единия, нито другия съм осъдил\". По-рано \"Атака\" свали доверието си от вицепремиера Валери Симеонов и настоя да бъде избран друг патриот на негово място. Волен Сидеров му поиска оставката с аргумента, че инатът му и недопустимото поведение спрямо родителите на деца с увреждания клатят правителството, ако не бъде отзован. Сидеров настоя за спешна оставка и спешно свикване на коалицията още днес, но в крайна сметка той ще се събере утре с посредничеството на Каракачанов. Той предупреди, че ако Борисов и Каракачанов оставят вицепремиер Симеонов на поста му, това ще означава, че са съгласни с тезата му за \"кресливите майки\" и \"уж болните деца\".", "date": "2018.10.22", "title": "Коалицията се събира утре, ще нищят оставката на Валери Симеонов"}
{"url": "https://www.faktor.bg/bg/articles/sofiya-vavezhda-elektricheski-avtobusi-sreshtu-zamarsyavaneto-na-vazduha", "text": "София въвежда електрически автобуси за намаляване на замърсяване на въздуха, съобщи пред БНР заместник-кметът на екология на столицата Йоана Христова. \"Дойдоха вече първите газови автобуси за тази година, предстои и нови 20 електробуса да тръгнат по софийските улици. Метрото продължава своето строителство, откъдето имаме вече пестени 70 хиляди тона вредни емисии, а с третия лъч очакваме да бъдат спестени общо 90 хиляди тона. Така че този тип мерки, свързани с автобусния и градския транспорт са в поетапно изпълнение. Освен това беше приключен и първият ни пилотен проект на територията на община Нови Искър, където подменихме отоплителните инсталации на 30 домакинства\"., разказа Христова. Тя съобщи, че по-честото миене на улиците е довело до добри резултати по отношение на чистотата на въздуха. \"В рамките на тази година бяха завишени кратностите на миене на улиците. Това е още една мярка за намаляване на запрашаването на въздуха. През 2018 година ние отчетохме първите резултати по отношение на денонощните концентрации на фини прахови частици в сравнение с 2017 година. Те са със 107 броя по-малко като превишения на територията на цяла София. Освен количествено, имаме и качествено измерение, тъй като пък отчетените средни концентрации за 2018 са около 33 микорограма на кубичен метър. Зимата обаче предстои. Ще има т. нар. \"пикови моменти\". Знаете, че те се обосновават основно от твърдото битово отопление, затова по отношение на превенцията ние разчитаме основно на Столичния инспекторат\", посочи още зам.-кметът.  Властите събират стари гуми от населението, а предстои и събирането на текстил, каза още Йоана Христова. \"През предходната година започнахме една инициатива за събиране на гуми, като до момента са събрани над 7 500 такива употребени гуми. Тази година продължава и в рамките на зимния период. Ще бъдат организирани такива пунктове, в които гумите да могат да се събират. Аналогично и за текстил, да имаме контейнери, в които гражданите да могат да изхвърлят текстила си\".  Предстои тази седмица да бъде гласувано решение за реда и условията за сключване на договори с организации по оползотворяване на опаковки, като сега ще бъде включен и текстилът.", "date": "2018.10.22", "title": "Електрически автобуси тръгват по софийските улици в битката срещу мръсния въздух"}
{"url": "https://www.faktor.bg/bg/articles/obmislyat-zakrivaneto-na-fondat-za-lechenie-na-detsa-i-komisiyata-za-lechenie-v-chuzhbina", "text": "Фондът за лечение на деца и Комисията за лечение в чужбина се закриват, а дейността им се поема от Здравната каса. Промените са включени в проекта за бюджет на институцията, съобщава Би Ти Ви като се позовава на документа, с който разполага. Предвиждат се промени в няколко закона, които засягат почти целия здравен сектор. Откриването на нова болница например вече ще се разрешава от депутатите и то след анализ на необходимостта от ново заведение според Националната здравна карта. Лекарите ще трябва да съобразяват лечението с цената на лекарствата и да предписват тези, които дават най-добри резултати и са най-изгодни за Касата. Агенцията по трансплантация и ИА „Медицински одит” се обединяват в ново звено - Агенция за медицински надзор. Закриването на Комисията за лечение в чужбина, както и на Фонда за лечение на деца се правело, за да има равен достъп до лечение, независимо от възрастта. Пациентски организации обаче смятат, че като ефект от реформата ще се окаже, че министерството ще контролира само себе си.", "date": "2018.10.22", "title": "Обмислят закриването на Фонда за лечение на деца и Комисията за лечение в чужбина"}
{"url": "https://www.faktor.bg/bg/articles/obshtestvo/utre-posetiteli-mogat-svobodno-da-razgledat-dosieto-na-agent-gotse", "text": "Утре Комисията по досиетата организира Ден на отворените врати. В Централизирания архив, квартал \"Михайлово\" в Банкя,  се съхраняват над 15 км архивни документи на Държавна сигурност и разузнавателните служби на Българската народна армия. Освен тях утре ще бъдат показани още саморъчно изработеният печат на ДПС и тайникът на дипломата Иван-Асен Георгиев.  \"До началото на 90-те този район целият е бил секретен, затворен. Вляво са двата големи корпуса. Това бяха едни стари сгради, военни поделения. Имахме проблеми с тока, с водата. Беше една битка две години и половина\", разказа пред БНТ Екатерина Бончева. \"В двата корпуса има 22 архивохранилища, в които има над 15 км архив и това е само архивът на хартиен носител. Иначе тук са над 3 млн. документи на различни носители. Има филми, има видео, има CD. Най-различни носители. Тук е и така наречената картотека. Която е също едно от основните хранилища, защото там се съхраняват над 2,5 млн. карти и картони, регистрационни дневници, документи за унищожаване. Тоест документите, чрез които категорично се доказва принадлежността на лицата, на хората към ДС. За първи път хората ще имат възможност да видят този масив. За първи път от 44 година решихме да го отворим\", обясни Бончева. Това е най-модерната сграда за съхраняване на архиви в Източна Европа. Тук се намират картоните на щатните служители и на обектите и сътрудниците на военното разузнаване. В металните шкафове са разположени картоните на обектите и на сътрудниците на всички поделения на ДС. В картотеките, както на военното разузнаване, така и на ДС, картоните са подреждани не по азбучен ред на нашата българска азбука, а по т.нар. фонетичен ред и там може да се види как са подредени буквичките. Като фонетичният ред започва с гласните и завършва с буквата \"р\", разказа Мария Бонева, директор на дирекция „Архив”. Тя поясни защо са подреждани така. \"Целта на тази подредба е била да се запази конспирация, т.е., ако попадне случаен човек в картотеката, да не може да намери картона на лицето, което търси, защото няма да е подредено по азбучен ред. Фонетичният ред е много полезен и когато става въпрос за имена на чужденци. Щатните служители и обектите на военното разузнаване са имали по два картона, а сътрудниците три. От картоните може да се получи информация за идентификационните данни за лицето, може да се получи информация за неговия регистрационен номер, както и за архивния номер, когато делото му вече е архивирано. \"Това са картони на сътрудник от ПГУ, Първо главно управление, т.е. нашето външно разузнаване тогава в Държавна сигурност. От тези картони, това са също именни картони, а това е псевдонимен картон. Като в именните картони, забележете, се подреждат както на презиме, така и на фамилия. И това е известният агент \"Гоце\". Това е нашият президент Георги Първанов. Това пък е картон, създаден след 10 ноември. Картон, създаден в съвременната служба, защото е на сътрудник, който е бил от сътрудник в ДС и е продължил в съвременните служби. Това е министърът ни на отбраната. Нарочно сме подбрали картони на известни лица, за да се увери обществеността, че не сме си измислили\", продължава интересния разказ Мария Бонева и продължава: \"За обща информация - обектите са много повече на брой от сътрудниците. Тоест ДС е разработвала кого ли не. Кого ли не. Това е ролята на ДС - да държи народа в подчинение, да знае всичко за него и да може да го спира в развитието му, ако нещо е сбъркал партийната линия.\" Информация от картоните е вписвана и в регистрационни дневници. Според Мария Бонева, нищо не може да бъде преправено. \"Няма как да бъде преправено. Ето го агент \"Иван\". Ето го уникалния регистрационен номер. Виждате как са номерата. Няма как да вмъкна допълнително някой. Няма как да стане. Веднага ще се разбере, че е фалшиво. В регистрационни дневници няма вписани имена, а само псевдоними. Някъде около 62-ра година са установили, че много от агентите вече не им вършат работа, че са изживели времето си и са свалени от отчет. За сметка на това вербуват агенти с друга насоченост, с други задачи и 62-ра година имаме много протоколи за унищожаване на документи, а 64-та година се прави пререгистрация. Въпреки разпространения мит, че освен дела са унищожавани картони, това не е вярно. В Първо главно управление има унищожавани картони. Няма нормативен документ обаче, който да им разрешава това, но са го правели.\" На въпрос колко години живот имат тези стари хартии, Мария Бонева отговаря: \"Много. Освен това ние дигитализираме архива си постепенно. Не можем да го публикуваме в интернет, защото Законът за достъп до обществена информация казва, че трябва данните за трети лица да се заличат, но ние нямаме персонал, който да върши тази работа. Но дигитализация на архива правим непрекъснато. Имаме си копирен център, който във вторник ще покажем на хората.\"", "date": "2018.10.22", "title": "Утре можем свободно да разгледаме досието на агент \"Гоце\""}
{"url": "https://www.faktor.bg/bg/articles/tridnevna-spetsaktsiya-v-botevgrad", "text": "За времето от 19 до 21 октомври на територията, обслужвана от Районно управление на МВР-Ботевград, е проведена комплексна полицейска операция за противодействие на криминалната и икономическата престъпност, опазване на обществения ред, пътен контрол и безопасност на движението, съобщиха от пресцентъра на МВР. Операцията е реализирана от служители на криминална, икономическа и охранителна полиция в ОДМВР-София и колегите им от Районно управление на МВР-Ботевград, съвместно с представители на Националната агенция за приходите (НАП), Булгарската агенция по безопасност на храните (БАБХ), Комисията по хазарта, Комисията за защита на потребителите, Регионалната здравна инспекция и Инспекцията по труда. По линия „противодействие на икономическата престъпност“ са извършени съвместни проверки на игрални зали, нощни клубове и заведения и търговски обекти. За установени множество груби нарушения, в това число неиздаване на касов бон с цел укриване на данъци, от служителите на НАП е запечатан нощен клуб в града, проверен съвместно с икономически полицаи от областната дирекция. Идентична принудителна мярка е издадена и за кафе аперитив в с. Врачеш, за търговската дейност на което не са представени никакви документи, нито фискално устройство. От друг от инспектираните търговски обекти - магазин за хранителни стоки в с. Врачеш, от контролните органи са установени и иззети 2300 къса цигари и три литра алкохол, при условие, че обектът не разполага с издаден лиценз за продажба на тютюневи изделия. Съставен е констативен протокол и по случая е регистрирана преписка за установено административно нарушение по Закона за акцизите и данъчните складове. При друга проверка - на частен адрес в с. Липница, са открити и иззети 720 къса безакцизни цигари. От магазин за продажба на мобилни устройства служители на сектор „Противодействие на икономическата престъпност“ в ОДМВР - София са иззели пет телефонни апарата, за които не били представени документи за произход. В рамките на акцията са иззети и осем кубика немаркирана дървесина, транспортирана с товарен автомобил „ГАЗ“ в землището на с. Врачеш. От служителите на Регионалната дирекция по горите е съставен акт на водача, а незаконно добитата дървесина и камионът са иззети. От Комисията по хазарта са съставени три акта за установени лица без лични карти и липса на дневни отчети. От Инспекцията по труда са констатирани липса на договори, неспазване на работното време от служителите, за което предстои съставянето на 7 акта. Четири са актовете , съставени от РЗИ, относно установено нерегламентирано тютюнопушене и служители без лични здравни книжки. Нарушения са констатирани и от служителите на БАБХ в проверените от тях два ресторанта- липса на документи за произход на стоките, неправомерно съхранение на продуктите, неправилно водене на дневник за самоконтрол, служители без здравни книжки и др. Шест са актовете, съставени от данъчните инспектори, основно за несъответствие на касовата наличност и неиздаване на касов бон. При полицейските действия по линия „противодействие на престъпленията с наркотични вещества“ за срок до 24 часа са задържани трима души. Първият е 17-годишен криминално проявен ботевградчанин, от когото при извършена проверка е иззета бучка амфетамин с тегло около 4 грама. За срок до 24 часа са задържани също така и двама жители на с. Литаково. От дома на 23- годишен криминалистите иззели електронна везна и малки количества амфетамин и канабис, а от жилището на 24- годишен револвер, 16 патрона, муфа за пистолет и 0.53 грама канабис. По трите случая са образувани досъдебни производства за извършено престъпление по чл. 354А от НК, разследването по които продължава под наблюдението на прокуратурата. В рамките на полицейската акция са задържани и двама водачи на автомобили и за извършените от тях престъпления и са започнати бързи производства. Първият нарушител на правилата за движение по пътищата попаднал в полезрението на униформените в района на с. Скравена. При извършена проверка на лек автомобил „БМВ“ справка показала, че 22-годишният ботевградчанин зад волана управлява без СУМПС в едногодишния срок от наказването му по административен ред за същото деяние- престъпление по чл. 343В, ал. 2 от НК. За аналогично престъпление в полицейския арест попаднал и 36- годишен жител на Ботевград, чийто автомобил „Фолксваген Голф“ бил проверен малко преди полунощ в съботния ден. За времето на провеждане на операцията са проверени общо 803 души и 544 моторни превозни средства. Задържаните са 43- ма. Съставени са 133 акта, 79 фиша и 15 предупредителни протокола.", "date": "2018.10.22", "title": "Тридневна спецакция в Ботевград"}
{"url": "https://www.faktor.bg/bg/articles/zapochna-natsionalnata-sedmitsa-na-cheteneto", "text": "Национална седмица на четенето се организира от Министерството на образованието и науката, съобщи пресцентърът му, като целта е да се насърчава и повишава грамотността на учениците. Над 3000 събития в цялата страна включват игри, състезания, представяне на книги и национален маратон на четенето. Домакин на събитието тази година е Регионалното управление на образованието във Велико Търново. За първи път Институтът по български език към БАН е разработил игрова надпревара за особеностите на българския език за учениците от 5, 6 и 7 клас. Участието в надпреварата е на доброволен принцип. Инициативата ще бъде подкрепена и от представители на Българска асоциация на софтуерните компании (БАСКОМ), Българска аутсорсинг асоциация (БАА) и Българска асоциация по информационни технологии (БАИТ). Националната седмица на четенето ще продължи до 26 октомври", "date": "2018.10.22", "title": "Започна Националната седмица на четенето"}
{"url": "https://www.faktor.bg/bg/articles/evropeyskiyat-sad-othvarli-isk-na-biznesmen-postroil-hotel-i-zavedenie-varhu-svlachishte", "text": "С две решения от 25 септември т.г. Европейският съд по правата на човека (ЕСПЧ) намира, че жалбите по делата „Владимиров срещу България“ и „Георгиев срещу България“ са явно необосновани. Това съобщиха от пресцентъра на Министерството на правосъдието.  По първото дело ЕСПЧ отхвърля иска срещу България за обезщетение от 607 710 евро на бизнесмен, построил хотел и заведение върху свлачище.  Дело е заведено от бизнесмена Владимиров, който купува земя в района на свлачище близо до спирка „Журналист\" във Варна. Свлачището е регистрирано през 1972 година, но въпреки това жалбоподателят решава да построи хотел и ресторант на мястото. През 2005 г. и 2008 г. свлачището се активизира и постройките претърпяват съществени увреждания. Собственикът завежда иск по Закона за отговорността на държавата и общините за вреди (ЗОДОВ), за вреди, претърпени поради непредприемане от националните власти на укрепителни действия в района.  Искът е отхвърлен с окончателно решение на Върховния административен съд (ВАС) с констатацията, че претърпените от жалбоподателя вреди не са в пряка причинна връзка с твърдението за бездействие на държавата, а с естествените природни процеси.  По-късно жалбоподателят се оплаква и пред ЕСПЧ, че държавата не е предприела необходимите мерки, за да предотврати вреди върху собствеността му, като претендира 582 710 евро за претърпени загуби и пропуснати ползи и с още 25 000 евро за неимуществени вреди, общо 607 710 евро.  След като правителствените агенти от Министерство на правосъдието предоставят на ЕСПЧ становище по казуса, подкрепено с доказателства, Съдът обявява жалбата на Владимиров за явно необоснована. Магистратите отбелязват, че правото на едно лице мирно да се ползва от притежанията си не е абсолютно и не се простира отвъд разумното според обстоятелствата. В случаите на природни бедствия, които са по същността си извън човешкия контрол, задължението на държавата за предприемане на мерки не се разпростира толкова широко, както например в случаите на имуществени вреди, настъпили в резултат на инциденти, свързани с рискови човешки дейности, сочи съдът. И допълва, че жалбоподателят е купил земята с цел осъществяване на търговска дейност, бил е осведомен за свлачищните процеси и е следвало да прецени сам риска за инвестициите си.  ЕСПЧ се съгласява и с изводите на националните съдилища в производството по ЗОДОВ, че вредите за жалбоподателя са настъпили в резултат на бедствието и биха могли да настъпят независимо от предприемането на укрепителни мероприятия от държавните власти.  По делото „Георгиев срещу България“ жалбоподателя се оплаква от полицейско насилие, както и че по случая му не е проведено ефективно разследване.  През 2012 г. при опит да му бъде връчен акт за административно нарушение, жалбоподателят отказва да го получи и се скрива в дома си. За съдействие са извикани двама полицейски служители. Жалбоподателят твърди, че полицаите са употребили насилие спрямо него, като са го удряли и ритали, притиснали са го към земята и са му поставили белезници.  Жалбоподателят подава оплакване до началника на полицията в Бургас. Образувани са дисциплинарни производства, в резултат на които на служителите са наложени дисциплинарни наказания. Г-н Георгиев подава жалба и в прокуратурата. След множество извършени следствени действия през 2015 г. прокуратурата прекратява досъдебното производство. Постановлението за прекратяване е окончателно потвърдено от окръжния съд, който намира, че употребата на сила е била необходима и оправдана от поведението на жалбоподателя.  ЕСПЧ посочва, че в настоящия случай прокуратурата е образувала наказателно производство, като изводите, до които е стигнала, са били изцяло възприети от съдилищата. От друга страна, твърденията на жалбоподателя не са подкрепени от никакви доказателства. Ето защо Съдът намира, че употребената от полицаите сила е била пропорционална и оплакването на г-н Георгиев е явно необосновано.  Оплакването от липсата на ефективно разследване също е отхвърлено като явно необосновано. Съдът счита, че органите са предприели множество действия за установяване на обстоятелствата по случая; жалбоподателят, подпомаган от адвокат, е имал възможност да участва активно в производството; на последно място, изводите на прокуратурата и съдилищата са били подробно мотивирани. Поради това ЕСПЧ приема, че осъщественото разследване е било ефективно.", "date": "2018.10.22", "title": "Европейският съд отхвърли иск на бизнесмен, построил хотел и заведение върху свлачище"}
{"url": "https://www.faktor.bg/bg/articles/obshtestvo/ulitsata/1650-pensioneri-aut-ot-administratsiyata", "text": "Пенсионерите няма да могат да работят като държавни служители. Такова предложение за промяна в Закона за държавния служител предлага финансовото министерство чрез закона за бюджета. В момента държавните служители, които са упражнили правото си на пенсия, но продължават да работят на държавна служба, са 1650 души. Така те взимат и пенсия, и заплата. Ако промените се приемат, пенсионерите ще трябва да напуснат работните си места, пише Медиапул.бг. \"Това ще даде възможност да се предложат свободни места на млади висококвалифицирани кадри, които да стартират кариерата си в държавната служба и да намерят реализация в България, както и ще предостави възможност за кариерно развитие и по-добра мотивация на държавни служители със стаж в администрацията. В същото време, тази промяна ще доведе до повишаване на качеството на работа на държавната администрация и по-бързо и по-ефективно използване на новите технологии\", гласят мотивите на ведомството на Владислав Горанов. Все пак предложението на МФ предвижда да се остави \"вратичка\" пенсионери да бъдат наемани по заместване, например когато служителят-титуляр е в отпуск по майчинство. Другият вариант е да бъде нает на трудов договор. \"Освободените държавни служители, които ще са в хипотезата на несъвместимост, ще могат освен по заместване в държавната администрация, да бъдат наемани по трудови правоотношения както в бюджетния сектор, така и в частния сектор, така че няма да бъдат в хипотеза на невъзможност да полагат труд\", допълват още от МФ. Промяната засяга държавните служители, включително администрацията в МВР и Министерството на отбраната, но не и останалите служители в силовите ведомства. Според експерти е възможно между първо и второ четене на законопроекта да се направи промяна, така че забраната да обхване изцяло и силовите ведомства. Хората в администрацията, които предстои да се пенсионират, но все още не са го направили, могат да продължат да работят и след навършване на пенсионна възраст, стига да не са упражнили правото си на пенсия. Така те ще взимат само заплата. Със закона за бюджета за 2019 г. се прави актуализация на тазгодишния бюджет, с която се узаконяват отпуснатите още през януари допълнителни 100 млн. за заплати в МВР и 17.3 млн. лв. за възнаграждения в Министерството на правосъдието, основно служители на затворите. Промяна ще има и в заплатите на съдебната власт. Те ще се увеличат не с 10%, колкото в държавната администрация, а с 12.4%. Освен това от 2019 г. на практика ще започне да функционира допълнителното материално стимулиране на специализираните съдилища. Предлага се и промяна в закона за съдебната власт, с която разходите за облекло на съдебните служители се преравняват на тези за държавните служители – 450 лв. на година. Сега те получават сума, равна на тази за магистратите – две средни работни заплати за година (тоест около 2160 лв.). Намаляване на парите за облекло на магистратите не се предвижда.", "date": "2018.10.22", "title": "С промяна в Закона за държавния служител освобождават 1650 пенсионери от администрацията"}
{"url": "https://www.faktor.bg/bg/articles/obshtestvo/ulitsata/protestat-na-maykite-prodalzhava-blokiraha-bul-dondukov", "text": "Майки на деца с увреждания и граждани продължават протеста в София и още няколко града в страната с искане за оставката на вицепремиера Валери Симеонов. Протестиращите блокираха булевард \"Донкудов\" буквално минути преди 19 часа, информира БНР. Колите обръщат, за да се измъкнат от блокадата. Очаква се булевардът да бъде пуснат за движение всеки момент. Протестиращите развяват се черни знамена и плакати, на които пише: \"Валери - вън\", \"Срам ме е от вас\", скандират: \"Оставка\". \"Волен Сидеров вече се разграничи. Оттук нататък остават Каракачанов и Борисов. Искрено се надявам да не се окаже толкова безкрайно незаменим този Валери Симеонов за тях. Наистина се надявам! Надявам се да има хора, които да бъдат в коалиция и да има материал в тази държава бе, хора. Не може Валери Симеонов да е незаменим. Ужасно би било, клето и тъжно\", заяви една от протестиращите пред общественото радио. \"Не искаме да живеем в държава, чиято стабилност се крепи на човек като Валери Симеонов\", казват още майките. Те отрекоха да са свързани с политически партии, още по-малко да са финансирани. Очаква се протестът да продължи до около 21.00 часа, а утре протестните действия продължават от 17.30 пред сградата на Министерски съвет.", "date": "2018.10.22", "title": "Протестът на майките блокира бул.\"Дондуков\", заканиха се да протестират и утре"}
{"url": "https://www.faktor.bg/bg/articles/ostaviha-za-postoyanno-v-aresta-kmetat-zhatvar-na-kanabis", "text": "Кметът на врачанското село Добруша Ивайло Илиев, който беше хванат заедно с общински съветник от Криводол да бере плантация с канабис, остава в ареста за постоянно, съобщи \"24 часа\". Районният съд във Враца е уважила иска на прокуратурата за налагането на най-тежката мярка за неотклонение спрямо кмета на селото. Ивайло Илиев беше хванат на 9 октомври да прибира реколта от нива с канабис в землището на село Добруша. С него тогава беше и общинският съветник от ДПС в община Криводол Ивайло Вълков.  Вторият е с мярка за неотклонение \"домашен арест\". Срещу двамата е повдигнато обвинение за отглеждане на марихуана. В кметската канабисова плантация бяха открити 137 стръка канабис, засадени в саксии и кошчета, които бяха вкопани в почвата. Властите иззеха 76 килограма зелена маса и около 800 грама сух канабис, готов за разпространение.", "date": "2018.10.22", "title": "Оставиха за постоянно в ареста кмета жътвар на канабис"}
{"url": "https://www.faktor.bg/bg/articles/nedostoyno-esty", "text": "Днес съм на новинарско-поучителна вълна, т.е. новини с коментар. Първата новина е, че нарушителите на украинската граница вече ще се наказват с лишаване от свобода до 3 години, а за повторно престъпление или при извършването му от група лица – от 3 до 5 години. Мярката засяга лица с гражданство на „страната-агресор”. Същата нерада участ очаква лица, които осъществяват това престъпно деяние в интерес на „държавата – агресор”, т.е. пресичат украинската граница без документи, а така също и извън съответните гранични пунктове. Решението е прието от Върховната Рада (Парламента) на Украйна на 18 октомври. Във връзка с тази новина е редно да си припомним, че многократно посланикът на Украйна у нас изразяваше възмущението си, че Затова и обръщам внимание, че според промените в украинското законодателство, такива „лица” вече ще се третират като „лица” действащи в интерес на „държавата – агресор”. Същевременно рязкото влошаване на икономическата ситуация в Русия, катастрофата на рублата, антинародната пенсионна реформа, както и все по-голямата наглост на Кремълската върхушка и свързаните с нея олигарси, правят така, че все повече руснаци поглеждат с надежда към Запад. Затова не трябва да се изключва надигането на руска бежанска вълна. Добре известно е, че руснаците винаги бягат на Запад. В различни периоди от руската история това им бягство от родината е било животоспасяващо. За руснаците натовска и европейска България е също Запад. А най-близкият до тях Запад е Украйна. При това тази горда страна има нашата натовска подкрепа. Тя е и асоцииран член на ЕС. А руснаците пари дават, за да живеят там където НАТО гарантира сигурност – в ЕС, САЩ, Канада. Възможно е украинците да са констатирали вече такава бежанска вълна и това да ги кара да въведат по-крути мерки за охрана на своята граница. Показател за влошената ситуация в Русия е и факта, че дори българските русофили не емигрират в Русия, независимо, че я „филят”. И те предпочитат да си стоят в нашия натовски свят. Плюят срещу него, простотии говорят и пишат срещу ЕС и САЩ, но не си вдигат задниците да се изнесат от този свят. Затова и винаги съм казвал, че са безпринципни, цял живот карат на „двоен стандарт”. Втората новина е, че Херсонския градски съвет е отменил свое решение от 2012 г., с което тогава е предоставил на руския език статут на регионален език. Сега 33 депутати от общо 38, са гласували за точно обратното – да се лиши руският език от този статут. На 4 октомври украинският парламент прие на първо четене законопроекта „За осигуряване функционирането на украинския език като държавен”. С него украинският език се определя като  И в Херсон бързат да спазят закона дори преди да бъде окончателно приет. А как е у нас. Приемат се закони, а никой не ги спазва. Ето защо трябва да приветстваме нетърпеливостта на украинците. Тя е за добро. Третата новина, това са нестихващите коментари около провокационното и целящо разделението на православната общност, решение на Руската православна църква да прекрати изцяло евхаристичното си общение с Константинополската партиаршия. Достойният Вселенски патриарх Вартоломей предприе стъпка, която зарадва всички православни християни. Той призна правото на украинския народ да има своя независима православна църква. Призна тази църква за равна с останалите православни църкви. Ние, българите, добре знаем какви усилия и жертви ни е коствала борбата за църковна независимост. Но сме успели да имаме своя независима църква преди още да сме имали независима държава. Просто защото турският Султан се е оказал по-разумен от днешния руски президент. А в случая с Украйна е очевадно, че тази страна от 27 години е свободна и независима държава и е нормално да има своя независима православна църква. Путин е против, но той по принцип винаги е против. На него светът му е крив по принцип. Крив човек. И руският патриарх се води по неговия акъл. Какво падение за православното християнство! Антиукраинизмът на Кремъл и на Светия синод на Руската православна църква, практически води до самоизолацията на руската църква.  А чрез тази самоизолация гълта студена вода и кремълската доктрина „Руски свят”. Както пише Игор Яковенко разколът в православието слага край на тази доктрина. Чрез самоизолацията си Русия затваря „руския свят” само в своите държавни граници. Впрочем ние, българите, много добре знаем, че Русия в дълги периоди от своята история е била враг на християнството, включително и на православието. Днес тя продължава тази си политика съдейки по отношението ѝ към украинските православни християни. А и е факт, че все още Богонемилият, нареждал избиването на свещеници и миряни, командвал за разрушаването на православни храмове и манастири, продължава да пружи кокали в Мавзолея на Червения площад. А щом руснаците още тачат този Антихрист, за какви тогава православни християни се представят? Това е свят на Антихриста, на разрушителните стихии, на човекомразието. Според анализатора Игор Яковенко, ако по нареждане на Путин не е бил анексиран Крим и не е била окупирана част от Донбас, РПЦ вероятно и досега щеше да си „домакинства” в Украйна. Така че, за евентуалния разкол в православието, вината ще бъде само и единствено на „Владимир Таврически”, който днес е всевластен господар на Кремъл. Но по-скоро става дума за самоизолация на руската църква. Което пък дава възможност на миряните да се молят Дяволът да напусне руското църковно тяло. Ние, българите, си имаме свой български свят. Затова е логично всяка руска намеса в него да разглеждаме като опасно за народното здраве деяние. И да я осъждаме, както това са правили нашите велики предци – духовни водачи, още по време на национално-освободителните ни борби. А и след това, когато е било необходимо да защитим Съединението си и да работим за Обединението си. Да отстояваме независимостта си. От свещената българска земя е тръгнало светото кръщение и просветление към „руския свят”. Помогнали сме със свещеници, богослужебни книги, с култура и вяра. Но явно не сме помагали достатъчно, защото този „руски свят” лесно бе завладян от комунистическата ерес? Но защо се оказаха слаби „ангелите” на руснаците? Що за християнски народ са те, след като позволиха да ги обладаят бесовете на антихристовата комунистическа „вяра”? 70 години този „православен” народ крепеше комунистическия антихристиянски режим? И не чувстват ли руснаците вина за това?  Намирам за твърде непочтено поведението на онези техни политици, които днес се опитват отново да „поучават” света. Благодарим им за „поученията”, но няма нужда. Преди да поучават, трябва да се покаят. Покаяние, покаяние, покаяние! Това очакваме от руските православни християни. И от техния владетел. И молба за прошка! Те трябва да се извинят на българския народ за окупацията на земята, която преди векове им е показала пътя към Божията светлина. Да се извинят за войната, която ни обявиха през есента на 1944 г., за наложената с насилие комунистическа система – най-голямата трагедия в нашата история. Срамно е, че вместо това извинение и покаяние, днес Кремъл ни пробутва нови мегаломански проекти от типа „Руски свят” и „Евразийски съюз”. Затова и нека се помолим на нашия Господ и Спасител, ако някой следващ път у нас се домъкне отново руският патриарх, то поне тогава да имаме достойни български държавници, които да му посочат правилното място на нашата благословена от Бога земя. И това място е пред дверите на Храма. На колене. В молитва за опрощение на греховете. Каква е поуката от всички тези новини? Поуката е, че ние, българите, трябва да имаме съзнание за собственото си достойнство като народ, за приноса ни към християнската цивилизация. Достойнство и принос, които сме защитили с много вяра, но и с много страдания през вековете. И дано никога повече не ставаме свидетели на срамна сцена като онази, когато български държавник коленичи пред руски патриарх и му целуна ръка. Недостойно есть!", "date": "2018.10.22", "title": "Недостойно есть!"}
{"url": "https://www.faktor.bg/bg/articles/novaya-gazeta-biznesmenat-evgeniy-prigozhin-obvinen-v-namesa-v-izborite-v-sasht-e-zamesen-v-ubiystvo-i-opiti-s-hora-v-siriya", "text": "Независим руски вестник съобщи, че според сътрудник по сигурността на руския бизнесмен Евгений Пригожин, обвинен в САЩ за опити да се намеси в президентските избори през 2016 г., руският магнат е замесен в нападения над няколко души и най-малко едно убийство, предаде Асошиейтед прес, цитирана от БТА. Мултимилионер Евгений Пригожин е известен с прозвището \"Главния готвач на Путин\", човек, който обира всички обществени поръчки за армията и къде ли не.  Вестник \"Новая газета\" публикува днес статия, в която цитира бивш обвиняем, работил за Пригожин - Валерий Амелченко. Той казва, че е организирал нападения срещу противници на Пригожин, както и убийството на опозиционен блогър по поръчка на магната. Амелченко каза също, че няколко души, работещи за Пригожин, са пътували до Сирия миналата година, за да изпробват неизвестна отрова върху сирийци, отказвали да се бият за правителството на сирийския президент Башар Асад. Амелченко изчезна скоро след срещата си с журналист на \"Новая газета\" и сега е в списъка на изчезнали хора.Руският  Евгений Пригожин ръководи и нещо, което е изключително ценно за Кремъл: обширна руска медийна империя. Той е обвинен в САЩ за намеса в президентските избори през 2016 г. чрез армия от тролове, а наемници от частната му военна компания \"Вагнер\" се подвизават из бойните полета в Украйна и Сирия. Макар че самите медии запазват мълчание за собствениците си, разследване на уважаваното бизнес списание \"РБК\" и съобщения в други руски медии разкриха връзките им с други активи на Пригожин, включително \"ферма за тролове\", 12 от чиито служители бяха обвинени в САЩ редом с Пригожин. Фабриката за тролове, носеща \"невинното\" име Агенция за интернет изследвания, първоначално е работела под един покрив с Федералната новинарска агенция (Федеральное агентство новостей - ФАН) и други медии, за които се смята, че принадлежат на Пригожин, но по-късно са се разделили и са се преместили в отделни сгради в северната част на Санкт Петербург. \"РБК\" съобщи, че Михаил Бурчик, един от обвинените служители на фабриката за тролове, е играел и ключова роля в медийните холдинги на Пригожин.", "date": "2018.10.22", "title": "\"Новая газета\": \"Готвачът на Путин\", обвинен в намеса в изборите в САЩ, е замесен в убийство и опити с хора в Сирия"}
{"url": "https://www.faktor.bg/bg/articles/ognyan-minchev-nesaglasiyata-na-edin-konservativen-zadnik", "text": "Ирония и съжаление изпитвам, когато виждам на черното да се казва бяло с ограничени идеологически и политически цели. Ирония, защото наблюдавам как момчетата от младежкия консервативен клуб - подобно на всички млади хора - искат да се утвърдят в обществените дебати срещу батковците на статуквото. И как тези батковци в 40-те и 50-те си години яростно им помагат по-бързо да постигнат целта си. Смешно е, но е човешко - така върви светът. Съжаление, защото за пореден път хората, които носят интелекта, способен да спаси България от поредното отпадане от цивилизования свят, воюват за едно статукво, което у нас се е саморедуцирало до има-няма 2 на сто от гласуващите избиратели. Тъй като участвах в дискусията за \"Европа на отечествата\", сигурно принадлежа на някоя от еднакво грозните, макар да претендират за различност \"консервативни задници\". Така ми се пада, въпреки че съм критичен към Орбан - когото някои консерватори ентусиазирано хвалят. И Бойко Василев, и Димитър Стоянович - те сигурно са откъм същата страна, въпреки че не са много сънародниците ни, които са допринесли колкото тях за европейската кауза в България. Но това не е важно. Важното е шепата хора с особен манталитет за изключителност, които докараха българската демократична общност до положение да се бори за 50-100 хиляди гласа - но пък какви елитарни и идеологически чисти гласове! - отново да излязат прави. Да излязат прави, че само тяхната визия за Европа е единствено правилната. Да излязат прави, че всички, които не вярват \"в синевата на дъгата\" (Румен Димитров), всъщност са консервативни задници, съратници на Дудука и бялата Златка. Да посочат назидателно, че всеки, който не ръкопляска ентусиазирано на Истанбулската конвенция, всъщност тайно или явно злорадства в полза на Путин в случая \"Скрипал\". Високомерният елитизъм, с който тези хора раздават определения и обвинения, всъщност произтича от твърдото им убеждение, че те са легитимно представляващите Европа в тази затънтена балканска провинция, а всеки, който се осмели да не се съгласява с тях за всичко, всъщност иска да \"отвлече\" Европа или да откъсне България от Европа. Как смятат тези господа да защитят Европа и европейска България, след като се разбират само помежду си като лидери на 2 на сто от българските избиратели? Ех, нека са 2 на сто - но пък колко са прави и безгрешни... И две думи за \"Европа на отечествата\". Седях си там, в задницата на лукавия консерватизъм. Бойко Василев бе до мен, а до него - Димитър Стоянович. Известни противници на обединена Европа, не ли? Не ги знам тях двамата какво ги доведе - скритият афинитет към Дудука и Орбан, или желанието да проблематизират въпрос, който се предполага да е вече решен. И как е решен? От едната страна са умните, благородните, прогресивните привърженици на обединена - интегрирана Европа. От другата - тъпанарите, националистите и задниците - бутащи се в авангарда на консервативния заговор. Мен лично ме доведе желанието да говоря за Европа като отечество. Отечеството е традицията, познанието и емоцията да принадлежиш към определена общност. Отечеството е идентичност - и респект към идентичността. Аз съм привърженик на обединена Европа като отечество. Аз не споделям визията за Европа като образец за една утопична глобална общност на комерсиално-потребителски ентусиазъм, подкрепен от културната утопия на еректирали мацинства, борещи се за специални привилегии спрямо тъпаците от традиционните все още мнозинства. Не желая Европа да се окаже за кратък исторически период домакин на половин Африка, не желая да участвам в експеримент, който да преодолява насилствено националното деление на Европа чрез инжектиране на конски дози мултикултурализъм. Искам европейските нации да се слеят в една общност еволюционно, следвайки логиката на своята обща идентичност и общия си интерес - дори това да отнеме повече време и търпение. Един мастит професор сред 2-та процента снизходително бе определил Саграда фамилия в Барселона като вид туристически кич, сравним сигурно с Дисниленд. Съжалявам, аз не принадлежа на неговата Европа - обединена или не. Аз принадлежа на Европа, която вижда духа на собственото си израстване през вековете в Саграда фамилия. Затова не ми е безразлично дали преминаващите покрай Кьолнската катедрала са дошли да й се поклонят, или да се облекчат върху стените й. За мен Европа не е първообраз - или образец на нечий въображаем глобален свят. Европа е уникално творение на човешката цивилизация. Вярата в Христа създаде свободния - отговорния човек, скулптирал личността си в закритите - интимните душевни пространства на \"средните\" - на \"тъмните\" векове на Европа. Културната вълна на Просвещението пренесе тази вътрешна свобода и отговорност в обществените пространства на модерната икономика и на политическата демокрация. Европа създаде обществено организирана мяра за справедливост, за солидарност, за ефективност и хуманност. Европа е цивилизация - тя не е опитно поле за неврастеници, които настояват субективният им произвол да получи статут на обществено-политическа норма, и то веднага. Европа е грешила, полудявала е в плен на братоубийство, на нацистка и болшевишка истерия, лицемерно се е примирявала с човеконенавистните силни на деня, но е оцелявала. Затова европейското обединение носи огромен ценностен - хуманистичен заряд. То обединява основателя - Робер Шуман, силно религиозен католик и републиканец секуларист, и Даниел Кон Бендид - бунтар, който невинаги знае какво иска, но го иска веднага. Днес Европа се намира в период на изчерпване на един конкретен формат на своето обединение. Затова интегрална Европа трябва да бъде предоговорена - по възможност в полза на всички. Аз мисля, че един възможен формат е Европа като отечество. Нищо че някому това може да се види като надничане от задницата на нечий консерватизъм. Не се титулувам - нито като либерал, нито като консерватор. Откъдето и да надничам, използвам собствената си физиономия. Надявам се тя да не изглежда толкова арогантно като на носител на нечия уникална истина. Въпреки че в известна степен принадлежа на горепосочените 2 процента. По-скоро във времето, когато те бяха 20, 30, 50 на сто... *Текстът е от профила на автора във фейсбук. Заглавието е на редакцията.", "date": "2018.10.22", "title": "За \"Европа на отечествата\" и несъгласията на един \"консервативен задник\""}
{"url": "https://www.faktor.bg/bg/articles/boyko-borisov-nyama-da-iskam-ostavkata-na-valeri-simeonov", "text": "Министър-председателят Бойко Борисов няма да иска оставката на Валери Симеонов. Това заяви премиерът от Дубай, където е на посещение. Както вече е известно пред Министерски съвет се провежда протест с искане за оставката на вицепремиера, а настояване за спешен коалиционен съвет, на което тя да бъде поискана, бе отправена и от лидера на \"Атака\" и парламентарната група на \"Обединени патриоти\" Волен Сидеров. \"Още преди дни поднесох извинения от името на Валери Симеонов за думите му. Искам да помоля и майките, и протестиращите, защото от самото начало работим заедно, за да може и двата закона да влязат заедно. Сега в сряда съм създал организация от ГЕРБ да минат през комисии, да се гледат в парламента и да бъдат приети. Ще видите в сайта на Министерски съвет проектобюджета, където сме отпуснали 150 милиона допълнително. За оставката на Валери Симеонов е по-сложно, защото когато става дума за министри е едно, въпреки че ми се сърдят. Нашите партньори са в по-сложна ситуация, там са три партии, знаейки колко са различни, но така отредиха българските избиратели. Искането на оставката на Валери Симеонов от моя страна е нарушаване на коалиционното споразумение. Без решение на \"Обединени патриоти\" няма никаква правна стойност. Ако тръгна силово да му искам оставката, както искат майките, това означава автоматично да се счупи коалицията\", обяви Борисов. \"Тук се надявам колегите от \"Обединени патриоти\" да си решат различията, видно е различието между Волен Сидеров и Валери Симеонов, но когато са си слагали подписите, е трябвало да мислят и да се държат като отговорни хора. Дезертьорството не решава проблемите. Моралния акт аз го изразих\", каза още Борисов, като допълни, че всички искания на майките са приети.  Борисов беше категоричен, че в този момент не може да хвърли държавата в хаос, след като вижда кои загряват отстрани. Той припомни служебното правителство на Румен Радев, когато са паднали икономическите показатели, а сега предстои приемане на бюджет. Премиерът отново призова майките на деца с увреждания да имат търпение, защото само до няколко дни ще им бъдат приети всичките им искания.", "date": "2018.10.22", "title": "Бойко Борисов: Няма да искам оставката на Валери Симеонов"}
{"url": "https://www.faktor.bg/bg/articles/avstriyskiyat-premier-se-izvini-ofitsialno-na-detsata-zhertvi-na-seksualen-tormoz", "text": "Премиерът на Австралия Скот Морисън отправи официално извинение към децата-жертви на сексуални посегателства, извършвани през годините в държавни или религиозни институции. Повече от 15 000 души са се свързали със специалната комисия, която разследва случаи на сексуален тормоз в Австралия. Скот Морисън направи емоционално изявление пред депутатите в австралийската столица Канбера. Той отправи извинение към жертвите на сексуален тормоз и техните семейства. „Днес като нация се сблъскваме с провала ни да слушаме, да вярваме и да въздадем справедливост. Молим за извинение децата, спрямо които се провалихме и родителите, чието доверие не оправдахме и които се опитват да се справят с последиците от случилото се“, посочи премиерът, цитиран от БНТ. Извинението идва след 5-годишно разследване на кралска комисия. Проучени са над 8 000 случая в религиозни институции или държавни институции, натоварени с грижи за деца. Извинението на премиера съвпадна с националната седмица на децата. Стотици жертви на сексуален тормоз слушаха речта на Морисън в галерията на парламента и на специални места из цялата страна.", "date": "2018.10.22", "title": "Австралийският премиер се извини официално на децата, жертви на сексуален тормоз"}
{"url": "https://www.faktor.bg/bg/articles/valeri-simeonov-razkri-pri-kakvi-usloviya-shte-podade-ostavka", "text": "Коментар за оставката, искана от майките с деца с уврежданя, Валери Симеонов направи след среща с представители на работодателски организации в Министерския съвет. Вицепремиерът обясни, че има две хипотези, при които той би си подал оставката - първата е по политически причини, и то само ако тя му бъде поискана от премиера Бойко Борисов и неговите коалиционни партньори. Втората хипотеза е по лични причини. Той твърдо и категорично застава зад всяка дума, казана по адрес на майките на деца с увреждания. \"Когато политическият съвет реши и поиска оставката ми - аз ще я подам. С други думи, още по-конкретно да ви кажа, става въпрос за мнението на трима човека: г-н Борисов, г-н Каракачанов и г-н Сидеров. Когато те поискат оставката ми, аз ще я подам. Не виждам никакви причини по лични съображения да подам оставка. Защото няма за какво. Човек не подава оставка затова, че казва истината. Боли - не боли, това е истината. Аз стоя зад своите думи\", заяви Симеонов. Работодателските организации категорично заявиха, че не приемат уличен натиск и такъв от социалните мрежи за оставки на представители на правителството.  \"Ние имаме обща позиция относно поредното искане за оставка, което е абсолютни нелегитимно, под натиск, нелегитимен на улицата, злоупотреба със социалните мрежи. И ако прежирвяхме три абсолютно ненужни оставки на министри, които работят добре, четвърта много трудно ще преглътнем. Не може улицата да диктува поведението на хората в тази сграда - визирам правителството. Ако някой иска отново да доведеме 20 000 - ние ще го направим, но няма да дадем законно избраната власт да се подменя по силата на уличния натиск\", заяви Евгени Иванов от КРИБ.", "date": "2018.10.22", "title": "Валери Симеонов разкри две \"хипотези', при които може да подаде оставка"}
{"url": "https://www.faktor.bg/bg/articles/tsvetan-tsvetanov-prodalzhavame-da-izpalnyavame-poetite-angazhimenti-kam-balgarskite-grazhdani", "text": "Правителството и парламентарното мнозинство продължаваме категорично да изпълняваме поетите ангажименти пред българските граждани, заложени в управленската програма. Това написа във Фейсбук председателят на ПГ на ГЕРБ и зам.-председател на партията Цветан Цветанов. \"Правителството и парламентарното мнозинство продължаваме категорично да изпълняваме поетите ангажименти пред българските граждани, заложени в управленската програма. Доказателствата за това се виждат и в публикувания днес от финансовото министерство проектобюджет за 2019 г. А  именно: От 1.01.2019 г. минималната работна заплата се вдига на 560 лв., заплатите на учителите се увеличават с нови 20%, а заплатите в бюджетния сектор нарастват с 10%. В сравнение с 2018 г., през 2019 са предвидени 40,4 млн. лв. повече за  енергийни помощи, 150 млн. лв. повече за хората с увреждания и 7 млн. лв. повече за деца без право на наследствена пенсия от починал родител. Бюджетът на Здравната каса също се увеличава с 490 млн. лв. и ще надхвърли 4 млрд. лв. За личните лекари е предвидено увеличение на средствата с 18 млн. лв., за прегледи при специалисти – с 28 млн. лв. и със 7 млн. лв. за изследвания. В сравнение с тази година за 2019 г. са предвидени 176 млн. лв. повече за болниците и 117 млн. лв. повече за лекарства. Централният бюджет за българските общини също ще бъде увеличен с 476,7 млн. лв. и ще достигне 3 млрд. 740,8 млн. лв.\", написа в социалната мрежа Цветанов.", "date": "2018.10.22", "title": "Цветан Цветанов: Продължаваме да изпълняваме поетите ангажименти към българските граждани"}
{"url": "https://www.faktor.bg/bg/articles/ek-shte-gleda-dokladite-za-napredaka-na-balgariya-i-rumaniya", "text": "Еврокомисията ще разгледа на 13 ноември докладите за напредъка на България и Румъния по Механизма за сътрудничество и проверка (МСП). Това съобщи днес в Брюксел говорителят на ЕК Маргаритис Схинас. Той допълни, че това е последният доклад по въпроса, но на комисията „Юнкер“. Не се знае дали ще има и по-нататъшни такива доклади. В началото на мандата си през 2014 г. Жан-Клод Юнкер обеща, че с Механизма ще бъде приключено до края му. Ако се вярва на думите му, това наистина трябва да е последниятдоклад. Юнкер няма намерение да се кандидатира отново на евроизборите догодина. Брюксел призовава Букурещ да вземе предвид препоръките на Венецианската комисия, допълни Схинас. Миналата седмица тя препоръча румънските власти да се опитат да потърсят и намерят широко обществено съгласие по подготвяните промени в Наказателния и Наказателно-процесуалния кодекс. Според Венецианската комисия, която е консултативен орган на Съвета на Европа, предвижданите промени значително отслабват ефективността на съдебната система в борбата срещу корупцията и организираната престъпност. Франс Тимерманс – първият зам.-председател на Еврокомисията, предупреди неотдавна, че докладът за Румъния може да съдържа оценки на двата законопроекта. Говорителят обеща също, че ЕК ще бъде „сляпа за цветове“ в оценките си. Така той отговори на журналистически намекдали Брюксел не толерира Румъния – било заради предстоящото й ротационно председателство на ЕС, било заради президента Клаус Йоханис. Държавният глава на северната ни съседка е противник на спорните съдебни реформи. Опозицията смята, че те облагодетелстват управляващите социалдемократи и най-вече лидера им Ливиу Драгня, като декриминализират някои престъпления. Миналата седмица Йоханис поиска оставката на правосъдния министър Тудорел Тоадер. Причина бе становището на Венецианската комисия. Президентът даде също знак, че вероятно няма да приеме кандидатурата на Адина Флоря за нов шеф на Националната дирекция за борба с корупцията (НДБК), която да замени уволнената през лято Лаура Кодруца Кьовеши. При изслушването сй в началото намесеца Флоря заяви, че делата за злоупотреба с власт трябва да се гледат от обикновени прокурори, извън НДБК, и че те трябва да обръщат внимание на „сложни“ случаи, а не на „лесни“ дела.", "date": "2018.10.22", "title": "ЕК ще гледа докладите за напредъка на България и Румъния"}
{"url": "https://www.faktor.bg/bg/articles/italiya-se-obyavyava-za-vrashtane-na-rusiya-v-g-7", "text": "Италия се обявява за връщане на Русия в Г-7, тъй като тя е важен участник в процеса за разрешаване на глобалните кризи, заяви в понеделник италианският премиер Джузепе Конте в рамките на пресконференция в Асоциацията на чуждестранната преса в Рим, предава ТАСС. „Ако президентът (на Русия Владимир) Путин се върне на масата за преговори в Г-7, ще успеем да решим международните проблеми, които до сега не са разрешени“, обясни Конте, като напомни, че се придържа към това мнение от самото начало на своя мандат. Що се отнася до европейските санкции срещу Русия, италианският премиер посочи, че „досега давах разпореждане да се подкрепи санкционния режим, защото отмяната му е обвързана с изпълнението на минските споразумения“. „Но трябва да помним, че санкциите не са самоцел и не трябва да бият по гражданското общество“, добави той. Конте анонсира, че в хода на визитата му в Москва на 24 октомври ще бъдат подписани споразумение, укрепващи икономическото сътрудничество.", "date": "2018.10.22", "title": "Италия се обявява за връщане на Русия в Г-7"}
{"url": "https://www.faktor.bg/bg/articles/patriarh-vartolomey-nyama-da-se-ogane-pod-natiska-na-moskva", "text": "Константинополският патриарх Вартоломей заяви, че няма да се огъне под натиска във връзка с украинския църковен въпрос, предава сръбската редакция на руското радио Sputnik. В рамките на изказване по време на заседание на градската управа на гръцката диаспора в Истанбул, патриархът обясни, че привилегиите на Вселенската патриаршия се основават на решения и канони на Вселенските събори и са задължителни за всички в православния свят, отбелязва Sputnik. „Независимо дали се харесва на нашите руска братя или не, рано или късно те ще следват решенията, взети от вселенския патриарх, защото няма да имат друг избор“, категоричен бе патриарх Вартоломей, като се възползва от възможността да каже на гърците в Истанбул, че знае за „добре платени статии“ и „черната пропаганда“ на руската страна, насочена срещу Константинополския патриарх. „Бог ни е дал две уши, за да чуваме от всички страни“, с усмивка на лицето отбеляза той, както отбелязва изданието. Това вероятно е първият случай, когато вселенски патриарх „приема предизвикателството“ на Москва във връзка с украинския въпрос, отбелязва „Спутник“.", "date": "2018.10.22", "title": "Патриарх Вартоломей: Няма да се огъна под натиска на Москва"}
{"url": "https://www.faktor.bg/bg/articles/i-desislava-radeva-se-vklyuchi-v-hora-na-siderov-replikata-na-simeonov-e-pozor", "text": "Съпругата на президента Румен Радев Десислава осъди изказването на вицепремиера Валери Симеонов, който преди няколко дни нарече майките на деца с увреждания \" група креслив и жени\", а децата им уж болни, с което предизвика вълна от недоволство.  Възмущението си изказа  съпругата на президента Десислава Радева, която публикува обширен пост на страницата си във Фейсбук: \"Когато в семейството се роди нездраво (в общоприетите разбирания) дете, навярно родителите са изправени пред съдбовно решение – дали да го задържат и отглеждат. Сблъскват се емоциите и надеждата, разумът и мисълта за бъдещето. Но веднъж взето, решението съдържа в себе си осъзната родителска отговорност. Може би през годините родителите, в моменти на пълно изтощение и отчаяние, са се питали негласно „Дали не сгреших?”. Но бързо, виновно и с неудобство от самите себе си са изхвърляли този въпрос от главите си. Това, разбира се, са само мои предположения. Когато синът ми беше на 10 години, в класа им дойде Ина - дете с ДЦП. В количка. Добро, усмихнато, слънчево дете. Явно и учителите, и родителите си бяхме свършили добре работата, защото Ина се чувстваше спокойна и съвсем на място в класната стая. Децата я включваха във всичките си игри, помагаха й, държаха се с нея по същия начин, по който се държаха един с друг. Те я правеха щастлива, защото се усещаше като една от тях. А тя правеше нас, родителите, щастливи, защото учеше децата ни и нас самите на човещина. Човещина, която не усетих от вицепремиера ни Валери Симеонов. Репликата, изречена от него преди няколко дни мога да окачествя само с една дума – позор. Позор за него, че посмя да се отнесе надменно-присмехулно към болни български деца и проблемите на техните родители. Позор за неговата партия, която самоотвержено го защити с нарочна позиция. Позор пак за него (вицепремиера ни), когато самодоволно обяви, че стои твърдо зад думите си. Позор за тези от нас, които са избрали такъв човек да ни представлява и работи в наш интерес. Предполагам, г-н Симеонов е запознат с член 14 от Конституцията на Република България, където е записано, че семейството, майчинството и децата са под закрила на държавата. Има и още един важен текст там – чл.4, ал.2, където Република България гарантира достойнството на личността. Майките с черни тениски не крещят за привилегии, а се борят за достойно съществуване. За себе си и децата си. Лично за мен те са герои, направили по-трудния, но по-човешки избор, ако помним случая Могилино... Подходът „Има черни тениски – има проблем...” се е провалил в исторически план. Според мен, за да ни има като българи не бива да се примиряваме с опитите за погазване на човешкото достойнство.  За да е съвсем ясно, ще прибегна до тълковния речник. Не за думата „Човещина”. За нея не е нужен речник, а сърце. А за думата „Позор” - срамно, унизително положение, което предизвиква презрение. П.П. Прилагам коментар на майка на дете с аутизъм, която познавам и чиято обективност не подлагам на съмнение.", "date": "2018.10.22", "title": "И Десислава Радева порица Валери Симеонов: Репликата му към майките на деца с увреждания е позор!"}
{"url": "https://www.faktor.bg/bg/articles/obshtestvo/ulitsata/boryat-se-za-zhivota-na-8-godishno-momche-intsident-s-voltova-daga", "text": "8-годишно момче е настанено в болница във Варна в тежко състояние, след като е било поразено от волтова дъга, съобщиха от Областната дирекция на МВР в Силистра. Инцидентът е станал в петък около 16.20 часа в силистренското село Голеш. Според първоначалните данни детето се покатерило на стълб от електропреносната мрежа и след като било поразено от волтова дъга, като е паднало от височина 6-7 м. С тежки травми и изгаряния то било транспортирано за лечение във варненска болница. По случая е образувано досъдебно производство.", "date": "2018.10.22", "title": "Борят се за живота на 8-годишно момче след инцидент с волтова дъга"}
{"url": "https://www.faktor.bg/bg/articles/obshtestvo/kt-podkrepa-predlaga-ogranichavane-na-noshtniya-trud", "text": "Ръководството на Конфедерация на труда \"Подкрепа\" ще представи в Комисията по доходи и жизнено равнище към Националния съвет за тристранно сътрудничество своето предложение за промяна в заплащането на нощния труд и искане за ограничаване на полагането му. В момента за час труд след 24 часа се плащат по 25 стотинки. За да се случи промяната, трябва да се промени Наредбата за структурата и организацията на работната заплата. Конфедерация на труда \"Подкрепа\" стартира кампания за достойни условия и заплащане на нощния труд. По данни на синдиката такъв труд полагат над 400 000 души у нас. Сметките на синдикалистите сочат, че сега за една нощна смяна възнаграждението е по-малко от транспортните разходи за отиване и връщане от работа. Конфедералният секретар на \"Подкрепа\" Любка Георгиева обясни за БНР какви са исканията: \"Предложението ни е 1,5 от размера на минималната работна заплата, което прави около 2,50 лева на отработен час. Плащането в момента в унизително ниско, т.е. то е 25 стотинки на отработен нощен час, което прави на едно денонощие 1,75 лева\". Според \"Подкрепа\" е необходимо да се увеличи значително и полагането на нощен труд, защото той води до редица физиологични, здравни и социални проблеми сред работещите. \"Да бъде коригирането и полагането на нощния труд в производства, в които това действително е необходимо. В обществените сфери като здравеопазване и сигурност, където не може без полагането на този нощен труд, тъй като през годините ние констатирахме, че много работодатели използваха под аргумента \"сумирано изчисляване на работното време\" да си направят икономии от инвестиции, от разкриване на работни места и да карат персонала си да работи на сменен режим на работа\", уточни Георгиева.", "date": "2018.10.22", "title": "КТ \"Подкрепа\" предлага ограничаване на нощния труд"}
{"url": "https://www.faktor.bg/bg/articles/obshtestvo/ulitsata/zadarzhaha-lyuta-vrachanka-naryazala-gumite-na-komshiite-si", "text": "50-годишна жена е била задържана за това, че е нарязала гумите на две коли във Враца. Посегателството е било извършено за времето от 18.30 до 21.30 чaса вчера, съобщават от полицията.  Жената срязала две гуми на лек автомобил \"Рено“, накълцала 4-те гуми и счупила странично огледало на \"Роувър“, след което си тръгнала. От проведените бързи издирвателни мероприятия полицаите открили извършителката. Изяснява се мотивът за посегателството срещу колите.", "date": "2018.10.22", "title": "Задържаха люта врачанка, нарязала гумите на комшиите си"}
{"url": "https://www.faktor.bg/bg/articles/maya-manolova-ministri-patna-agentsiya-i-kmet-obsazhdat-patya-kray-svoge", "text": "Проблемите на пътя край Своге ще обсъдят на работна среща днес омбудсманът Мая Манолова, министри, представител на Пътната агенция, кметът на Своге и протестиращи граждани. Поводът за срещата е подписка на повече от 100 жители на града, които искат гаранции за безопасността на пътя София - Мездра в участъка, където на 25-и август стана тежката автобусна катастрофа с 20 загинали.  В срещата ще участват министрите на регионалното развитие Петя Аврамова, на вътрешните работи Младен Маринов и на транспорта Росен Желязков.", "date": "2018.10.22", "title": "Мая Манолова, министри, Пътна агенция и кмет обсъждат пътя край Своге"}
{"url": "https://www.faktor.bg/bg/articles/petak-13/likvidiran-e-chovekat-koyto-tryabvashe-da-svidetelstva-che-aeroflot-se-izpolzva-za-prikritie-na-ruskite-spetsialni-sluzhbi", "text": "В края на март тази година руският емигрант Николай Глушков, бивш финансов директор на  \"Аерофлот\", се готви за явяването си пред съда. Казал на близките си, че на съдебното заседание ще бъде доказана неговата невинност за финансовите престъпления, в които го обвинявали руските власти, а също така ще бъде разобличен \"Аерофлот\" като  Делото можело да постави руския президент Владимир Путин в неловко положение, пропускайки светлина върху епизод от постсъватската история, която режимът в Кремъл опитвал да изтрие, казвал Глушков. Вечерта преди съдебното заседание той престава да вдига телефона си. Дъщеря му отива в дома му и открива тялото на баща си удушен с кучешка каишка. Глушков е в \"триото\" някога могъщи руснаци, които натрупали богатството си в периода на приватизацията в Русия, помагат за строителството на политическата система, довела на власт Владимир Путин. Изпадайки в немилост пред Путин и тримата бягат във Великобритания и се опитват да организират съпротива срещу бившото си протеже, но усилията им са прекратени от преждевременната им смърт. Първоначално смъртта на Борис Березовски беше обявена за самоубийство. Той беше намерен в банята в дома си обесен с любимия му шал, като преди това преживял период на депресия. Бадри Патаркацишвили, опозиционер и съратник на Березовски, почина от изненадващ сърдечен удар, без преди това да е имал каквито и да било проблеми със здравето. Главното обвинение срещу Глушков е, че по времето на приватизацията на авиопревозвача, възползвайки се от ръководната позиция в \"Аерофлот\" той е откраднал от компанията 120 млн. долара. В писмените си показания официалният представител на \"Аерофлот\" Андрей Согрин твърди, че компанията никога не е била \"касиер на руските спецслужби\". Той нарича Глушков \"мошеник, който в Русия би бил признат за виновен\". Соргин твърди, че \"Аерофлот\" няма никакво отношение към смъртта на Глушков, но че ако беше останал жив, \"би се сблъскал със сериозно решение на съда\". Глушков твърдял, че искът на \"Аерофлот\" към него е абсурден, а делото като цяло е предлог на руските власти, за да го преследват. Документите, предадени в съда преди започването на процеса, включително 51-страници свидетелски показания, показват, че той е имал намерение отново да отвори страница от руската история с 20-годишна давност, която е доста \"чувствителна\" за Кремъл и руските спецслужби. Като цяло, Москва унищожава намеците за това, че на Путин му помага да влезе във властта някой много по-могъщ, човек като Березовски. Путин охладнява към олигарсите, когато построява вертикалната политическа система, в която сега господства, обединявайки силите си със спецслужбите, за да бъдат поглъщани ключови компании. Марина Литвиненко, вдовицата на отровения с полоний Литвиненко, каза в интервю, че според съпруга й, именно поглъщането на \"Аерофлот\" от Березовски в крайна сметка погубва и него, и съюзниците му, защото си създава много врагове във върхушката на службите.  \"Авиокомпанията е била един от централните елементи на руските служби, които още от съветските времена използвали глобалната мрежа от офиси и авиационни маршрути, за да осигуряват плащанията на свои агенти по целия свят, а също така да транспортират тайни товари\", разказва Марина Литвиненко, като се позовава на думи на съпруга си. През 1991 година Глушков е назначен за заместник-директор на \"АвтоВАЗ\".  По думите му, компанията продавала на безценица автомобили на чуждестранни компании, контролирани от бивши съветски чиновници, на които било разрешено да ги препродават и да присвояват печалбата. Много години по-късно руската прокуратура твърди, че Березовски е този, който незаконно е присвоявал средства на фирмата.  В показанията си пред следствието Глушков разказва, че след като пресича тази практика започнали да го заплашват, че ще \"изчезне\" или, че на семейството му \"ще се случи нещо\". Той изпраща жена си и децата си в Швейцария, а две години по-късно, след като получава \"крайно сериозна\" заплаха от полковник от Федералната служба за сигурност (бивш ето КГБ) напуска Толиати и още на следващия ден заминава за Москва. По-късно е назначен за заместник-директор в \"Аерофлот\" и започвайки проверка на финансите на компанията открива, че както и в \"АвтоВАЗ\", централното ръководство нямало особен контрол върху печалбите. Парите от продажбите на билети отивали в стотици банкови сметки, контролирани от над 150 регионални офиса.  Близо  За да избави \"Аерофлот\" от \"харчовете\" за агентите под прикритие на службите, Глушков  изпраща писмо до ръководителите на двете основни разузнавателни служби на Русия, в което им предлага сами да поемат плащането на заплатите на своите агенти. В началото на 1996 година той свиква съвещание на представителите на \"Аерофлот\" от целия свят, на което обявява, че смята да обедини цялата печалба на компанията, която да бъде изпращана в Швейцария. Реакцията на спецслужбите е незабавна. По думите му, всеки ден му звънели в кабинета му по специалния телефон за разговори с ръководителите на спецслужбите.  Един от тях, Александър Коржаков, генерал от КГБ и телохранител на Елцин, го заплашил, че ще му \"откъсне главата и ще го натика в затвора, ако продължи да нарушава правилата на ФСС\". През 1997 година руската прокуратура започва разследване на предполагаеми финансови нарушения в \"Аерофлот\". През 2000 година Березовски бяга от Русия, а прокуратурата го обявява за един от заподозрените по делото \"Аерофлот\". Глушков е арестуван по обвинение за пране на пари и незаконна търговска дейност. През 2004 година е признат за виновен, но е освободен, тъй като съдът признава времето, през което се намира в следствения арест. Глушков се преселва във Великобритания.  \"Аерофлот\", който е национализиран и върнат под контрола на руското правителство, завежда дело в Лондон срещу Глушков и Березовски. По-малко от месец след смъртта на Глушков искът на авиокомпанията е оттеглен. Тялото на Глушков е открит в дома му на 12 март 2018 година. Скотланд Ярд продължава да нещо повече, следователите смятат, че през 2013 година, когато Глушков публично обвинява Кремъл в убийството на Березовски е правен опит той да бъде отровен от руските спецслужби.  Съвпадение или не, това отново са двама руснаци, които \"случайно се запознават\" с Глушков във влака, след това \"случайно попадат\" в същия хотел с него и го канят да пийнат заедно. След това Глушков попада в болница.  Затова и британските следователи разглеждат версията, че Глушков, както и Сергей и Юлия Скрипал, е бил отровен от професионални убийци изпратени от руските спецслужби.", "date": "2018.10.22", "title": "Ликвидиран е човекът, който трябваше да свидетелства, че\"Аерофлот\" се използва за прикритие на руските специални служби"}
{"url": "https://www.faktor.bg/bg/articles/nemski-politik-skochi-sreshtu-sasht-i-zapada-tramp-rushi-zapadnata-politika-evropa-e-bezsilna-da-go-spre", "text": "Кръстоносните походи на Европа и настоящата интервенционистка политика на Запада много си приличат. Както и тогава, днес става дума за власт, а не за мисионерство. Разликата е само в това, че вместо вяра сегашният Запад се прикрива зад защитата на ''либералния световен ред''. Това коментира във Frankfurter Allgemeine депутатът от немската партия на зелените Юрген Тритин.  Политиката на Европа и САЩ в Близкия Изток повече от половин век преминава «под знака на яростно следване на своите интереси», продължава изданието. Западът поддържаше диктатори и престъпници, действайки на принципа: ''Този е кучи син, но той е наш кучи син''. Дълго време т.нар. партньори и «полезни идиоти» от Европа и Америка бяха лидерът на Либия Муамар Кадафи и президентът на Ирак Садам Хюсеин. ''Поборниците на либералния ред'' доброжелателно ги потупваха по рамото, а след това ги лишиха от подкрепата си заради стратегичеките интереси на Запада. Европа се придържаше към опортюнистичната политика да лансира своите собствени интерси и в Сирия. В този регион хората възприемат Европа и Америка не като общност на ценности, а като колониални държави, творяци безредици. ''Ние се възмущаваме от бомбите на Асад, от използването на отровен газ, но на саудитските убийци на деца в Йемен американците доставят оръжие за стотици милиарди долари'', подчертава Тритин. Преди да започне да твърди, че той защитава либералния световен ред, Западът трябва самият той да започне да се отнася сериозно към собствените си ценности, пише авторът. И докато това не се случи, аналогията с кръстоносните походи остава правилна. Затова европейските интервеници и занапред ще бъдат обречени на провал, убеден е политикът.  На всичкото отгоре Европа вече не може да се опре на САЩ по въпросите на своята безопасност. По-рано Америка и ЕС бяха свързвани от общи идеали, интереси и институции. Но настоящият глава на Белия дом разрушава това. ''Той е гробокопач на западната политика'', пише още Тритин.", "date": "2018.10.22", "title": "Немски политик скочи срещу САЩ и Запада: Тръмп е гробокопачът на западната политика, Европа е безсилна да го спре"}
{"url": "https://www.faktor.bg/bg/articles/tsveta-karayancheva-nyamam-samnenie-che-pravitelstvoto-shte-otselee", "text": "Насроченият за сряда вот на недоверие няма да мине и кабинетът ще се запази. Това коментира в Кърджали председателят на парламента Цвета Караянчева. Според нея трусовете в Патриотичния фронт няма да се отразят на работата и ангажиментите, поети от коалиционните партньори: “Мисля, че коалицията, въпреки динамиката, в която се развиват отношенията между нашите парламентарни колеги от Патриотичния фронт, като цяло ангажиментите, които сме поели, ще бъдат изпълнени. Това, което сме показали в изминалите 2 години, е, че наистина работим, че постигаме резултати и заявките ни не са само празно говорене, а наистина постигнати резултати. Така че нямам никакво съмнение, че правителството ще оцелее“, каза председателят на Народното събрание Цвета Караянчева.", "date": "2018.10.22", "title": "Цвета Караянчева: Нямам съмнение, че правителството ще оцелее"}
{"url": "https://www.faktor.bg/bg/articles/novini/balgariya/rumen-petkov-prizna-i-po-vreme-na-troynata-koalitsiya-nyamashe-obrazovanie", "text": "\"Има агресия срещу строителството, от която губи обществото\". Това каза на пресконференция на тема „Проблемите на строителния бранш и съответните решения\" председателят на АБВ Румен Петков след среща с ръководството на Камарата на строителите в България.  „Звена по веригата са - ресурсен орган, който определя инвестиционната политика, както и звеното, което създава организацията по планиране, проектиране, обществена поръчка и определя изпълнителя. Третото звено е контролното, а четвъртото е това на изпълнителя“, обясни той. „Ние изпускаме първите три и се съсредоточаваме върху четвъртото, което е само изпълнител“, коментира Румен Петков.  Бившият вътрешен министър в тройната коалиция на БСП, ДПС и НДСВ направи признание, че през последните 20 години е срината системата на образование и подготовка на кадрите в строителство. Периодът включва и управлението на Сергей Станишев, в чийто кабинет министрите Даниел Вълчев и Пламен Орешарски се подиграха с учителите и станаха известни с прословутата фраза \"да разваляме седянката\" по време на преговори със синдикати и представители на МОН.  Според Петков ситуацията в цялата система на образованието в строителството е драматична. „За нас, в който и да е сектор привличането на изпълнители от чужбина е грешна политика. Те идват добиват опит, познания и умения, след което си тръгват. Ставаме една „подготвителна площадка“, посочи Румен Петков. „Първата ни стъпка като държава е да съумеем да задържим подготвените си специалисти. Това означава ясна и категорична намеса на държавата в изграждането на авторитета на всяка професия“, заяви председателят на АБВ и даде пример, че страната ни не може да осигури 40% от необходимите медицински сестри. Петков обаче услужливо пропусна да спомене кражбите по времето на кабинета \"Станишев\" в строителния ресор, станали по-популярни като \"Батко и Братко\".", "date": "2018.10.22", "title": "Румен Петков призна: По време на тройната коалиция нямаше образование"}
{"url": "https://www.faktor.bg/bg/articles/novini/svyat/kato-vav-film-na-uzhasite-otkriha-63-trupa-na-bebeta-v-pogrebalen-dom", "text": "Трупчетата на 63 бебета и фетуси са били открити при обиск на американската полиция в погребален дом в град Детройт, съобщиха \"Вашингтон Таймс\" и Ройтерс. Властите в щата Мичиган определиха откритието като \"дълбоко разтърсващо\". Обискът в погребалния дом \"Пери\" е извършен в петък, като телцата на 36 от бебетата са намерени в кутии, а други 27 са били във фризер. \"Аз и екипът ми сме потресени. Не съм виждал подобно нещо в 41-годишната ми кариера\", коментира шефът на полицията Джеймс Крейг. Властите са иззели разрешителните документи на погребалния дом. Криминалистите се опитват да установят самоличност и възраст на откритите мъртви бебета. Седмица по-рано в друг погребален дом в града бях намерени силно разложените трупчета на 11 бебета, скрити зад фалшив таван. Към момента от полицията в Детройт не могат да потвърдят дали случаите са свързани. Органите на реда се опитват да изяснят дали се касае за финансови машинации. Предполага се, че става въпрос за неизпълнени смъртни актове и нежелани от родителите погребения.", "date": "2018.10.22", "title": "Като във филм на ужасите: Откриха 63 трупа на бебета в погребален дом"}
{"url": "https://www.faktor.bg/bg/articles/amerikanskiyat-zamestnik-pomoshtnik-darzhaven-sekretar-matyu-palmar-shte-poseti-dnes-makedoniya", "text": "Американският заместник-помощник държавен секретар за Европа и Азия Матю Палмър ще посети днес Република Македония, за да засвидетелства подкрепата на САЩ за Преспанското споразумение и за процеса на реформи в Република Македония. Палмър ще разговаря с премиера Зоран Заев и с външния министър Никола Димитров, както и с представители на политическите партии. Това е второто посещение на Палмър в Република Македония тази година. Предишната му визита беше през август.", "date": "2018.10.22", "title": "Матю Палмър ще посети днес Македония"}
{"url": "https://www.faktor.bg/bg/articles/byudzhet-2019-poveche-pari-za-sotsialna-politika-obrazovanie-otbrana-i-zaplati", "text": "Министерството на финансите публикува днес проекта за бюджета за 2019 г., , като посочи, че приоритети в него са социалната политика, образованието, отбраната, политиката по доходите и по-справедливи субсидии за общините. В сферата на социалната политика са предвидени 40,4 млн. лв. допълнително (50% повече спрямо средствата през 2018 г.) за целеви помощи за отопление. Също така обещанието 150 млн. лева за хора с увреждания са предложени в проектобюджета за догодина. Предвидени са 7,0 млн. лв. във връзка с въвеждането на нов вид месечна помощ за деца без право на наследствена пенсия от починал родител, като размерът на помощта за 2019 г. е 115 лева. Предвижда увеличаване на размера на минималната работна заплата от 510 лв. на 560 лв. от 1 януари 2019 г., 610 лв. от 1 януари 2020 г. и 650 лв. от 1 януари 2021 г. Общо за увеличението на възнагражденията в бюджетната сфера е осигурен един милиард допълнително, като една трета от парите – 330 млн. лв. са за заетите в образованието. Средното увеличение е 10% спрямо 2018 г., като за педагогическия персонал е средно с 20% с цел достигане през 2021 г. на удвояване спрямо 2017 г. Правилата дават възможност за увеличаване на заплатите, въз основа на заеманата длъжност и оценките за постигнатите резултати. Политиката в областта на отбраната предвижда да бъде спазено изискването за достигане на разходите за отбрана до определения процент от БВП, в съответствие с Националния план за повишаване на разходите за отбрана на 2% от БВП, като в бюджетната рамка за 2019 г. общо разходите за отбрана възлизат на 1839,3 млн. лв., което е 1,58 % от БВП. С половин милиард са увеличение субсидиите за общините, като общо в това перо са предложени 3,7 млрд. лева. От финансовото министерство съобщават, че ще има промени в начина, по който се получава изравнителната субсидия. С нея 19 големи общини ще останат без тези средства, а те ще бъдат пренасочени към по-малките общини, където има по-малък потенциал за увеличение на данъчните приходи. С преходните и заключителни разпоредби се узаконява преминаването на Националния институт по метрология от БАН към Министерството на образованието. Общо по макрорамката – дефицитът ще бъде 600 млн. лева догодина или 0,5% от брутния вътрешен продукт (БВП). Дългът ще продължи да намалява, като догодина отново няма да се поемат нови задължения от външните пазари.", "date": "2018.10.22", "title": "Бюджет 2019: Повече пари за социална политика, образование, отбрана и заплати"}
{"url": "https://www.faktor.bg/bg/articles/novini/svyat/rusiya-zaplashi-sasht-za-izlizaneto-ot-atomnoto-sporazumenie-s-merki-za-vazstanovyavane-na-voenniya-balans", "text": "Кремъл обяви, че отговорът на Русия за излизането на САЩ от Договора за ликвидация на ракетите със среден и малък обсег (ДЛРСМО) може да бъде предприемането на мерки за възстановяване на военния баланс. Новината обяви пред журналистите прессекретарят на руския президент Дмитрий Песков, цитиран от ТАСС. „Развалянето на ДЛРСМО принуждава Русия да предприеме мерки за обезпечаването на собствената си сигурност“, заяви говорителят на президента Владимир Путин. „Какво представлява развалянето на ДЛРСМО – това означава, че САЩ не само тайно, но и директно започва да разработва тези системи (забранените в договора) в бъдеше“.  „А ако тази система се разработва, то от другите страни, в дадения случай Русия, са необходими действия за възстановяването на баланса в тази област“, добави Песков. „Подобни мерки (излизането ДЛРСМО), ако действително бъдат предприети, ще направят света по-опасен“, смята представителят на Кремъл.", "date": "2018.10.22", "title": "Русия заплаши САЩ за излизането от атомното споразумение с мерки за възстановяване на военния баланс"}
{"url": "https://www.faktor.bg/bg/articles/novini/balgariya/prokuraturata-razkri-nay-golyamata-pechatnitsa-za-falshivi-pari-za-poslednite-11-godini", "text": "\"Разкрита е най-голямата печатница за неистинни парични знаци в последните 11 години\". Това каза на брифинг зам.-главният прокурор Иван Гешев.  „За последните 3 дни не сме правили исторически анализ, може и да е най-голямата печатница в последните 20-30 години“, коментира той. „Намерени са в различна степен на довършеност над 11 млн. евро и над 1,8 млн. щатски долара“, заяви Иван Гешев.  Заместникът на ръководителя на Специализираната прокуратура Димитър Петров допълни, че са претърсени над 30 адреса, на които са открити фалшивите парични знаци. Иван Гешев уточни, че печатницата е открита в хотел в Слънчев бряг. На пресконференцията беше съобщено още, че по случая се работи от януари месец тази година. Групата е хваната по време на производство на пари. По думите на разследващите, престъпниците са от високо ниво.", "date": "2018.10.22", "title": "Прокуратурата разкри най-голямата печатница за фалшиви пари за последните 11 години"}
{"url": "https://www.faktor.bg/bg/articles/makron-napomni-na-tramp-kolko-e-vazhen-dogovorat-za-raketite-sas-sreden-obseg", "text": "Президентът на Франция Еманюел Макрон е говорил по телефона с американския си колега Доналд Тръмп и е подчертал важността за Европа и за Франция на Договора за ракетите със среден обсег, съобщава Le Figaro, позовавайки се на съобщение от Елисейкия дворец. В събота, 22 октомври, Тръмп обяви, че възнамерява да изтегли САЩ от Договора за ликвидиране на ракетите със среден обсег на действие, подписан през 1987 между САЩ и СССР. Той се мотивира, че Русия нарушава договора, докато САЩ остават с вързани ръце по отношение на разработването на тези оръжия. Договорът забранява на САЩ и Русия да притежават, произвеждат или изпитват базирани на суша балистични и крилати ракети с обхват от 500 до 5500 километра. „Русия наруши споразумението. Те го нарушаваха от много години и не знам защо президентът Обама не е излязъл от него или не е преговарял. Няма да ги оставим да нарушават споразумение, да разработват оръжия, докато на нас не е позволено. Затова прекратяваме споразумението“, заяви Тръмп.", "date": "2018.10.22", "title": "Макрон \"напомни\" на Тръмп колко е важен договорът за ракетите със среден обсег"}
{"url": "https://www.faktor.bg/bg/articles/siderov-yahna-protestite-iska-ostavkata-na-valeri-simeonov", "text": "Лидерът на \"Атака\" \"яхна\" протестите на майките на деца с увреждания, които излязоха на протест и поискаха оставката на вицепремиера Валери Симеонов. Сидеров се възползва от репликите на Симеонов и заяви, че коалиционният му партньор трябва да си ходи от \"Дондуков\" 1. \"Настоявам за незабавно свикване на Коалиционния съвет (ГЕРБ-Обединени патриоти) до края на деня – 22 октомври 18 г., на който да бъде разгледан въпросът с недопустимото поведение на Валери Симеонов и незабавната му оставка като вицепремиер\". Това съобщи лидерът на \"Атака\" Волен Сидеров с писмо до медиите.   \"В 21 век физическото отсъствие на премиера Бойко Борисов от страната не пречи да бъде осъществена конферентна връзка с него и той да участва в Коалиционния съвет, макар и от разстояние\", се пише още в съобщението.", "date": "2018.10.22", "title": "Сидеров яхна протестите, иска коалиционен съвет и оставка на Симеонов"}
{"url": "https://www.faktor.bg/bg/articles/novini/balgariya/borisov-sedna-v-svrahmoderen-politseyski-avtomobil", "text": "Министър-председателят Бойко Борисов се запозна с възможностите на полицейските сили в Дубай, като част от програмата си по време на визитата в Обединените арабски емирства. Там той видя модерния технологичен център на полицията и с каква екипировка разполагат местните служители на реда. Борисов дори седна в един от полицейските автомобили. А сред колите, с които разполага дубайската полиция ясно се вижда и поне един \"Макларън\", струващ мининмум 200 хиляди евро.  \"Посетих Центъра по операциите на полицията в Дубай. Ръководителите на полицията презентираха автомобилите и техниката, с която разполага Центъра. Той координира дейността на полицията и функциите на около 28 000 камери в целия град. В него постоянно дежурят 80 полицейски служители”, написа Бойко Борисов в официалния си профил във Фейсбук.", "date": "2018.10.22", "title": "Борисов седна в свръхмодерен полицейски автомобил"}
{"url": "https://www.faktor.bg/bg/articles/novini/svyat/avariya-v-nasa-teleskopite-habal-i-chandra-izlyazoha-ot-stroya", "text": "Космическите телескопи “Хъбъл” и “Чандра” не работят и НАСА не знаят защо. Преди дни телескопът “Хъбъл”, който е отговорен за едни от най-емблематичните снимки на Космоса, навлезе в режим пестене на енергия и на практика спря да работи. Малко след него по абсолютно същия начин работа спря и телескопът “Чандра”, който прави рентгенови измервания на космоса. От НАСА съобщиха, че разследване ще установи точно какъв е проблемът на телескопите, но към този момент той остава неясен. Режимът на пестене на енергия щял да предпази апаратурата им докато мистериозният проблем бъде отстранен. “Анализът ни показва, че навлизането в режим на пестене на енергия е нормално поведение за телескопите. Всичките им системи работят както трябва”, посочват от НАСА. Необичайното спиране и на двете системи предизвика шеги сред астрономите, според които точно сега ще се случи нещо интересно някъде в Космоса и няма да имаме нужната апаратура да го видим и заснемем.", "date": "2018.10.22", "title": "Авария в НАСА: Телескопите “Хъбъл” и “Чандра” излязоха от строя"}
{"url": "https://www.faktor.bg/bg/articles/prodavat-na-targ-invalidnata-kolichka-na-stivan-hoking-i-doktorskata-mu-disertatsiya", "text": "Аукционната къща \"Кристис\" предлага на търг инвалидната количка и докторската дисертация на световноизвестния физик-теоретик Стивън Хокинг, предаде Асошиейтед прес, цитиран от БТА. Колекционерите ще могат да наддават за 22 лота, принадлежали на гениалния учен, който почина през месец март тази година. Сред тях фигурират книги, научни работи и наградите на Хокинг. Особен интерес представлява написаната от физика през 1965 година докторска дисертация \"Свойствата на разширяващите се Вселени\", подписана от самия учен. Стойността на лота е оценена на 130-195 хиляди долара.  На търга ще бъдат представени и екземпляр от книгата \"Кратка история на времето\" с пръстов отпечатък на учения и сценария на епизод от анимацията \"Семейство Симпсън\", в който е споменат физикът. Купувач ще търси и якето на Хокинг ,с което той се снима в документален филм. Една от инвалидните му колички е сред лотовете с първоначална оценка 13-19,5 хиляди долара. Получените средства от аукциона ще бъдат предоставени на благотворителната фондация на името на Хокинг. Предлаганите на търг вещи ще бъдат изложени в Лондон на 30 октомври, а наддаванията ще продължат от 31 октомври до 8 ноември.", "date": "2018.10.22", "title": "Продават на търг инвалидната количка на Стивън Хокинг и докторската му дисертация"}
{"url": "https://www.faktor.bg/bg/articles/belgiya-izbrala-f-35-za-prevaorazhavane-na-vvs", "text": "Белгийските власти са решили да заменят използваните досега изтребители Ф-16 с Ф-35, съобщават местни медии, като се позовават на източници от правителството. Решението е било прието след две закрити правителствени заседания този месец, но засега не е съобщавано официално, защото се търси подходящата обосновка. Преди година и половина белгийските власти откриха обществена поръчка за превъоръжаването на Военновъздушните сили (ВВС) с първоначална стойност 3,6 млрд. евро и крайна цена от 15 млрд. евро за цялата 40-годишна продължителност на живота на новите машини. В съревнованието участваха САЩ с Ф-35 на производителя „Локхийд Мартин“ и Великобритания, Германия, Испания и Италия със съвместната разработка „Юрофайтър“ (\"Тайфун\"). Медии по-рано отбелязаха, че единствено Ф-35 отговоря на нуждите на белгийските власти машините да имат способността да носят атомно оръжие. Това лято бе предприето разследване по твърдения, че армейски генерали умишлено са укрили от военния министър данни за възможността за удължаване на живота на използваните Ф-16. Белгия предвижда да замени 49 самолета Ф-16, взети на въоръжение след 1975 година. Поръчката е за 34 нови машини. Извън процедурата предложение представи Франция с изтребителя „Рафал“, а дружеството „Сааб“ (Швеция) се отказа от участие със своите машини „Грипен“.", "date": "2018.10.22", "title": "Белгия избра Ф-35 за превъоръжаване на ВВС"}
{"url": "https://www.faktor.bg/bg/articles/dve-silni-zemetreseniya-raztarsiha-kanada", "text": "Две силни земетресения разлюляха западното крайбрежие на Канада, предаде АФП. Първият трус е бил с магнитуд 6.6, а вторият - 6.8.  Епицентърът и на двете земетресения е на около 200 км югозападно от Порт Харди - малък град в северозападния край на остров Ванкувър, Британска Колумбия. Трусовете са станали през малко повече от половин час. Засега не се съобщава за жертви или разрушения.  Няма разпространено предупреждение за цунами.", "date": "2018.10.22", "title": "Две силни земетресения разтърсиха Канада"}
{"url": "https://www.faktor.bg/bg/articles/germaniya-nastoyava-i-drugi-chlenki-na-es-da-sprat-iznosa-na-orazhiya-za-sauditska-arabiya", "text": "Германия иска и други членки на ЕС да последват примера ѝ и да спрат износа на оръжия за Саудитска Арабия, докато не се изясни убийството на журналиста Джамал Хашоги. Това заяви министърът на икономиката Петер Алтмайер. Белгийски медии съобщават, че властите в Брюксел отново обмислят да спрат износа на оръжие за Рияд. Журналистът, който е и американски гражданин и работеше за \"Вашингтон пост\", изчезна на 2 октомври, след като влезе в консулството на Саудитска Арабия в Истанбул, за да получи документи за предстоящата си сватба. След 2 седмици отричане Рияд призна, че Хашоги е умрял при сбиване в консулството, но официални представители заявиха, че не знаят как точно е станало това и къде е тялото му.", "date": "2018.10.22", "title": "Германия настоява и други членки на ЕС да спрат износа на оръжия за Саудитска Арабия"}
{"url": "https://www.faktor.bg/bg/articles/lyubomir-stefanov-valeri-simeonov-edva-li-shte-podade-ostavka", "text": "Днешните протести на майките по повод изказването на вицепремиера Валери Симеонов, няма да бъдат толкова многобройни, но няма да затихнат лесно, каза пред БНР политологът и преподавател в Нов български университет Любомир Стефанов. Около 30 хиляди души са заявили участие в недоволството в социалните мрежи. \"Честно казано не мисля, че трябва да търсим някакво по-дълбоки оправдания или каквито и да било такива, тъй като самият пост, самата функция на г-н Симеонов като вицепремиер и началник на една от партиите от младшия коалиционен партньор \"Обединен патриоти\" предполага осъзнаване на моментното състояние на нещата, които му се случват и които той трябва да изпълнява. Той е институция, част от институция, институциите се държат благоприлично, възпитано и задават така любвеобилният му морал и стандарт в обществото. При условие, че един от най-високо място, един вицепремиер си позволява да се държи така, не може да се сърди на гражданите по улиците, че се държат подобно в отношенията помежду си\", коментира политологът. Според него Симеонов няма да си подаде оставката. \"Не мисля, че неговото усещане е за някакъв драматичен проблем, който да се е случил дотолкова, щото той да не може да си легне спокойно и да не спи. Така че не мисля, че ще осъзнае политическите последствия, защото на практика няма такива. Тук вече говорим за лично морална оценка и самооценка\", убеден е Стефанов. Любомир Стефанов коментира и реакцията на премиера Бойко Борисов. \"Опит за държавническо поведение. За съжаление обаче не мисля, че случаят е много удачен като цяло. Към отношението за този проблем съм съгласен, че така е правилно да се подходи, тъй като това е нещо, което изключително не трябва да се \"политизира\", а трябва да бъде \"решено с политически средства\", Не трябва тази тематика да бъде партизански разчепкана, т.е. да бъде вкарана в някакви окопни войни. Това не трябва да се случи. Премиерът не намира засега като че ли удачната формула. Защо \"пришиват\" г-н Симеонов към БСП? Ами ясно, защото кресливото политическо говорене го води до такива аморални постъпки, които наистина взривяват и малкото останало търпение на българските граждани\", посочи политологът. \"Този път мисля, че няма да затихне с един протест понеделник вечер или вторник вечер. Смятам, че това чудо няма да бъде за три дни, тъй като се натрупа критична маса от изказвания, граничещи с изключително вулгарно и цинично отношение към гражданите в тези република\".", "date": "2018.10.22", "title": "Политолог: На практика политически последствия от изказването на Валери Симеонов няма"}
{"url": "https://www.faktor.bg/bg/articles/valeri-simeonov-nyama-za-kakvo-da-podavam-ostavka-vinagi-sam-kazval-istinata", "text": "Валери Симеонов заяви, че няма да подава оставка, защото няма налице причина за това. \"Просто няма за какво\", констатира вицепремиерът в Министерския съвет в присъствието на работодателите, които застанаха зад него. \"Аз стоя зад своите думи, категорично, винаги съм казвал истината\", каза още вицепремиерът. Той повтори отново цитата, който скандализира майките на деца с увреждания и ги изкара днес по-късно на протест пред Министерския съвет.", "date": "2018.10.22", "title": "Валери Симеонов към майките: Няма за какво да подавам оставка, винаги съм казвал истината"}
{"url": "https://www.faktor.bg/bg/articles/pod-v-studentsko-obshtezhitie-propadna-sled-kupon-video", "text": "Най-малко 30 души бяха ранени при пропадане на пода в университет в американския щат Южна Каролина. На клип, публикуван в социалните мрежи, се вижда как студенти, събрали се на парти буквално изчезват с пода под тях. Срутил се е почти цял етаж на сградата. 23-ма души са били откарани в болница. Сградата, в която стана инцидента, е построена 2004 година. Случаят се разследва.", "date": "2018.10.22", "title": "30 студенти пропаднаха на долния етаж, след като срутиха пода на студентско общежитие (Видео)"}
{"url": "https://www.faktor.bg/bg/articles/novini/svyat/turski-medii-kashogi-e-udushen-s-naylonov-plik", "text": "Водещите турски вестници днес публикуват подробности от разследването на убийството на саудитския журналист Джамал Кашоги. Саудитска Арабия призна през уикенда, че журналистът Кашоги, който бе критично настроен към властта в Рияд, е починал в саудитското консулство в Истанбул. Според първоначалната версия на Рияд Кашоги е починал в консулството, след като се сбил с хора, които срещнал там, припомня БТА. Според информация на в. \"Хюриет\" Кашоги, който влезе в саудитското консулство на 2 октомври, е бил удушен. Журналистът отиде в консулството, за да вземе документи, необходими му да сключи брак с турската му годеница.\"Хюриет\" пише, че след като влязъл в сградата на консулството журналистът бил приет в кабинета на генералния консул, след което \"започнали страхотиите\". Той бил убит броени минути след влизането в консулството. По данни на изданието Кашоги е бил удушен с полиетиленов плик. Целият ужас за журналиста продължил 7-8 минути. В. \"Миллиет\" цитира високопоставен саудитски представител, пожелал да запази анонимност, който заявил, че 15-членен екип от Саудитска Арабия, пристигнал в Турция, трябвало да убеди журналиста да се върне в родината си. Според плана на екипа Кашоги трябвало да бъде настанен в къща в Истанбул за известно време, където трябвало да бъде убеден, че е необходимо да се върне в Саудитска Арабия. Саудитският представител казал, че Кашоги е попитал дали го отвличат. Отговорът бил \"да\", след което журналистът започнал да крещи. Заради крясъците обаче екипът се паникьосал, при което един от саудитците запушил устата на журналиста и го хванал за гърлото, след което той внезапно починал. Трупът на Кашоги бил увит в килим и бил изнесен от консулството. Експерт по съдебна медицина от 15-членния екип след това премахнал доказателствата, свързани със смъртта на Кашоги, пише \"Миллиет\".В. \"Сабах\" съобщава, че журналистът е бил убит в най-тайното и строго охраняваното помещение в консулството. По данни на изданието в помещението са открити пръстови отпечатъци на Кашоги. Засега няма яснота къде може да са тленните останки на журналиста (турски издания писаха преди дни, че тялото му е било разчленено). Медиите в Турция съобщават, че на годеницата на убития журналист е осигурена охрана по нейно настояване. Малко преди да бъде убит, Кашоги е купил апартамент в Турция, където е смятал да живее с бъдещата си съпруга.", "date": "2018.10.22", "title": "Турски медии: Кашоги е удушен с найлонов плик"}
{"url": "https://www.faktor.bg/bg/articles/novini/svyat/bivsh-premier-na-mokedoniya-vmro-dpmne-dopusna-seriozno-rusko-vliyanie", "text": "\"Във ВМРО-ДПМНЕ предстоят сериозни турбуленции, защото в Македония вече се формира сериозно прозападно мнозинство и на Македония ще и е нужна една силна, народна, демохристиянска партия, но прозападно ориентирана, а нейният лидер Християн Мицкоски допусна сериозно руско влияние\", зяви пред телевизия \"Европа\" бившият премиер на Македония Владо Бучковски в интервю за Георги Коритаров. \"В Договора от Преспа има дефиниция за македонския език като официален и македонската нация, но за да няма колебания в обществото, ще бъде приемливо за всички да се направи допълнение към Конституцията за македонската идентичност\", коментира той искането на депутатите от ВМРО-ДПМНЕ, които подкрепиха договора и направиха възможни конституционните промени. \"Най-вероятно в това допълнение ще се запише, че македонският език е официалният език в Република Северна Македония, а нацията е македонска\", прогнозира Бучковски. \"Истината е, че това пораждаше сериозни притеснения сред обществеността заради пропагандата на ВМРО-ДПМНЕ, която твърдеше, че тази идентичмност ще бъде заличена\", каза още бившият премиер. \"България направи много за Западните Балкани, България направи много за Македония и това ще има положително виляние върху работата на смесените комисии, които работят върху фактите от историята, историческото наследство на двете държави. Ние имаме обща история и, се надявам, общо европейско бъдеще\", заяви Бучковски.", "date": "2018.10.22", "title": "Бивш премиер на Македония: ВМРО-ДПМНЕ допусна сериозно руско влияние"}
{"url": "https://www.faktor.bg/bg/articles/kolyo-kolev", "text": "„Познавам Валери Симеонов и той не е зъл човек. Търся аргумент, за да го защитя за това, което каза по адрес на майките на децата с увреждания. Те крещят, чуват се писъци, защото са изтерзани“. Това заяви пред BGonAir социологът Кольо Колев.  „Споровете в малката коалиция нямат никакво отношение към правителството, ако патриотите изпълнява задълженията си към управлението. Всеки от тях играе своя игра. В случая Бойко Борисов е на ход, но той няма полезен такъв. Премиерът може да поиска оставката на Валери Симеонов, но така пък ще разклати стабилността на управлението\", каза още Колев.  „Дълбоко се съмнявам, че БСП ще успее да извлече дивиденти от протестите на майките на деца с увреждания. Друг е въпросът, доколко социалистите могат да почерпят политически авторитет от скандалите в кабинета. Премиерът Борисов е в патова ситуация. Вероятно ще се стигне до широка коалиция и той ще слезе достойно от властта, без да бъде наритан. Виждаме, че има хора от БСП, които са срещу Корнелия Нинова и няма да е учудваща нова конфигурация във властта след предсрочни парламентарни избори. Това обаче са сметки без кръчмаря. Говори се за нови проекти около президента Румен Радев, около Слави Трифонов. Не изключвам да се появят нови политически сили, които ще вземат вота на недоволството на народа. Виждаме и нов съюз между Николай Бареков и Волен Сидеров, които също може да спечелят гласове от гнева на хората\", каза още Колев.", "date": "2018.10.22", "title": "Кольо Колев гони Борисов от властта, пробутва алтернативите Радев, Слави, Волен и Бареков"}
{"url": "https://www.faktor.bg/bg/articles/novini/balgariya/g-rachev-chaka-ni-sravnitelno-topla-zima", "text": "\"Новата седмица започва със студено време, което ще напомни за наближаването на зимата. Ниските температури, носени от въздух от Северно море, ще ни карат да обличаме топли дрехи до четвъртък включително. Тогава живакът в термометрите ще скочи максимум до 10-12 градуса. Картината рязко е се промени в петък и през уикенда. Тогава ни очаква сериозно затопляне с температури до 24 градуса\", прогнозира климатологът доц. Георги Рачев. \"Сериозни валежи от дъжд в следващите дни ще има в Италия и на Западните Балкани\", добави той. \"Като цяло настъпващата зима ще бъде сравнително топла, но няма да липсват и ледени \"инжекции\", каза още доц. Рачев.", "date": "2018.10.22", "title": "Г. Рачев: Чака ни сравнително топла зима"}
{"url": "https://www.faktor.bg/bg/articles/novini/balgariya/babh-shtamat-na-ptichi-grip-otkrit-u-nas-ne-zarazyava-horata", "text": "Българската агенция по безопасност на храните откри две огнища на птичи грип в Хасковско. Засегнати са две големи ферми в района между Хасково и село Войводово. Вече са умъртвени над 100 хил. птици заради заразата. \"Надяваме се, че няма опасност да се разпространи, нашите мерки са насочени точно към това - предотвратяване разрастването на заразата и заразяване на нови ферми\", заяви пред БНТ д-р Георги Чобанов, директор на дирекция \"Здравеопазване и хуманно отношение към животните\" в БАБХ. \"Става въпрос за две отделни ферми - едната за бройлери, а другата за патици, единственото общо между тях е физическа близост\", коментира Чобанов.  Той обясни, че конкретният щам на птичия грип не е опасен за хората и досега няма доказан случай в световен мащаб за човек, който да е заболял от този щам.  Чобанов допълни, че и двете ферми произвеждат продукция, която не е стигнала до пазара и опасност за потребителите не може да има.", "date": "2018.10.22", "title": "БАБХ: Щамът на птичи грип открит у нас не заразява хората"}
{"url": "https://www.faktor.bg/bg/articles/novini/balgariya/ekspert-novite-po-visoki-danatsi-shte-razchistyat-ulitsite-ot-zavinagi-sprelite-koli", "text": "\"Проблемът с изоставените стари коли е трудно разрешим заради липсата на бързи механизми, с които да се премахват неизползваемите коли. Възможно е новите по-високи данъци на автомобилите да разчистят улиците от завинаги спрелите\", прогнозира пред Нова телевизия зам.-председателят на Асоциацията на вносителите на автомобили Любомир Доросиев.  \"Европейската практика е категорична, че колкото по-стар е автомобилът и повече замърсява, толкова по-висок е налогът. Увеличението може да разчисти неизползваемите, които можем да видим на почти всяка улица. Така ще допринесем за почистване на паркингите на междублоковите пространства, на улиците. Има много автомобили, които са стари и фигурират само в статистиката в КАТ, а те почти не се карат. Хората ги държат, защото данъкът е излючително нисък и не са заинтересовани да ги бракуват\", коментира Доросиев. \"До момента в София са установени близо 12 000 автомобила, на които са поставени стикери за доброволно преместване. Много от тях обаче все още стоят на улицата. 6925 са зарязаните и ръждясали коли, които вече са преместени, но за да се стигне дотук, трябв да се преминат тромави процедури. Наистина е по-евтино собственикът да я предаде сам за вторични суровини, отколкото да чака Общината, защото, когато процедурата приключи, ние я караме на наказателен паркинг и всеки ден му се начислява такса. В негов интерес е сам да си премахне превозното средство, след като не е в експлоатационна годност\", заяви зам.-кметът на София Дончо Барбалов.", "date": "2018.10.22", "title": "Експерт: Новите по-високи данъци ще разчистят улиците от завинаги спрелите коли"}
{"url": "https://www.faktor.bg/bg/articles/hasan-ademov-1-1", "text": "\"Във всяка една демократична държава оставката на Валери Симеонов отдавна трябваше да е факт. В случая става въпрос за ценности и това дали те се споделят. Важно е ГЕРБ да покажат дали ги споделят\". Това каза депутатът от ДПС Хасан Адемов пред БТВ. \"В случая майките на деца с увреждания не се използват, за да се предизвика сътресение във властта, те имат кауза. Политиката за хората с увреждания е многопластова. Това е сфера изпълнена с много мъка и болка.\", добави той. \"Около 16 000 души бяха излъгани заради тавана на пенсиите. Ако нямаш яснота при какви условия ще се пенсионираш как да имаш доверие в системата?\", попита той по повод повишаването на тавана на пенсиите. По отношение на увеличаването на максималния осигурителен доход, Адемов заяви, че това е промяна в правилата на играта в последния момент. ДПС ще подкрепи вота на недовиери по тема \"Здравеопазване\". Те обаче имат други аргументи за това. \"Задава се много неясен силует на реформа. Ние сме \"за\" това Касата да бъде поставена в господстващо положение\", каза още Хасан Адемов.", "date": "2018.10.22", "title": "Хасан Адемов: Протестиращите майки не се използват за сваляне на властта"}
{"url": "https://www.faktor.bg/bg/articles/haralan-aleksandrov-sravni-izkazvaneto-na-simeonov-za-maykite-s-obrachite-ot-firmi-na-dogan", "text": "Социалният антрополог Харалан Александров коментира изказването на Валери Симеонов по повод протестите на майките на деца с увреждания. Припомняме, че пред своята телевизия СКАТ той ги нарече \"кресливи жени с уж болни деца\".  Според Александров, в българската култура е силно очертан образът на майката-страдалка, която се жертва за децата си. \"Очаквам политик с популистка биография да го знае това. Изказването му е все едно да кажеш, че османското присъствие е довело до мултикултурални отношения, а не че е имало турско робство\", заяви пред БНТ социалният антрополог. Харалан Александров акцентира, че с изказването срещу майките на деца с увреждания е нарушен сакрален образ. \"Не съм сигурен, че ще видя наказан политик. Имаме доказателства - политици, които садистично нарушават табутата\", каза Александров и даде пример с Ахмед Доган и изказването му за обръчите от фирми. Според него садистичната наслада, с която обиждаш и принизяваш намира отклик в електората, който се идентифицира с насилника. Това се оказва, че носи точки. Българското общество има проблеми с психичното си здраве - не се проявяват само дрогирани младежи от гетата, обясни самоопределянето на хората като по-силните, самоопределянето им с образа на насилника, с насладата от това, че си по-силен.", "date": "2018.10.22", "title": "Харалан Александров сравни изказването на Симеонов за майките с \"обръчите от фирми\" на Доган"}
{"url": "https://www.faktor.bg/bg/articles/novini/balgariya/borisov-pregovarya-s-emira-na-dubay", "text": "Продължава официалната визита на премиера Бойко Борисов в Обединените арабски емирства. В Дубай министър-председателят ще разговаря с вицепрезидента и министър-председател на ОАЕ шейх Мохамед бин Рашид Ал Мактум. След разговорите в Абу Даби следват тези в Дубай, където живеят и работят почти 7 000 български граждани. С министър-председателя отново ще се договарят детайли как да се засили взаимодействието. \"Да не прозвучи нескромно, но ако досега друг премиер беше идвал в ОАЕ и имаше нещо, което да стъпим на него, щеше да ни е по-лесно. Усещам, че имат политическа воля. Имаме добър шанс от много пожелания досега и много приказки по темите, сега да приведем тези в действие\", обясни премиерът. От Обединените арабски емирства премиерът и делегацията ни заминават по-късно днес за Египет, отбелязва още БНР. Утре в Кайро е планиран разговор с президента Абдел Фатах Сиси, който е продължение на диалога между двамата от 73-ата сесия на ООН през септември тази година. Отново задълбочаване на сътрудничеството е цел на тази визита. Вчера премиерът се срещна със заместник министър-председателя и министър на вътрешните работи на ОАЕ шейх Сайф бин Зайед Ал-Нахаян. Двамата обсъдиха изграждането на ефективно партньорство в стратегически важни области, сред които сигурността и борбата с тероризма. Стъпка напред в отношенията между двете държави е постигнатото взаимно признаване на свидетелства за управление на МПС, което беше дългоочаквано събитие за съгражданите ни в ОАЕ.", "date": "2018.10.22", "title": "Борисов преговаря с емира на Дубай"}
{"url": "https://www.faktor.bg/bg/articles/novini/svyat/kritichno-nisko-nivo-na-reka-dunav-ima-opasnost-za-koraboplavaneto", "text": "Река Дунав достигна критично ниски нива по цялото си поречие и на места корабоплаването е спряло.  В български води при Свищов има заседнал кораб от края на септември и от седмици екипажът му бедства, защото до него може да се стигне само с рибарска лодка, а провизиите са на привършване.  Заради ниското ниво круизни кораби са блокирани в Унгария, Австрия и Германия.", "date": "2018.10.22", "title": "Критично ниско ниво на река Дунав, има опасност за корабоплаването"}
{"url": "https://www.faktor.bg/bg/articles/novini/svyat/-pravo-i-spravedlivost-pecheli-mestnite-izbori-v-polsha", "text": "Полската управляваща партия \"Право и справедливост\" води на местните избори в страната, показват данни от екзит пол. Опозицията обаче печели в столицата Варшава и други големи градове. Управляващата партия \"Право и справедливост\" печели 32,3 процента от гласовете на местните избори в Полша, а опозиционната центристка коалиция - 24,7 процента. Това показват данните на социологическата агенция \"Ипсос\". \"Това е нашата четвърта поредна изборна победа. Резултатът е добра прогноза за бъдещето, особено преди предстоящите парламентарни избори. Това е добър знак\", заяви Ярослав Качински, лидер на партия \"Право и справедливост\". Центристкият кандидат Рафал Тжасковски получава 54,1 процента от гласовете, а основният му съперник от управляващата партия Патрик Яки - 30,9 процента. 46-годишният бъдещ кмет на полската столица е бивш евродепутат и бивш министър.", "date": "2018.10.22", "title": "\"Право и справедливост\" печели местните избори в Полша"}
{"url": "https://www.faktor.bg/bg/articles/novini/svyat/poroy-i-gradushka-udariha-rim", "text": "Улиците в центъра на Рим и няколко метростанции се оказаха под вода вчера в резултат на проливния дъжд, съпроводен от градушка в някои райони, съобщи италианската агенция АНСА. За броени минути улиците се превърнаха в реки. АНСА публикува снимки, показващи хора, покачили се на покривите на автомобили, за да се спасят от неочаквания потоп. Под водата се оказаха няколко станции на столичното метро и то беше затворено. В историческата базилика \"Свети Себастиан\" водата достигна метър и половина. Почти целия октомври на Апенинския полуостров времето беше необичайно топло, през деня в централните райони температурите достигаха 30 градуса по Целзий, което е значително по-високо от средните норми за сезона. Първите бури връхлетяха преди няколко дни в южните райони на страната - на островите Сардиния и Сицилия, където лошото време продължава. Вчера бурен вятър бушува над Милано, а силни дъждове валяха в региона Емилия-Романа. Метеорологичните служби предупредиха за лошо време през следващите дни в няколко южни области. Синоптиците обещават значително понижение на температурите - с 10-15 градуса, пише БТА.", "date": "2018.10.22", "title": "Порой и градушка удариха Рим"}
{"url": "https://www.faktor.bg/bg/articles/novini/balgariya/dazhd-i-seriozno-zastudyavane-ni-chakat-prez-novata-sedmitsa", "text": "Днес ще бъде предимно облачно и на места главно в Западна и Централна България ще има валежи от дъжд. Ще духа слаб, в Източна България - умерен североизточен вятър и с него температурите още малко ще се понижат. Преобладаващите минимални температури ще бъдат между 8 и 13 градуса, а максималните ще са между 14 и 19 градуса, сочи прогнозата НИМХ - БАН. Над Черноморието ще бъде предимно облачно, но само на отделни места слабо ще превали. Ще духа слаб до умерен североизточен вятър. Максималните температури ще са между 17 и 19 градуса, малко по-ниски от температурата на морската вода. Вълнението на морето ще е 2-3 бала. В планините ще бъде предимно облачно и на много места в масивите от Западна и Централна България ще има валежи от дъжд. Над около 2000 метра валежите ще са от сняг. Ще духа умерен, по високите и открити части - до силен вятър от изток-североизток. Максималната температура на височина 1200 метра ще е около 10 градуса, на 2000 метра - около 3 градуса. Във вторник облачността ще бъде променлива, над много райони по-често до слънчево. Североизточният вятър ще отслабне. Минималните температури ще са между 4 и 9 градуса, максимални - между 15 и 20 градуса. В сряда значително ще се усили северозападният вятър и с него през втората половина от деня ще започне да нахлува студен въздух. Облачността над страната ще е променлива, често значителна. На места по преминаващия студен атмосферен фронт ще има превалявания от дъжд, в планините - от сняг.  Със застудяването в Предбалкана и по високите полета на Западна България привечер и през нощта срещу четвъртък е възможно да прехвърчи сняг. Минималните температури ще са между 2 и 7 градуса, покрай река Дунав и по Черноморието, където ще духа умерен запад-северозападен вятър - до около 10 градуса, максималните - между 14 и 19 градуса.", "date": "2018.10.22", "title": "Дъжд и сериозно застудяване ни чакат през новата седмица"}
{"url": "https://www.faktor.bg/bg/articles/novini/balgariya/maykite-na-detsa-s-uvrezhdaniya-izlizat-na-protest-iskat-ostavkata-na-simeonov", "text": "Майките на деца с увреждания планират нов, мащабен протест под прозорците на властта. Този път той е насочен срещу вицепремиера Валери Симеонов и искането на неговата оставка. Повод за реакцията им станаха думите на вицепремиера след заседанието на Националния съвет за тристранно сътрудничество във вторник.  Като коментар Симеонов определи протестиращите майки като „група кресливи жени, които спекулираха с децата си, изкарваха на пек и на дъжд тези уж болни деца без грам майчинско чувство”. Коментарът му предизвика реакция от страна на премиера Бойко Борисов, който го призова да се извини за думите си. Малко по-късто в социалните мрежи Симеонов коментира, че случващото се е „поредна кампания, провокирана от извадена от контекст фраза”. Освен в София, протест ще има в още няколко български града, както и в чужбина.", "date": "2018.10.22", "title": "Майките на деца с увреждания излизат на протест, искат оставката на Симеонов"}
{"url": "https://www.faktor.bg/bg/articles/novini/balgariya/-toplofikatsiya-sofiya-reshava-koga-da-pusne-parnoto", "text": "Седмицата започва с рязко застудяване и валежи от дъжд. Максималните температури в Западна България ще паднат до под 10 градуса. Затова днес \"Топлофикация София\" ще реши кога да пусне парното в столицата. От дружеството са в постоянна комуникация с Националния институт по метеорология и хидрология.  За да бъде пуснато парното в София, трябва да бъдат изпълнени няколко задължителни, уредени от закона, условия: да има три последователни дни със средна денонощна температура под 12 градуса, прогноза за трайно застудяване на времето. От дружеството съветват потребителите да освободят винтилите на парното максимално, за да се обезвъздуши системата. Директорите на болнични заведения, училища и детски градини, ще могат да направят заявление в \"Топлофикация София\", след което в рамките на ден топлоподаването към тях ще бъде изпълнено.", "date": "2018.10.22", "title": "\"Топлофикация\" София решава кога да пусне парното"}
{"url": "https://www.faktor.bg/bg/articles/novini/svyat/ep-obsazhda-ubiystvoto-na-dzhamal-hashogi", "text": "Разраства се скандалът около смъртта на журналиста Джамал Хашоги. Темата се очаква да бъде водеща на заседанието на Европейския парламент в Страсбург днес. В същото време годеницата на убития в саудитското консулство в Истанбул журналист е получила денонощна охрана. Предпазната мярка е поискана от самата Хатидже Дженгиз, защото животът й също бил под заплаха. Броени дни преди да бъде убит Джамал Хашоги закупил жилище в Истанбул. Там той бил точно преди да отиде в саудитското консулство и да бъде убит. На този фон не спират световните реакции по случая. Президентите на Турция и САЩ, Реджеп Тайип Ердоган и Доналд Тръмп вчера са разговаряли по телефона за смъртта на Хашоги, съобщи Анадолската агенция, цитирана от Ройтерс и ДПА. „Ердоган и Тръмп се съгласиха, че обстоятелствата около смъртта на Хашоги трябва да бъдат изцяло изяснени”, посочи Анадолската агенция.   Председателят на германската Социалдемократическа партия Андреа Налес пък призова правителството на страната да преразгледа отношенията си със Саудитска Арабия във връзка с подозрителните обстоятелства около убийството.", "date": "2018.10.22", "title": "ЕП обсъжда убийството на Джамал Хашоги"}
{"url": "https://www.faktor.bg/bg/articles/novini/balgariya/obsazhdat-proektobyudzheta-na-nzok-za-2019-godina", "text": "Проектобюджетът на Националната здравноосигурителна каса за следващата година ще бъде обсъден на заседание на Надзорния съвет на институцията. Предвиждат се повече пари по почти всички направления. Догодина бюджетът за здраве ще се увеличи с около 490 млн. лв. Така ще надхвърли 4 млрд. лв. С 18 млн. е увеличен бюджетът за личните лекари. 28 млн. повече ще има за прегледи при специалисти и 7 млн. - за изследвания. Най-сериозно увеличение има в бюджета за болниците. Той е с почти 180 млн. лв. повече в сравнение с тази година. При лекарствата, където обикновено има най-голям преразход, увеличението е с над 117 млн. лв. Агенцията по трансплантации и Медицинският одит се обединяват в нова структура, която ще е на подчинение на здравния министър и ще контролира и болниците.", "date": "2018.10.22", "title": "Обсъждат проектобюджета на НЗОК за 2019 година"}
