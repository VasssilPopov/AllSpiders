{"url": "https://www.faktor.bg/bg/articles/novini/balgariya/zhandarmeriyata-se-iztegli-ot-tsiganskata-mahala-na-maglizh", "text": "Жандармерията се изтегли днес от ромската махала на Мъглиж, съобщи БНР. Снощи там бяха ранени петима полицаи при опит да проверят участници в незаконни кушии. Издирваният за нападението срещу униформените мъж се предаде в полицейското управление в Казанлък. Той е криминално проявен и е задържан за 24 часа. Има още двама арестувани. Сутринта жителите на махалата недоволстваха от действията на полицаите При нападението са пострадали няколко полицейски автомобила. Служителите на МВР са влезли в махалата на града заради мъж, който е оказал съпротива при проверка по-рано през деня. Той бил арестуван и в момента, в който униформените служители са излизали заедно със задържания, били нападнати с камъни от жителите на квартала. Най-малко петима от пострадалите служители на МВР са прегледани в болница. Те са с леки наранявания.", "date": "2018.10.29", "title": "Жандармерията се изтегли от циганската махала на Мъглиж"}
{"url": "https://www.faktor.bg/bg/articles/novini/balgariya/yordanka-fandakova-bsp-i-chast-ot-desnitsata-me-atakuvat-s-falshivi-novini", "text": "„В момента изпълняваме едни от най-мащабните и дълго обсъжданите проекти, тъй като имаше много кандидати“.  Това заяви пред БНТ столичният кмет Йорданка Фандъкова по повод ремонтите в София. „Разбирам, че всичко това е много трудно за хората – прашно е, шумно е, има е вибрации. Много е трудно и за магазините, които са затворени, но няма как да подобрим инфраструктурата. Друг е въпросът, че вече е започнала предизборната кампания. Последната фалшива новина е, че запълваме градината до „Кристал“ с езеро. Напротив, искаме да запазим автентичния облик на столицата“, каза още Фандъкова.  „Политическите атаки се виждат. Те се организират от БСП, както и от някои десни партии, които искат моята оставка. Аз това го разбирам, но моята задача е да не спирам развитието на града. Не трябва да позволим да се плати нито една стотинка за несвършена работа и никой няма да бъде пощаден. „Джи Пи Груп“ се оттегли от цялостната реконструкция около ремонта на трамвайните линии на бул. „Жар Борис III”. Има нов конкурс, за да няма спекулации“, коментира Фандъкова.  „Първите нови 20 електробуси са в София и до първи декември, с още 60 газови автобуса ще тръгнат в столицата. До края очакваме и още 22 нови автомобила в градския транспорт. Не може да проявим толерантност към горене на гуми в кварталите. Има сформиран екип, който ще инкриминира тази практика. Ще поискам и помощ от парламента в тази посока. Този екип първо ще влезе в кв. „Красна поляна“, където проблемът е най-сериозен“, допълни Фандъкова.  „Много бих искала Столична община да стане собственик на къщата на Пейо Яворов. Възложила съм да се направят оценки и правни анализи. Работим да закупим музея, имам и обещанието на правителството в лицето на Бойко Борисов“, каза още столичният кмет. Тя заяви, че е още рано да обявява кандидатурата си за местните избори догодина.", "date": "2018.10.29", "title": "Йорданка Фандъкова: БСП и част от десницата ме атакуват с фалшиви новини!"}
{"url": "https://www.faktor.bg/bg/articles/novini/balgariya/l-shuleva-funktsiyata-na-lichen-i-sotsialen-asistent-tryabva-da-bade-varnata-v-byudzheta", "text": "\"Необходимо е функцията на личен и социален асистент да бъде върната в бюджета\", заяви пред бТВ бившият вицепремиер Лидия Шулева. По думите ѝ неслучайно майките на деца с увреждания излизат на протести на площадите.  \"Не може една изцяло бюджетна функция да бъде прехвърлена за финансиране от програми по европейските проекти. Това е бюджетен ангажимент, не може да бъде прехвърляно на каквато и да било друга институция или програма\", подчерта тя. \"Не е въпросът да получаваш социална помощ и да си стоиш вкъщи, за да гледаш детето\", категорична беше Шулева.   Според нея е много по-важно да се създадат центрове за работа с тези деца, за да могат майките да ги оставят, да работят и да бъдат полезни за обществото.  \"Тези деца имат нужда от развитие, степените на увреждане са различни и много от тях с подходяща специализирана помощ могат впоследствие да работят и да се развиват\", отбеляза Шулева.", "date": "2018.10.29", "title": "Л. Шулева: Функцията на личен и социален асистент трябва да бъде върната в бюджета"}
{"url": "https://www.faktor.bg/bg/articles/novini/balgariya/borisov-novoto-letishte-v-istanbul-e-stapka-za-svarzanost-na-regiona-s-es", "text": "\"За мен е чест и удоволствие да участвам в тържественото откриване на новото летище в Истанбул, което се провежда на националния празник на съседна, приятелска и съюзническа Турция – 29 октомври\". Това заяви министър-председателят Бойко Борисов пред президента на Турция Реджеп Ердоган, който го посрещна преди тържествената церемония, предадоха от правителствената пресслужба. „Убеден съм, че новото летище в Истанбул е не само огромен принос за развитието на транспортната инфраструктура, за контактите между хората и за развитието на търговско-икономическите отношения. То е значителна стъпка в реализирането на инфраструктурната свързаност на региона с ЕС, която бе сред приоритетите на българската външна политика по време на Българското председателство на Съвета на ЕС“, подчерта министър-председателят Борисов пред турския президент. Българският премиер беше категоричен, че освен непосредствен съсед на България, Турция остава и важен партньор в области като миграцията, борбата с тероризма, енергетиката, земеделието и животновъдството, търговията. „Вярвам, че откриването на новото летище символизира, както нашите досегашни съвместни успехи, така и бъдещото ни сътрудничество, взаимно доверие, толерантност и мир“, посочи още премиерът Бойко Борисов.", "date": "2018.10.29", "title": "Борисов: Новото летище в Истанбул е стъпка за свързаност на региона с ЕС"}
{"url": "https://www.faktor.bg/bg/articles/novini/svyat/devet-dushi-sa-raneni-pri-atentat-v-tunis", "text": "Девет души бяха ранени при експлозия в центъра на Тунис днес, съобщи туниското министерство на вътрешните работи, цитирано от Франс прес. Жена камикадзе се е взривила на централния булевард \"Хабиб Бургиба\", близо до полицейски автомобили, в столицата на Тунис. Осем от ранените са полицаи.", "date": "2018.10.29", "title": "Девет души са ранени при атентат в Тунис"}
{"url": "https://www.faktor.bg/bg/articles/novini/svyat/snyag-zavalya-v-ispaniya-trima-sa-izcheznali", "text": "Най-малко трима души са в неизвестност в Испания в резултат на лошото време, обхванало страната през уикенда и съпроводено със захлаждане, дъждове, и снеговалеж, пише вестник „Паис”. По информация на испанския ежедневник е изчезнал младеж, който бил на риболов в района на селището Камариняс, в северозападната автономна област Галисия, както и двама туристи, изгубили се в събота в планините Жирона, в автономна област Каталуния. Повече от 50 хиляди души остават без ток в северната автономна област Астурия и на остров Менорка, автономна област Балеарски острови. За близо 1300 ученици в Астурия учебните занятия са отменени, предаде БТА. Заради лошото време днес Държавната метеорологична служба повиши кода за опасност в някои автономни области до „жълт” (опасно) или „оранжев” (много опасно).", "date": "2018.10.29", "title": "Сняг заваля в Испания, трима са изчезнали"}
{"url": "https://www.faktor.bg/bg/articles/novini/balgariya/n-filchev-ndsv-promeni-zakona-taka-che-da-nyama-nakazani-za-bankovata-kriza-ot-90-te", "text": "\"На всички банкери, виновни за раздаването на необезпечени кредити през 90-те години, бяха повдигнати обвинения, но по времето на Симеон Сакскобурготски беше отменена разпоредбата на НК за раздаването на такива кредити. Наколко депутати от НДСВ направиха така, че престъпление по служба да се не се отнася за банките. По този начин прокуратурата беше бламирана\", заяви пред БНТ бившият главен прокурор Никола Филчев. \"Всички дела за раздаване на необезпечени кредити бяха внесени в съда. И в този момент Народното събрание отмени разпоредбата в НК. Обвиненията увиснаха във въздуха - няма законово основание\", каза още той. По думите му, след това обвиненията са били променени на престъпления по служба, но се е появил спорният момент, че за такива престъпления може да се обвиняват хора в публичната, а не в търговската сфера, към която принадлежали банките.  \"Правителството и прокуратурата трябва да бъде поздравена за решителната си битка за законност в страната, търсене на отговорност за разграбването. Трябва да има политическа воля. Изпълнителната власт, водена от премиера Бойко Борисов, прокуратурата, водена от главния прокурор Сотир Цацаров, трябва да бъдат поздравени за това, което правят - налагането на законност на държавата. Защото законността е другото име на справедливостта\", коментира той.", "date": "2018.10.29", "title": "Н. Филчев: НДСВ промени закона така, че да няма наказани за банковата криза от 90-те"}
{"url": "https://www.faktor.bg/bg/articles/novini/balgariya/eksperti-danachnite-promeni-za-kolite-nyama-da-reshat-problema-s-mrasniya-vazduh", "text": "Данъчните промени за автомобилите са крайно недостатъчни, за да решат проблемите с чистотата на въздуха. Това показват анализите на Асоциация „Активни потребители”.   Според асоциацията и с увеличението на данъците за по-старите автомобили, които са масови в страната, за тях отново ще се плаща значително по-малък налог, отколкото за едно сравнително ново возило, което отговаря на по-високи екологични стандарти.  В същото време у нас няма предвидени субсидии за гражданите и фирмите, които купуват електромобили. А по данни на асоциацията в различни страни в Западна Европа покупката на електрически коли се подпомага с различни суми, за да има повече „чисти возила” на пътя.  От „Активни потребители” пък освен липсата на субсидия за по-чистите коли виждат и друга несправедливост. Няма облекчения за автомобилите с газ. „50% редукция на данъка на газовите автомобили, защото те рално замърсяват най-малко”, настоява Богомил Николов от асоциацията. Вносителите на нови коли не виждат смисъл колите със стандарт „Евро 4” да ползват данъчни облекчения.   „Това, което се стимулира с новото данъчно законодателство, са автомобили на 20 години, а автомобилите на 20 години замърсяват 30 пъти повече, отколкото новите автомобили”, коментира Храбрин Иванчев от Асоциацията на автомобилните производители. От Столичната община пък обясниха, че само в София има над 74 хиляди лекотоварни автомобила, като част от тях всъщност са скъпи джипове, които досега са плащали малък данък, но вече ще плащат много повече. При реалните товарни автомобили увеличението ще е по-символично.   „Защото реално това са автомобили с не толкова голяма мощност на двигателите и при тях разликата във финансово изражение няма да е толкова голяма, че да затрудни техния бизнес”, обясни зам.-кметът на София Дончо Барбалов. Предстои данъчните промени да бъдат одобрени от парламента.", "date": "2018.10.29", "title": "Експерти: Данъчните промени за колите няма да решат проблема с мръсния въздух"}
{"url": "https://www.faktor.bg/bg/articles/novini/balgariya/mihail-konstantinov-natsionalistite-imat-silno-orazhie-shte-stanat-vtori-v-ep-sled-otteglyaneto-na-merkel", "text": "\"Незачитането на обществения глас и поредицата от грешки след 2015 година ще струват канцлерския пост на Ангела Меркел\". Това каза пред „Фокус“ политическият анализатор проф. Михаил Константинов.  Той припомни думи на Меркел, че партийната позиция и канцлерството вървят ръка за ръка. „Изоставяйки християндемократите, тя изоставя и своите принципи“, поясни Константинов. Според него скоро можем да видим нещо съвсем неочаквано за германската политическа сцена – националистическа, крайно дясна формация да стане съизмерима с първата политическа сила.  „Бежанските потоци отварят рана в най-чувствителния германски сегмент – възрастовата граница между 18 и 30 години, където германските мъже са само 5 милиона“, каза още Константинов. „И вие им добавяте два милиона мъже без жени. Това е изключително тежък проблем. Тези мигранти са изключително слабо грамотни, те не представляват съществена работна сила, освен да изпълняват неквалифицирани дейности. И освен това, на тях трябва да им се намерят жени. Всеки ден има посегателства над нежния пол, има убийства над германски момичета. В края на краищата на германците им писна от това нещо и започнаха да осъзнават какво се случва“, коментира проф. Михаил Константинов. Той добави, че на европейските избори може да се очаква силна националистическа вълна и превръщането на националистите във втора политическа сила в ЕП. По думите на политическия анализатор причината е очевидният залез на класическите европейски партии. „В същото време при социалистите се наблюдава абсолютна катастрофа, отстъпвайки от политиката си в подкрепа на по-бедните европейци и наемния труд. В цялата картина единствено националистите предлагат план за противопоставяне на бежанците и това е тяхното оръжие“, обясни Константинов.", "date": "2018.10.29", "title": "Михаил Константинов: Националистите имат силно оръжие, може да станат втори в ЕП след оттеглянето на Меркел"}
{"url": "https://www.faktor.bg/bg/articles/novini/balgariya/pozhar-kray-dupnitsa-zadimi-magistrala-struma", "text": "Огромен пожар гори край Дупница, вследствие на който магистрала \"Струма\" е силно задимена. Огънят е тръгнал от сухи треви край пътя, след което е минал през ниска растителност и навлязъл в овощните градини. Пожарът е източно от магистралата между 58 и 59 км. на площ от около 1000 кв. м. Въпреки че сигналът е подаден в 16:45 ч. от преминаващ, пожарът все още не се гаси. Горят овощни градини, сухи треви, храсти. Гори цялото пространство от разклона за Дупница в посока София и тунел \"Бинека\". Районът Бинека е силно задимен. Към 17.15 ч. полицията започна да отцепва района и да предупреждава водачите да внимават.", "date": "2018.10.29", "title": "Пожар край Дупница задими магистрала \"Струма\""}
{"url": "https://www.faktor.bg/bg/articles/obshtestvo/ulitsata/tragediya-v-ruse-vlak-pregazi-dete", "text": "Тринайсетгодишно момче загина, след като бе блъснато от влак в Русе. Това съобщиха от полицията в крайдунавския град. Сигнал за инцидента е постъпил в 13,35 часа днес. Детето е било блъснато на около 100 метра от ж.п.-спирката на Товарна гара от композиция на бърз влак, идващ от Варна и отиващ към гара \"Разпределителна\" в крайдунавския град. Предстои оглед на мястото на инцидента.", "date": "2018.10.29", "title": "Трагедия в Русе: Влак прегази дете"}
{"url": "https://www.faktor.bg/bg/articles/muravey-radev-ochakvah-dalgo-vreme-ivan-kostov-da-progovori-za-privatizatsiyata", "text": "Бившият финансов министър в правителството на Иван Костов Муравей Радев коментира в студиото на бТВ Бюджет 2019. Той го определи като \"щедър, но добре балансиран\" и добави: \"6 милиарда повече от т.г. , почти нулев дефицит, без да увеличаваш данъците - това си е голям плюс.\"  Няма да изброявам всичко, за което ще бъдат разпределени тези средства, защото няма да ни стигне цял ден, продължи Муравей Радев. \"Дефицитът е почти нулев и няма увеличение на данъците, което говори за едно добре балансиране и е голям плюс. Икономическият растеж е 3,7% при среден за Европа 2%. БВП също расте. Много важен плюс е също така, че мотивите към бюджета са много добре разписани за разлика от друг път. В разходните части има цели, което никога не съм виждал досега. Мога да дам за пример безработицата. Там са отпуснати 73 млн. лева за обучение на безработни, като в края на годината трябва да има 12 000 обучени безработни, които да се влеят в трудовия пазар. Това е една стъпка към провеждането на реформи. Има и минуси, за които бизнесът е прав да протестира\", посочи финансистът.  „Икономическият растеж е 3,7% при среден за Европа 2%. БВП също расте. Много важен плюс е също така, че мотивите към бюджета са много добре  „Тези три дни болничен – не е работа на бизнеса да ги плаща, освен това му слагат квоти за назначение на хора с увреждания – на 50 души персонал, двама души квота и като не ги назначиш плащаш глоба 1/3 от минималната работна заплата. Тук уловката е, че не можеш да ги освободиш, ако те не искат да си ходя. Кой ще издържа някой, който не му върши работа? Затова най-вероятно няма да бъдат назначени и всеки бизнесмен ще си плаща този „скрит” нов данък”, коментира финансистът. Помолен да даде мнение и за алтернативния бюджет на БСП, той каза: \"Пустият мерак на БСП не увяхва. Много ми е смешно, че опозицията прави алтернативен бюджет и говори за повече държава в икономиката. Това е недопустимо\", категоричен е Радев. Той отговори и на въпрос за приватизацията в България. \"Ако искате точен преглед на приватизацията в България, прочетете анализа на Иван Костов, аз очаквах дълго време той да проговори на тази тема, той публикува два анализа, в които се казва всичко за приватизацията и за тези прословути милиарди, които били откраднати, пък ги нямало. Който прочете тези анализи, ще си отговори на много въпроси\", посочи Радев.", "date": "2018.10.29", "title": "Муравей Радев: Очаквах дълго време Иван Костов да проговори за прословутите милиарди от приватизацията"}
{"url": "https://www.faktor.bg/bg/articles/kartina-narisuvana-ot-izkustven-intelekt-be-prodadena-za-432-hil-dolara", "text": "Аукционната къща “Кристис” продаде картина, нарисувана от изкуствен интелект, за почти половин милион долара. Първоначалната оценка, която аукционната къща направили на произведението, била едва за 7000-10 хил. долара. На картината виждаме портрет на мъж, който е облечен в официални дрехи. Чертите на лицето са замазани и изглеждат недовършени. Това, което издава необичайния създател на картината, е подписът в долния десен край на платното. Това е алгоритъмът, оавтор на произведението. “Портрет на Едмонд Белами” е дело на парижкия арт колектив “Обвиъс” (“очевиден” на английски – б.р.), които създали алгоритъма, отговорен за произведението. Хюго Касел-Дюпре, Пиер Фортел и Готие Верние се интересуват от връзката и преплитането на изкуствения интелект и изобразителното изкуство. Алгоритъмът, който написали, се състои от две части – първата се казва “генератор”, а втората “дискриминатор”. Системата е получила първоначална база данни от 15 хил. портрета, нарисувани между XIV и XX в. След като изследва всички портрети, генераторът създава свой собствен. Целта на втората част от алгоритъма е да сравни новия портрет с тези, направени от хора. Ако открие разлики, значи не е достатъчно добър. Ако обаче алгоритъмът успее да заблуди сам себе си, че картината е нарисувана от човек, то тогава експериментът е успешен. “Портрет на Едмонд Белами” е част от група портрети, които алгоритъмът е нарисувал на семейство Белами, обясняват от “Обвиъс”. Макар те да се основават на човешката визия и познания за портрет, това е първото произведение, нарисувано от изкуствен интелект, което се продава от голяма аукционна къща. От “Кристис” коментират, че подобни произведения на изкуството ще стават все по-чести с развитието на технологиите и изкуствения интелект.", "date": "2018.10.29", "title": "Картина, нарисувана от изкуствен интелект, бе продадена за половин милион долара"}
{"url": "https://www.faktor.bg/bg/articles/taysan-fyuri-podkrepi-hyui-sled-porazhenieto-mu-ot-kubrat-pulev-gordeya-se-s-teb", "text": "Бившият световен шампион по бокс в тежка категория Тайсън Фюри подкрепи своя братовчед Хюи след поражението му от Кубрат Пулев. Българинът надви британеца по точки в \"Арена Армеец\" в събота и получи статут на официален претендент за титлата на Антъни Джошуа от Международната боксова федерация. Тайсън, който се готви за дългоочакваната битка с американеца Дионтей Уайлдър, отдели специално внимание на двубоя в София чрез акаунта си в \"Туитър\". \"Добра работа в двубоя с Пулев. Даде най-доброто от себе си, а да срещаш боксьори от топ ниво само на 24 години е изумително постижение. Ще се върнеш по-силен и по-опитен! Гордея се с теб, братовчеде\", написа Джипси Кинг, който преди години нанесе очаквана от малцина загуба на Владимир Кличко. За Хюи Фюри това бе второ поражение в досегашните му 23 мача на професионалния ринг. Той не скри разочарованието си след загубата. \"Това не бе моята вечер - аркада, която получих преди няколко седмици, се отвори отново и попречи на доброто ми представяне. Въпреки всичко дадох най-доброто от себе си, издържах 12 рунда и бях равностоен на съперника. Искам да благодаря на моите фенове, които пропътуваха цялото това разстояние и ме подкрепяха горещо\".", "date": "2018.10.29", "title": "Тайсън подкрепи Хюи след поражението му от Кубрат Пулев: Ще се върнеш по-силен и по-опитен!"}
{"url": "https://www.faktor.bg/bg/articles/sport/svetat/legendata-andre-agasi-veche-ofitsialno-e-v-shtaba-na-grigor-dimitrov", "text": "Известният тенисист от близкото минало Андре Агаси влезе в щаба на първата ракета на България Григор Димитров. Бившият американски тенисист, който има 8 титли от Големия шлем, пристигна в Париж, където ще помага в подготовката на Димитров за последния турнир от сериите „Мастърс“ през тази година. Според авторитетното френско издание „Екип“, бившият номер 1 в световната ранглиста по всяка вероятност ще е съветник на хасковлията", "date": "2018.10.29", "title": "Легендата Андре Агаси вече официално е в щаба на Григор Димитров"}
{"url": "https://www.faktor.bg/bg/articles/sport/tsska-razgnevi-fenovete-si-nadu-tsenite-na-biletite-na-armiyata", "text": "Феновете на ЦСКА са гневни. Ръководството на тима пусна билетите за осминафиналната среща от турнира за Купата на България, който ще се играе от 19:00 часа във вторник на стадион „Българска армия“. За изненада на мнозина въпреки липсата на успехи и подобрения по съоръжението в Борисовата градина цените на пропуските са увеличени чувствително, като билет за Сектор „Г“ вече ще струва 10 лева, вместо 5, за сектор „В“ – 15 лева, вместо 10, а за сектор „А“ пропуските ще са на стойност 20 лева, вместо досегашните 15. Цената за VIP ложата остава непроменена – 150 лева.", "date": "2018.10.29", "title": "ЦСКА разгневи феновете си, наду цените на билетите на \"армията\""}
{"url": "https://www.faktor.bg/bg/articles/printsesa-ayako-se-sboguva-sas-semeystvoto-si-minava-pod-venchilo-s-obiknoven-yaponets", "text": "Японската принцеса Аяко се омъжи за човек с неблагородническо потекло на изпълнена с ритуали церемония в токийския храм Мейджи, предаде Асошиейтед прес, цитирана от \"Дарик\"   Сватбата на Аяко и на Кей Мория беше излъчена в новинарските емисии. Тя се състоя в една от постройките с форма на пагода в комплекса на храма.   Церемонията включваше размяна на халки и споделяне на чаша със саке. Двата ритуала са рутинни за сватбите в шинтоистки стил. Аяко е на 28 години. Тя е дъщеря на братовчед на императора. Нейният избраник е на 32 години. Той работи в Нипон Юсен - голяма компания за доставки по море.   За сватбата Аяко беше с прическа от ерата хейнан и с традиционна роля с червени и зелени щампи. Младоженецът беше с фрак. Жените, които се омъжват за членове на императорското семейство, стават също негови членове, но жените, които се омъжват за обикновени японци, както е в случая с Аяко трябва да напуснат знатната фамилия. Аяко се сбогува символично с император Акихито миналата седмица. Принцеса Мако, най-голямата внучка на императора, ще се омъжи за Кей Комуро - японец с неблагородническо потекло, през 2020 година.", "date": "2018.10.29", "title": "Принцеса Аяко се сбогува със семейството си, минава под венчило с обикновен японец"}
{"url": "https://www.faktor.bg/bg/articles/razprodavat-na-targ-chast-ot-bibliotekata-na-fransoa-miteran", "text": "Маргарит Дюрас, Сент Екзюпери, Албер Камю - това са само част от авторите, чийто произведения от библиотеката на бившия френски президент Франсоа Митеран ще бъдат продадени на търг в понеделник и вторник в Париж. Цялата колекция, която е обявена за разпродажба, е на стойност от 450 000 евро, съобщава френското издание \"Нувел Обсерватьор\". Тя представлява малка част от библиотеката на Митеран, обединяваща повече от хиляда книги, представящи литературата от ХХ век. Този фонд от съвременни произведения, които ще бъдат разпродадени от френския аукцион Piasa, представляват оригинални издания на утвърдени съвременни автори, които са предоставени след смъртта на бившия държавен глава на неговия най-малък син - Гилбърт. Повече информация може да намерите", "date": "2018.10.29", "title": "Разпродават на търг част от библиотеката на Франсоа Митеран"}
{"url": "https://www.faktor.bg/bg/articles/petar-ganev", "text": "\"Нашият бюджет е рекорден всяка следваща година. Ръстът на икономиката го позволява. Над 40 млрд е общата консолидирана рамка. Трета поредна година имаме излишък, в края на лятото беше над 2 млрд. Почти 10 милиарда е общият ръст на разходите за две години. Аз определям бюджета като по-щедър от обикновено, затова и синдикатите са по-тихи.\" Така коментира по БНР Петър Ганев от Института за пазарна икономика коментира одобрения от кабинета Бюджет 2019, който влиза за обсъждане в парламента. \"Интересно е, че за 2020-2021-а година предвиденият ръст на разходите е само милиард - два, докато сега растат с 4-5 милиарда на година. Това е добре за публичния сектор, но е за сметка на нещо и това е влошаване на бюджетното салдо\", отбеляза експертът. Спорът тази година отново е за максималния осигурителен доход. Относно вероятността първоначалният вариант да се промени Ганев коментира, че обикновено промени се правят, когато влезе в парламента. Много често в разходната част група депутати успява да завиши определено перо. Твърде възможно е да има промяна в плановете за увеличаването на максималния осигурителен праг, добави той. Ганев коментира и замразяването на парите за майчинство и аргумента, че това се прави, за да се връщат по-бързо жените на работа.  \"В бюджета има структурни теми, по които отдавна има консенсус - че трябва да се реформират силовите ведомства, че има твърде много бенефицианти на т.н. детски, че хората, които получават обезщетения за безработица, трябва да са били осигурявани за по-дълъг период и т.н. Обичайна практика е, когато се правят тежки реформи, да замразяваш съответното перо и относителният му дял да става по-малък. Дебатът за майчинството е тежък, но е факт че у нас то е от най-дългите, дори на фона на социална Европа\".  Ганев допълни, че в добри години за икономиката би било логично да се направи нещо, за да стане по-леко за данъкоплатците.", "date": "2018.10.29", "title": "Петър Ганев: Бюджет 2019 е по-щедър, това прави синдикатите по-тихи"}
{"url": "https://www.faktor.bg/bg/articles/ikonomika/turizam/statistikata-otchete-rast-na-patuvaniyata-v-chuzhbina", "text": "Ръст от 11% на пътуванията на българи в чужбина през септември отчете Националният статистически институт. Зад граница са пътували над 633 хиляди българи. Увеличение на пътуванията на български граждани в сравнение със същия месец на предходната година е отчетено към: Турция - с 31.9%, Румъния - с 14.8%, Сърбия - с 12.8%, Германия - с 6.9%, Гърция - с 5.9%, бившата югославска република Македония - с 2.4%. Същевременно намаляват пътуванията на български граждани към: Унгария - с 8.7%, Португалия - със 7.6%, Кипър - с 2.2%, Украйна - с 1.9%, и други. Най-голям относителен дял от общия брой пътувания на български граждани в чужбина през септември 2018 г. са пътуванията, свързани с гостуване, обучение и спортни мероприятия -  44.5%, следвани от пътуванията с цел почивка и екскурзия - 34.9%, и пътуванията със служебна цел - 20.6%. Увеличават се приходите от чуждестранни туристи През миналия месец страната ни е била посетена от 1,324 млн. чужди граждани, което е с 4,2% повече в сравнение с миналата година. Делът на гражданите от Европейския съюз е 62.9%, или с 3.1% повече в сравнение със същия месец на предходната година. Увеличават се посещенията на граждани от Обединеното кралство - с 19.7%, Полша - със 17.8%, Франция - с 14.6%, Италия - с 3.9%, Румъния - с 3.2%, Германия - с 2.7%, Австрия - с 2.4%, и други. Същевременно намаляват посещенията на граждани от Чешката република - с 20.7%, Белгия - с 10.9%, Гърция - с 2.6%, и други. България отчита успешен туристически сезон Увеличават се и посещенията на граждани от групата „Други европейски страни“ - с 4.1%, като най-голям е ръстът на посещенията на граждани от Украйна - с 32.5%. През септември 2018 г. преобладава делът на посещенията с цел почивка и екскурзия - 46.6%, следвани от посещенията с други цели - 39.2%, и със служебна цел - 14.2%.", "date": "2018.10.29", "title": "Статистиката отчете ръст на пътуванията в чужбина"}
{"url": "https://www.faktor.bg/bg/articles/novini/svyat/v-tsar-postaviha-ultimatum-na-ruskite-naemnitsi-obvinyavat-gi-che-sa-uchastvali-v-zagovor", "text": "Лидерът на военното формирование на мюсюлманите в Централноафриканската република Абдула Иссен е поставил ултиматум на правителствените войски и раските наемници де денонощия, за да напуснат контролираните от тях територии, съобщава AFP. Причина за ултиматума е отстраняването на председателя на парламента на ЦАР мюсюлманина Карим Мекасуа. В страната е установено следното разпределение на висшите длъжности: президентът е християнни, председателя на парламента - мюсюлманин и то има за цел да донесе примирие в страната. В ултиматума си Иссен обвинява президента Туадер в заговор, извършен с помощта на руските наемници. Той заявил, че \"присъствието на близки до Кремъл наемници става все по-опасно за демокрацията в ЦАР\".  По думите на Иссен, руските наемници в страната са под командването на Валерий Захаров, а радио RFI припомня, че през май тази година е назначен съветник по въпросите на сигурността към президента със същото име.  Според Le Figaro в ЦАР се намират 400 наемници на ЧВК \"Вагнер\". Припомняме, че по информация на френския Le Monde, военният контингент от Русия е пристигнал в Центарлоафриканската република за защита на президента Фостен-Арканжа Туадер. От администрацията на президента са потвърдили, че в страната е пристигнал \"отряд руски военни специалисти за усилване на сигурността на президента\". Руското министерство на отбраната на Русия признава, че в ЦАР са изпратени 170 \"граждански инструктури\". Руските медии твърдят, че ЧВК \"Вагнер\" е свързана с близкия до Путин бизнесмен Евгений Пригожин и изпълнява задачи на Кремъл. На 31 юли трима руски журналисти, разследващи дейността на ЧВК в Централнофарикнаската република бяха застреляни от неизвестни лица.", "date": "2018.10.29", "title": "В ЦАР поставиха ултиматум на руските наемници, обвиняват ги, че са участвали в заговор"}
{"url": "https://www.faktor.bg/bg/articles/komunistite-v-chehoslovakiya-shpionirali-tramp-za-da-poluchat-informatsiya-za-visokite-etazhi-na-vlastta-v-sasht", "text": "Комунистическите тайни служби в Чехословакия са засилили шпионирането срещу Доналд Тръмп в края на 1980-те години, взимайки го на прицел, за да получат информация за \"високите етажи на американското правителство\". Това разкриват архивни документи и свидетелства на бивши шпиони от Студената война, съобщава британският в. \"Гардиън\". Държавна сигурност на Чехословакия е провеждала дългогодишна шпионска мисия срещу Тръмп след брака му през 1977 г. за първата му съпруга Ивана Зелничкова. Операцията е била провеждана в град Злин, провинциален град в югозападна Чехословакия, където Зелничкова е родена и е израснала. Бащата на Ивана - Милош Зелничек, редовно е предоставял информация на местното подразделение на Държавна сигурност за посещенията при дъщеря му от САЩ и за кариерата на своя известен зет в Ню Йорк. Зелничек е бил класифициран като \"конспиративен\" информатор. Отношенията му с Държавна сигурност са продължили до края на комунистическия режим. Нови архивни документи, с които са се сдобили от \"Гардиън\" и чешкото списание Respekt, показват нарастващия интерес на чехословашката Държавна сигурност към Тръмп след президентските избори в САЩ през 1988 г., спечелени от Джордж Буш-старши. Първо разузнавателно управление към Държавна сигурност на Чехословакия, което е отговаряло за външния шпионаж, се е опитвало да \"задълбочи\" дейностите, свързани с Тръмп. Бившият служител на Държавна сигурност Властимил Данек, който живее като пенсионер в село Задни Арностов, е потвърдил за разработката срещу Тръмп. Говорейки за първи път публично по темата, той посочил: \"Тръмп, разбира се, беше много интересна личност за нас. Той беше бизнесмен, той имаше много контакти, дори в американската политика. Ние се съсредоточихме върху него, знаехме, че е влиятелен. Имахме информация, че искаше да бъде президент в бъдеще.\" Данек е разкрил също така, че негови началници в централата на Държавна сигурност в Прага също са се интересували от Тръмп. \"Не само ние се интересувахме от него. Първо разузнавателно управление на Държавна сигурност се интересуваше от него. Не знам дали Първо разузнавателно управление е споделяло информация за Тръмп с КГБ. Не мога да потвърдя или да отрека\", посочва бившият служител на Държавна сигурност. Той добавил: \"Не искам да ви казвам повече подробности. Това е минало, което бих искал да забравя. Не искам да имам никакви проблеми.\" От документите не става ясно дали Съветският съюз е наредил или оформил продължилата 10 години разработка на чехословашката Държавна сигурност по отношение на Тръмп. Ала чехословашките шпиони редовно са споделяли тайни с колегите си от КГБ, като руската служба е имала офис за свръзка в Прага. Много от служителите на чехословашката Държавна сигурност също така са работили директно за КГБ, която е била известна сред тях като \"приятелите\". През лятото на 1987 г. Доналд и Ивана Тръмп са посетили Москва и Ленинград след лична покана от съветския посланик във Вашингтон Юрий Дубинин. Пътуването е било уредено от \"Интурист\", което е туроператор под прикритие на КГБ. Скоро след завръщането си от Москва Тръмп е обявил, че обмислял да се кандидатира за президент. Този опит за включване в президентската надпревара не е успял да се осъществи. През октомври 1988 г., в навечерието на американските избори, Ивана Тръмп е посетила родителите си в Злин. Според документите тя \"уверено\" е прогнозирала победата на Буш пред баща си, който на свой ред предава тази информация на местните служители на Държавна сигурност.", "date": "2018.10.29", "title": "Комунистите в Чехословакия шпионирали Тръмп, за да разберат тайните на властта в САЩ през 80-те години"}
{"url": "https://www.faktor.bg/bg/articles/novini/svyat/rusiya-zaplashi-ako-ukrayna-i-gruziya-badat-prieti-v-nato-shte-postroim-otbranitelen-poyas-blizo-do-sochi", "text": "\"Ако Украйна и Грузия бъдат приети в НАТО, това ще представлява голям проблем за Русия, която в такъв случай ще построи отбранителен пояс близо до Сочи\", заплаши директорът на департамента по \"Общоевропейско сътрудничество\" в руското Министрество на външните рабиоти Андрей Келин, съобщава  \"Интерфакс\".  Пред дискусионния клуб \"Валдай\" Келин заявил:  \"За нас това ще бъде колосален военен и икономически проблем. Ще ни се наложи да изградим отранителен пояс в близост до нашата трета столица - Сочи. Ще ни се наложи да похарчим колосални ресурси, но това е неизбежно\". Припомняме, че на 12 юли тази година генералният секретар на НАТО Йенс Столтенберг заяви, че Грузия \"непременно ще стане член на Алианса\". По права линия Сочи се намира на 995 километра от България и е стратегичски разположено между Украйна, окупирания Крим и Грузия", "date": "2018.10.29", "title": "Русия заплаши: Ако Украйна и Грузия бъдат приети в НАТО ще построим \"отбранителен пояс\" близо до Сочи"}
{"url": "https://www.faktor.bg/bg/articles/novini/balgariya/yavor-kolev-falshivite-novini-sa-moshten-instrument-na-hibridnata-voyna", "text": "\"Фалшивите новини са много сериозен проблем, който интернет предизвиква не само сред представителите на политиката и бизнеса, но и сред обикновените хора. Фалшивите новини са и мощен инструмент на хибридната война\", заяви началникът на отдел \"Киберпрестъпност\" в ГДБОП Явор Колев, цитиран от \"Нова телевизия\". \"Създава се някаква фалшива новина, която има за цел да оклевети политик, общественик, артист и т.н. Тя се публикува в сайт, да го наречем \"еднодневка\". Той се намира някъде на безплатен хостинг. Тази новина бива разпространена в т.нар. жълти сайтове и впоследствие, чрез социалните мрежи, достига до всеки един от нас като бива споделяна\", обясни Колев технологията на разпространението. Според него борбата срещу фалшивите новини е допълнително затруднена от факта, че пострадалите нямат необходимата законодателна възможност. \"В нашия Наказателен кодекс има само текстове за обида и клевета. Извършителите на такива престъпления се преследват по частноправен път, чрез тъжба в съда. Няма инструменти, по които самият пострадал да стигне до извършителя. Това поставя сериозен проблем, по който трябва да се мисли, защото технологиите са изпреварили законодателството\", категоричен е Явор Колев.", "date": "2018.10.29", "title": "Явор Колев: Фалшивите новини са мощен инструмент на хибридната война"}
{"url": "https://www.faktor.bg/bg/articles/senzatsionno-putin-prizna-che-e-posveten-v-hristiyanstvoto-ot-bashtata-na-patriarh-kiril", "text": "Бащата на руския патриарх Кирил – отец Михаил, най-неочаквано се оказа покръстителя на президент Владимир Путин. Този факт до сега не беше известен на широката публика. И незнайно по какви причини е бил пазен в тайна. За неговата достоверност свидетелства видео в интернет, в което лично властелинът на Кремъл разказва за своето кръщение. Този изключително важен клип е публикуван обаче едва днес на сайта на Руската патриаршия.  Признанието на Путин дава обяснения за изключителната близост на руски президент с  патриарх Кирил и голямото влияние, което оказва РПЦ върху Кремъл. То е свидетелство и за тежки зависимост между политика и религия, за това, че няма нищо случайно в Русия.", "date": "2018.10.29", "title": "Сензационно: Путин призна, че е посветен в християнството от бащата на патриарх Кирил (ВИДЕО)"}
{"url": "https://www.faktor.bg/bg/articles/novini/svyat/stotitsi-politsai-podkrepeni-s-helikopter-loviha-narkotrafikanti-v-barselona", "text": "Стотици полицаи, подкрепени с хеликоптер, са нахлули в 40 апартамента в центъра на Барселона при перацията за борба с трафика на наркотици. Задържани са около 30 души, се казва в изявление на регионалната съдебна администрация, цитирано от Нова телевизия При спецоперация срещу наркоразпространението задържаха Гаргата Над 700 служители от регионалните полицейски части на Каталуния и повече от 150 полицаи от общинската полиция в Барселона са участвали в операцията, съобщиха двете полицейски сили в отделни туитове. Няколко улици в центъра на Барселона са били блокирани от полицейски микробуси. Жителите на двата централни квартала, които са популярни сред туристите, отдавна се оплакват, че празни апартаменти, много от които са собственост на банки и инвестиционни фондове, след като пазарът на имоти в Испания се срина преди десетилетие, бяха превзети от наркотрафиканти и използвани като места, където се продават или употребяват наркотици. Те казват, че появата на така наречените \"наркоквартири\" е довело до увеличаване на обирите, извършвани срещу туристите, както и посегателствата срещу магазини от наркомани, търсещи пари за закупуване на дрога. Също така се е увеличило и насилието между различни банди, занимаващи се с наркотрафик, които се опитват да се наложат в района.", "date": "2018.10.29", "title": "Стотици полицаи, подкрепени с хеликоптер ловиха наркотрафиканти в Барселона"}
{"url": "https://www.faktor.bg/bg/articles/novini/svyat/gramp-obvini-mediite-za-strelbata-v-pitsabrg-blizkite-na-zaginalite-zayaviha-che-ne-go-iskat-v-grada-si", "text": "Американският президент Доналд Тръмп отново обвини медиите за \"големия гняв\" на обществото в Съединените щати във връзка с нападението срещу синагога на Питсбърг, предаде Франс прес, цитирана от БТА. \"Има голям гняв в нашата страна, който отчасти е причинен от погрешния и понякога измамен начин, по който медиите представят новините\", написа в Туитър Тръмп. Според президента на САЩ медиите, които разпространяват фалшиви новини, са истинският враг на американския народ и те трябва да започнат да представят новините такива, каквито са. Американският президент заяви, че ще посети лично Питсбърг, за да изкаже съболезнованията си на близките на убитите, но междувременно еврейската общонст в града заяви, че той не е добре дошъл.", "date": "2018.10.29", "title": "Тръмп обвини медиите за стрелбата в Питсъбрг, близките на загиналите заявиха, че не го искат в града си"}
{"url": "https://www.faktor.bg/bg/articles/novini/balgariya/andrey-novakov-mit-e-che-sled-2020-g-evrosredstvata-shte-svarshat", "text": "\"Мит е, че след 2020 година парите от европейските фондове ще свършат\", каза днес във Варна Андрей Новаков, евродепутат и главен преговарящ по Кохезионната политика на ЕС.  По думите му средствата, които ще получи страната ни през следващия програмен период, дори вероятно ще бъдат повече, тъй като за България е заложено увеличение с 8 процента.  \"Това планирано нарастване е на фона на 10 процента по-малко средно за ЕС и на 25 процента по-малко за някои държави, например Унгария, Чехия и Полша\", допълни Новаков. Според евродепутата 8-те процента повече означават около 2 милиарда лева. Той допълни, че страната ни се справя много по-добре от повечето държави в ЕС, защото нивото ни на грешки е по-ниско от средното в Европа. Новаков уточни още, че по план през новия програмен период близо една четвърт от средствата трябва да бъде насочена към опазването на околната среда. \"Все още няма разбирателство за това с колко да се увеличат вноските на страните-членки в бюджета на ЕС след напускането на Великобритания\", каза евродепутатът. Той допълни, че е бил изключително изненадан да чуе, че България внася повече в бюджета на ЕС, отколкото взема. \"Всъщност годишно страната ни внася около половин милиард евро, а получава почти 2,5 милиарда евро обратно, което е пет пъти повече\", посочи Новаков.  Той изрази надежда, че до Великден 2019 г. ще стане ясно с колко ще се увеличат вноските на държавите, както и колко пари ще бъдат заделени за най-бедните райони, за екология, за регионално развитие.", "date": "2018.10.29", "title": "Андрей Новаков: Мит е, че след 2020 г. евросредствата ще свършат"}
{"url": "https://www.faktor.bg/bg/articles/novini/balgariya/zhenata-na-lukarski-iva-yordanova-oshte-predi-4-godini-zamitahme-19-000-falshivi-pasporti-na-novi-balgari-v-badch", "text": "„Преди 4 години обявих, че над 19 000 документи са издадени незаконно. Тогава дадох гласност за това, което се случва в Агенцията за българите в чужбина. Българско гражданство може да се получи по няколко начина. Агенцията не е публична, въпреки че е важна заради националната ни сигурност. Има пропуски в нормативната база. Работят около 24 души, за които не се говори. Всички техни доклади се замитат под килима и се опитвахме да крием проблемите и пропуските в закона“.  Това заяви бившата шефка на Агенцията за българите в чужбина Ива Йорданова, която се омъжи за бившия икономически министър Божидар Лукарски. Тя допълни, че липсва комуникация със сънародниците ни извън граница. Йорданова адмирира мерките, които са предприели службите. „Има трима души, които издават документи и удостоверения за българско гражданство, но дефакто решенията се взимат от шефа на агенцията. Нужно е да имате или акт за раждане, или от църквата ни, или от организация, която е регистрирана към Държавната агенция за българите в чужбина. Отделно президентството, правосъдното министерство и ДАНС трябва да одобрят разрешение за българското гражданство. „В агенцията няма контрол. Той трябва да се извършва от вицепремиера, в случая Валери Симеонов“, каза още пред БТВ Йорданова.", "date": "2018.10.29", "title": "Жената на Лукарски Ива Йорданова: Още преди 4 години замитахме 19 000 фалшиви паспорти на нови българи в БАДЧ"}
{"url": "https://www.faktor.bg/bg/articles/novini/balgariya/r-hristov-ne-bihme-pravili-koalitsiya-samo-s-bsp-i-dps", "text": "\"Националният съвет на партията е дал свобода на структурите за коалиции, като от тях са изключени само БСП и ДПС, с които СДС няма допирни точки\", заяви на пресконференция в Пазарджик председателят на СДС Румен Христов. \"По отношение на участието в евроизборите не са провеждани преговори с други партии, но са обсъждани три възможности за явяване. Първата е за самостоятелно представяне на СДС, втората за консервативно-патриотична коалиция, а третата за така наречената идейна коалиция\", коментира Христов. По думите му се очаква \"гореща политическа зима\".", "date": "2018.10.29", "title": "Р. Христов: Не бихме правили коалиция само с БСП и ДПС"}
{"url": "https://www.faktor.bg/bg/articles/obshtestvo/zakon-i-red/politsiyata-v-ruse-izleze-s-novi-razkritiya-okolo-brutalnoto-ubiystvo-na-viktoriya-marinova", "text": "Полицията проверява твърденията на Северин Красимиров, обвинен в убийството на тв водещата Виктория Маринова, че е бил под въздействието на дрога. Това заяви директорът на ОД МВР-Русе старши комисар Теодор Атанасов на въпрос на журналисти дали действително Северин е употребил „кристали“ в нощта преди убийството. „Това са негови обяснения които подлежат на проверка. Както знаете, в момента върви наказателно производство“, каза Атанасов. Той каза още, че в полицията не е подавана жалба, че Виктория Маринова е имала пререкания с трима души в седмицата преди смъртта й, както бе тиражирано в някои медии. Не са постъпвали и жалби от други жени, че са били следени и закачани преди инцидента. Директорът на ОД МВР-Русе коментира още, че е имало голяма активност на „горещия телефон“, който полицията отвори след убийството за допълнителна информация по случая. Много граждани са се обаждали с готовност и желание да помогнат на разследването, каза Атанасов, съобщи Rusemedia.com. Повече информация към момента не може да бъде съобщена, тъй като все още продължават действията на органите на реда и прокуратурата. Северин Красимиров е в следствения арест и ще остане там, докато приключи разследването и прокуратурата внесе обвинителен акт в съда, за да се гледа делото срещу задържания за убийството. Обстановката в града вече е спокойна, и по-специално в ромските квартали, като преди седмица оттам е била изтеглена и жандармерията. Русенска област си остава една от областите с най-ниско ниво на престъпност в страната, отчете Атанасов. От началото на годината до момента най-голям е броят на престъпленията против собствеността, които заемат 54 %. Малко над 11 % от извършителите са непълнолетни. Положителна тенденция на намаляване има при грабежите, кражбите на коли и телефонните измами. През миналата година щетите от телефонните измами са били двойно повече – 120 000 лв., докато сега са само 60 000 лв. В резултат от действията на полицията са предотвратени измами за 50 000 лв., а 10 души са задържани за това престъпление. Активната работа за противодействие на разпространението на наркотици е довела до разкриване на двойно повече случаи – от 38 за м.г., сега те са 74. Извършителите са 43 души, от които 3 жени и 5 непълнолетни.", "date": "2018.10.29", "title": "Полицията в Русе излезе с нови разкрития около бруталното убийство на Виктория Маринова"}
{"url": "https://www.faktor.bg/bg/articles/zadarzhani-sa-nad-20-dushi-pri-aktsiyata-v-agentsiyata-za-balgarite-v-chuzhbina", "text": "\"Разследва се за организирана престъпна група, заподозряна за длъжностни, документни престъпления и подкупи. Арестувани са над 20 лица. Задържано е част от ръководството за българите в чужбина (АБЧ), в това число и председателят и главният секретар на агенцията\". Това стана ясно от думите на зам.-главния прокурор Иван Гешев пред журналисти след акцията в Агенцията за българите в чужбина от тази сутрин. Припомняме, спецпрокурори обискираха от рано сутринта адреси на агенцията в София, Кюстендил и Плевен. По думите на Гешев спецпрокуратурата работи с антикорупционната комисия. От СДВР охраняват действията по разследването. Зам.-председателят на Комисията по антикорупция Антон Славчев обясни, че се касае и за вземане на подкупи. Той потвърди за над 20 задържани. Обвинения ще има най-рано утре, допълни Славчев.", "date": "2018.10.29", "title": "Задържани са над 20 души при акцията в Агенцията за българите в чужбина"}
{"url": "https://www.faktor.bg/bg/articles/prokuraturata-ima-8-svideteli-za-palezha-na-zhilishteto-na-burgaskiya-fotoreporter", "text": "Прокуратурата разполага с 8 свидетели срещу обвинените за палежа на апартамента на бургаския фоторепортер Борислав Пенков. Преди 15 дни журналистът и съседите му бяха евакуирани по терасите, защото от пожара от запалената гума беше невъзможно да напуснат блока. В съда беше доведен обвиняемият за фактическото подпалване Румен Янакиев, който беше обявен за издирване. Въпреки твърденията му, че няма общо, съдията реши той да остане в ареста. Преди дни зад решетките остана и соченият за подбудител Петър Биберов, който вече има присъда за физическа саморазправа с фоторепортера. По думите на Таня Шулева, прокурор в Районна прокуратура – Бургас, Янакиев се е укривал, когато е научил, че ще бъде обявен за издирване, но решил да се предаде, след  като научил, че Биберов е задържан.", "date": "2018.10.29", "title": "Прокуратурата има 8 свидетели за палежа на жилището на бургаския фоторепортер"}
{"url": "https://www.faktor.bg/bg/articles/obshtestvo/zakon-i-red/greshen-stop-ubil-chetirimata-futbolisti-kray-svoshtov", "text": "Редица грешки са причина за тежката катастрофа на 13 септември до Горна Студена, при която загинаха четирима футболисти. Това става ясно от изследване на Института по пътна безопасност, съобщи БТА. Една от причината за катастрофата е сгрешената организация на движението. Грешно е поставен и знак \"Стоп\" с неправилни технически характеристики. Липсата на видимост и крайпътни съоръжения и знаци са объркали шофьорите на колата и камиона. Припомняме ви, че при зверския удар загинаха Димитър Кушев, Георги Вълчев, Генчо Стефанов и Ивелин Ивов, всички играчи на третодивизионния ФК \"Павликени\". Първоначално от полицята съобщиха, че колага им внезапно е изскочила на пътя Плевен-Русе, като водачът не е спрял на знак \"Стоп\". Автомобилът на младежите бе открит на около 50 метра от мястото на удара. Наложи се е смачканата кола да бъде разрязана от пристигналите на място пожарникари, за да бъдат извадени телата на загиналите.", "date": "2018.10.29", "title": "Грешен \"Стоп\" убил четиримата футболисти край Свощов"}
{"url": "https://www.faktor.bg/bg/articles/obshtestvo/zakon-i-red/daniel-mitov-opravdan-zamestnikat-mu-osaden-na-4-godini-za-aferata-sas-samoletnite-bileti", "text": "Спецсъдът оправда бившия външен министър Даниел Митов, но осъди бившия зам.-министър на външните работи Христо Ангеличин на 4 години лишаване от свобода. Последният ще трябва да плати и глоба от 4000 лева. Двамата бяха подсъдими за престъпление по служба и безстопанственост. Според прокуратурата, двамата са ощетили Министерството с близо 500 хил. лева, сключвайки 2 споразумения с Министерството на земеделието, прикачвайки се чрез тях към договор за купуване на самолетни билети и резервации.  Според съдията по делото не са събрани достатъчно доказателства, че Даниел Митов знаел за забавянето на обществената поръчка. В същото време обаче, заместникът му Христо Ангеличин е трябвало да контролира изпълнението на обществените поръчки за закупуване на самолетни билети, както и да упражни контрол върху шефовете на дирекциите за стопанска дейност и финанси. Той е бил длъжен да създаде организация, така че външно министерство да ползва същите добри условия при купуването на самолетни билети, каквито е имало Министерството на земеделието.", "date": "2018.10.29", "title": "Даниел Митов оправдан, заместникът му - осъден на 4 години за аферата със самолетните билети"}
{"url": "https://www.faktor.bg/bg/articles/obshtestvo/zakon-i-red/postoyanen-arest-za-mazha-zapalil-doma-na-fotoreportera-borislav-penkov", "text": "Постоянен арест за мъжа, обвинен за палежа пред дома на фоторепортера от Бургас Борислав Пенков. 33-годишният Румен Янакиев е физическият извършител на палежа. Преди дни магистратите оставиха за постоянно в ареста и обвиненият в подбудителство Петър Биберов, по  прякор „Кюфтето”. Днес в съдебната зала Румен Янакиев заяви, че е невинен и затова сам се е предал в полицията. Твърди, че цялото обвинение се основавало на показанията на един бездомник. Според Янакиев охранителните камери на заведението, в което работи като помощник готвач и на възлови места в Бургас, доказвали, че в нощта на палежа бил на работното си място. Пред медиите обаче запази мълчание.", "date": "2018.10.29", "title": "Постоянен арест за мъжа, запалил дома на фоторепортера Борислав Пенков"}
{"url": "https://www.faktor.bg/bg/articles/obshtestvo/zakon-i-red/23-godishna-zhena-e-zastrelyana-v-zhilishte-v-stolichniya-kv-nadezhda", "text": "23-годишна жена е застреляна в дома ѝ в столичния квартал \"Надежда\". Инцидентът е станал малко след 18.30 часа, информира МВР. По първоначални данни жената е живеела с детето си, което е на няколко месеца. При пристигането на полицията на адреса детето не е било намерено. Сигналът е подаден от съсед на жената, който е чул изстрелите. Предполага се, че съпругът на жената е евентуалният извършител на престъплението и се смята, че е въоръжен и опасен. Столичната полиция е вдигната на крак, за да издирва мъжа.", "date": "2018.10.29", "title": "23-годишна жена е застреляна в дома си, липсва няколкомесечното й бебе"}
{"url": "https://www.faktor.bg/bg/articles/obshtestvo/bolnitsite-poluchavat-s-200-mln-leva-poveche-dogodina", "text": "Мораториум върху нови болници и медицински дейности по Здравна каса и догодина, предвижда проекта за бюджет на институцията. Предложенията ще бъдат разгледани от депутатите. През 2019 г. болниците ще разполагат с близо 200 милиона повече, за да ни лекуват и така бюджетът по това перо за първи път ще надхвърли 2 милиарда лева, но се въвежда и по-строг контрол. Изключение за нови дейности ще има само, когато не се предлагат същите в областта. \"Какво пречи да имаме лечебни заведения, колкото пазарът изисква и където пазарът изисква. Какво пречи, че имаме хранителни вериги магазини една до друга или бензиностанции на къси участъци – някой да роптае от това нещо”, коментира Андрей Марков, управител на Аджибадем Сити Клиник УМБАЛ. Създаването на нови болници ще разрешават депутатите, а на нови медицински дейности – министрите. „Как така ще преместим лицензионните режими от министерството в Народното събрание или в Министерския съвет и това ще доведе до по-добри резултати, при положение, че там специалисти няма”, пита Калоян Стайков от Института за пазарна икономика пред bTV. В становище до парламента омбудсманът Мая Манолова предлага депутатите най-напред и отделно да разгледат финансовата рамка на проектобюджета.", "date": "2018.10.29", "title": "Болниците получават с 200 млн. лева повече догодина"}
{"url": "https://www.faktor.bg/bg/articles/obshtestvo/ulitsata/eksperti-greshno-postaven-stop-e-prichinil-katastrofata-sas-zaginalite-futbolisti-kray-ruse", "text": "Грешно поставен знак „Стоп” и неправилна организация на движението са причинили тежката катастрофа на главния път Русе – Плевен, при която загинаха четирима младежи от футболния клуб на Павликени. Това показва независимо изследване на Института за пътна безопасност. На 13 септември, часове след победен мач на стадиона в Козловец, петима от играчите на  футболния тим тръгват обратно към Павликени. На 16-ия километър шофьорът пропуска знак „Стоп” и колата е пометена от камион. Близките на загиналите футболисти са били на мястото в деня след инцидента. И до днес не знаят причината за катастрофата, но още тогава се натъкват на нередности по пътя.  „След удара 5-6 метра няма спирачен път, няма стопове, няма нищо. Там, където беше стопът, дори и да е спряло детенцето, няма никаква видимост”, каза Никола Кушев, помощник-треньор и баща на загиналия Димитър Кушев. Експеримент на Института за пътна безопасност показва, че дори и шофьорът да беше спрял на знака „Стоп”,  ударът едва ли щеше да бъде избегнат, тъй като знакът не отговаря на специфичните изисквания.", "date": "2018.10.29", "title": "Грешно поставен \"Стоп\" е причинил катастрофата със загиналите футболисти край Русе"}
{"url": "https://www.faktor.bg/bg/articles/politika/hlyab-i-pasti/balgarskoto-grazhdanstvo-e-pravo-za-vseki-makedonets-a-ne-na-pasportnata-mafiya", "text": "Наследството е нещо завещано от предците. То се получава, а не се купува. Разбира се всеки има правото да се откаже от своето наследство. Но да претендираш за чуждо наследство е углавно престъпление! За такова деяние се налага наказание, дори ако имаш искрено грешна представа за своето потекло! Вече три десетилетия развитието на Република Македония е блокирано, защото тя  И сега е принудена да понесе определено наказание! По време на дебата за конституционните промени в Собранието се разиграва сюрреалистичен дебат: Невенка Стаменковска од ВМРО ДПМНЕ обвини депутатите от СДСМ, че разказват детски приказки! Искането за промяна на името е искане, с което сами трябва да си наложим наказание. За първи път имаме договор, при който една от страните е неизвестна. Според договора, ще можем да ползваме исторически символи само с разрешението на Гърция.\" Соња Мираковска ѝ отговаря с нападката: \"Предишната власт прекара 11 години в комфорт, а хората през тези години си променяха идентичността като си купуват български паспорти и никой не се запита защо се случва това. С договора е защитена нашата идентичност!\" Договорът от Преспа е наистина без прецедент в световната история. И Македония наистина е принудена да плати определена цена – да прибави географска добавка към името си. Всичко това разбира се можеше да се избегне, ако непосредствено след обявяването на Независимостта, Македония беше осъзнала, че гръцките символи са ЧУЖДИ и могат да се ползват само с разрешение на гръцката страна, а българските символи са СВОИ, но могат да се ползват само, но ако не се прави опит те да бъдат представени като небългарски! Ако съвременният македонски \"идентитет\" се базира върху твърдението, че част от античната гръцка история принадлежи на Република Македония, а част от средновековната и модерната българската история всъщност не била българска... то този \"идентитет\" няма шансове никога да бъде международно признат. А и вътрешният консенсус около него няма да трае вечно!  Преди десетилетие промяната на името можеше да бъде избегната с исторически катарзис. Ако такъв не се случи, и след промяната на името проблемите на Македония ще продължат.  Това право е платено с потта, а често и кръвта на неговите предци. През 19 век предците на днешните македонци всъщност започват българското Възраждане и са в първите редици в борбата за учредяване на Българската екзархия. Тогава българският народ не разполага с никаква институция и Екзархията е неговата трудно завоювана културно – просветна автономия. За нея братята Миладиновци загиват в цариградската тъмница. Когато е проведен референдумът за Екзархията, православните на територията на днешната Република Македония с огромно мнозинство гласуват да се присъединят към нея! Те не виждат в това нова църква, или друга религиозна доктрина, а национална институция! По своя воля те стават съучредители на модерната българска нация! Македонци вземат участие в българското революционно движение и в създаването на съвременната българска държава. Македонската земя дава на модерната българска държава и нация писатели и генерали, учени и художници, министри и премиери.  Никой съвременен македонец не е длъжен да се идентифицира с тях, но и никой не може да му отнеме правото на това! Българското гражданство е право на всеки македонец и то нито се купува, нито подменя \"идентитета\", освен ако \"идентитетът\" не е една доктрина, която казва на бялото черно и изисква да вееш знаме със звездата от Виргина, която до 1976 никой не е виждал, да викаш: „Аце (Александър) е наш“, да „доказваш“, че „Българските народни песни“ на Миладиновци не били български...  Какво трябва още да се случи, за да разберат народните представители, че това е път за никъде?! Разбира се днешната българска администрация не е съставена от възрожденци, посветени на народното дело. Много от тях са мудни, много от тях са подкупни. Предвиждането на документите за гражданство понякога е бавен процес и понякога за неговото по-бързо придвижване се прибягва до материално стимулиране. За срам се създаде и т.н.  Не рядко нейните босове плюят България и македонските българи! Но всичко това са изкривявания на процеса, а не неговата същина. Българската държава, въпреки международния натиск, не може да отказва гражданство на потомците на македонските българи, защото те са заплатили прескъпа цена. Тя може само да се надява, че покрай неизбежното гюбре, от новите граждани ще излезе някой Димитър Талев, някой Симеон Радев, някой Андрей Ляпчев...", "date": "2018.10.29", "title": "Българското гражданство е право за всеки македонец, а не на паспортната мафия"}
{"url": "https://www.faktor.bg/bg/articles/izborat-na-premier-v-shvetsiya-boksuva-i-sotsialdemokratite-se-otkaza-da-sastavyat-pravitelstvo", "text": "И лидерът на Шведската социалдемократическа работническа партия Стефан Льовен днес се отказа от опита си да състави правителство, предаде \"Ройтерс\", цитиран от БТА. Така Швеция остава без ясен кандидат за министър-председател, близо два месеца след парламентарните избори, които не излъчиха категоричен победител. Льовен получи мандат да състави правителство на 15 октомври. Той е премиер на временно правителство, след като загуби вот на доверие на 25 септември. \"В светлината на отговорите, които получих досега, в настоящата ситуация за мен не съществува възможност да съставя правителство, което парламентът да одобри\", каза Льовен пред репортери след срещата си с председателя на Риксдага (парламента) Андреас Норлен. Лидерът на десноцентристкия опозиционен Алианс също безуспешно се опита да сформира кабинет след изборите на 9 септември. Нито един от двата традиционни партийни блока - червено-зеления - на социалдемократи, леви и зелени - и четирипартийния десноцентристки - не получи достатъчно гласове в 349-членния парламент, за да разполага с мнозинство. Разликата между тях е само един мандат - 144 за червено-зелената коалиция срещу 143 за десноцентристите. Нито един от двата блока не желае да влезе в коалиция със спечелилата 62 мандата националистическа антиимигрантска партия \"Шведски демократи\". Ръководителят на \"Шведски демократи\" Пер Ими Окесон по-рано заяви, че е отворен за диалог с десните, но ще гласува срещу правителство, което не е готово за преговори с неговата партия, включително и срещу консервативния лидер на Умерената коалиционна партия Улф Кристенсон, предаде ТАСС. Кристенсон първи направи опит да състави правителство, но в средата на октомври се отказа, последван сега от Льовен. Председателят на парламента има право да даде четири последователни мандата за съставяне на правителство. В случай на неуспех ще бъдат насрочени нови избори.", "date": "2018.10.29", "title": "Изборът на премиер в Швеция буксува - и лидерът на социалдемократите се отказа да прави кабинет"}
{"url": "https://www.faktor.bg/bg/articles/novini/svyat/avstriyski-ministar-es-nyama-da-mozhe-da-se-otkazhe-ot-smyanata-na-chasovoto-vreme", "text": "Европейският съюз няма да може да се откаже от смяната на часовото време два пъти годишно от догодина, тъй като няколко страни членки имат резерви. Това заяви днес австрийският министър на транспорта Норберт Хофер, цитиран от ДПА и БТА. Хофер е домакин на неофициална среща на европейските министри на транспорта в град Грац днес, където те ще обсъдят предложението на Европейската комисия да бъде изоставено преминаването към лятно часово време между пролетта и лятото. Важно е да се избегнат \"кръпки\" от различни часови зони в ЕС, подчерта транспортният министър на Австрия, коята в момента е ротационен председател на ЕС. Според Хофер две или три страни членки не искат да въвеждат промените през 2019 година, защото техническата подготовка в авиотрафика и други сектори може да отнеме 18 месеца. При онлайн анкета, проведена неотдавна в ЕС, 84 процента от участвалите 4,6 милиона души подкрепят премахването на смяната на часовото време.", "date": "2018.10.29", "title": "Австрийски министър: ЕС няма да може да се откаже от смяната на часовото време"}
{"url": "https://www.faktor.bg/bg/articles/zoran-zaev-zapochva-konsultatsii-za-konstitutsionnite-promeni-e-izklyucheni-ot-vmro-dpmne-deputati", "text": "В понеделник следобед в македонския парламент премиерът Зоран Заев, министърът на външните работи Никола Димитров и министърът на правосъдието Рената Десковска ще се срещнат с осемте изключени от опозиционната ВМРО-ДПМНЕ депутати за консултации във връзка с конституционните промени, потвърди пред македонската медия „24 Вести“ високопоставен функционер от правителството. Според източника, представителите на правителството и осемте депутати ще се координират около условията, които поставиха бившите опозиционни народни представители, за да гласуват за отваряне на Конституцията .Те искат промени за усилване на защитата на идентичността, македонския език и употребата на термина Северна Македония за вътрешна употреба да бъде обвързана с членството в Европейския съюз. Очаква се да се те да обсъдят и т.нар. орган за помирение за събитията в македонския парламент от 27 април м.г. Според източници от депутатската група на бунтовниците от ВМРО-ДПМНЕ, те ще представят конкретно писмено предложения на премиера Заев и министрите, а очакванията са на срещата да присъстват и тримата обвинени депутати за гореспоменатите събития, въпреки че в понеделник Наказателният съд ще заседава по случая.", "date": "2018.10.29", "title": "Зоран Заев започва консултации за конституционните промени с изключените от ВМРО-ДПМНЕ депутати"}
{"url": "https://www.faktor.bg/bg/articles/borisov-razgovarya-s-tsipras-i-avramopulos", "text": "Премиерът Бойко Борисов, който е в гръцката столица Атина за форума ЕС - Арабски свят, се срещна с премиера на Гърция Алексис Ципрас, с президента на Кипър Никос Анастасиадес и с еврокомисаря Димитрис Аврамопулос. \"С премиера на Гърция Алексис Ципрас и с президента на Кипър Νίκος Αναστασιάδης (Nicos Anastasiades) дискутирахме предстоящата във Варна среща на Съвета за сътрудничество на високо равнище между България, Румъния, Сърбия и Гърция, на която ще обсъдим изграждането на транспортните коридори в района. Призоваваме ЕС, другите държави от региона и международните финансови институции да се ангажират с финансиране на проектите за свързаност. Всички страни ще бъдем по-силни и сигурни, когато посрещаме предизвикателствата на променящия се свят обединени\". Новината премиерът съобщи на страницата си във Фейсбук. Той отчете в социалната мрежа и разговорите си с еврокомисаря. \"Проведох среща с европейския комисар за миграцията Димитрис Аврамопулос, който поздрави страната ни за успешното председателство на Съвета на ЕС. Договорихме се да продължим инициативите за присъединяването на Западните Балкани към Европейския съюз\", написа Бойко Борисов.", "date": "2018.10.29", "title": "Борисов дискутира с Ципрас и Аврамопулос предстоящата балканска среща във Варна"}
{"url": "https://www.faktor.bg/bg/articles/tsvetanov-za-aktsiyata-v-agentsiyata-za-chuzhdentsite", "text": "Винаги много се е говорило за възможности за корупционни схеми при получаването на българско гражданство. Компетентните органи показват, че имаме нулева толерантност към подобни деяния, които уронват името на държавата. Това каза председателят на парламентарната група на ГЕРБ и зам.-председател на партията Цветан Цветанов по повод акцията на прокуратурата в Държавната агенция за българите в чужбина, предаде Novini.bg.  \"Не трябва да коментираме, докато прокуратурата не изнесе доказателства и факти. Мога да заявя, че като политици подкрепяме подобни акции, които се справят с тези проблеми. Не трябва да се възприема, че в правителството има някакви квотни разпределения, за да се задоваляват политически искания. В коалиционното споразумение ясно е разписано всичко. Това, което направихме, е, че всяка една от формациите направи своите предложения, за да работим добре и правилно. Това, което мога да кажа, е, че за тази агнеция Обединени патритоти имаха предложение и то не е направено, за да се осигурява \"чадър\" на председателя. Ние реагираме веднага на подобни практики. Подкрепяме всяко едно действия на органи и институции, които се борят с корупцията. Подкрепяме и всяко едно кадрово решение, което води до по-добра работа\" добави Цветанов коментирайки новината, че председателят на ДАБЧ Петър Харалампиев, който е предложен за шеф на агенцията от Обединени патриоти, е задържан. \"Трябва да отчитаме добрите неща, които се случват в държавата. Вчера имаше извънредно заседание на Министерски съвет. На него беше приет проектобюджета за 2019 година. Всички видяхте какво казват цифрите вътре - над 5,5 млрд. повече за заплати, пенсии, социални разходи, образование, здравеопазване, намаляване на дефицита, икономически ръст, ръст на БВП. Това показва, че изпълняваме обещанията от управленската си програма. Да, има противоречия в коалицията, но те не са на база политики, а по-скоро междуличностни. Българските граждани много добре разбират какви ангажименти сме поели и как ги изпълняваме. БСП не може да бъде алтернатива на сегашното управление с \"Визия за България\". Най-важното е, че вчера МС даде възможност на парламента да започне работа по приемането на Бюджет 2019\", категоричен беше Цветанов. \"Обединени патриоти трябва да решат вътрешните си проблеми. Имаме нужда от една още по-силна политическа воля, за да продължим да изпълняваме управленската си програма и ангажименти. Ако има нужда, ще свикаме коалиционен съвет по темата за кадровите решения. Трябва да има споделена отговорност в коалицията. Не трябва да се делим, че някой е понесъл повече или по-малко отговорност. Трябва да обединим общите си усилия, за да бъде управлението успешно. Не трябва да се прехвърля отговорността към един от двата субекта във властта. Днешните действия на компетентините органи трябва да бъдат подкрепени и от Обединени патриоти, и от ГЕРБ. Трябва да гарантираме на органите, че им оказваме пълна подкрепа\", добави той по темата за кацията в ДАБЧ. \"Мога категорично да заявя, че държавата е много по-силна от всеки, който иска да я разклати. МВР извършва необходимото, за да се справи с посегателството над полицаи. Обстановката в Мъглиж е спокойна и полицията си е свършила перфектно работата\", обяви Цветанов за поредния инцидент, при който роми нападнаха полицаи.", "date": "2018.10.29", "title": "Цветанов за акцията в Агенцията за българите в чужбина: Нулева толерантност към всякакви корупционни схеми"}
{"url": "https://www.faktor.bg/bg/articles/putin-e-podpisal-ukaz-za-nagrazhdavane-na-aleksandar-vuchich-s-orden-sveti-aleksandar-nevski", "text": "Президентът на Русия Владимир Путин е подписал указ за награждаване на сръбския държавен глава Александър Вучич с орден „Свети Александър Невски“, съобщава белградския ежедневник „Вечерне Новости“. Това е най-голямо признание се дава отново на сърбин след близо 100 години и според изданието говори за отношенията между руския лидер и сръбския президент. Последният лауреат е добре известният бивш сръбски премиер Никола Пашич, известен с проруската си политика преди и по време на Първата световна война.  Досега подобно признание са получавали още граф Сава Владиславич Рагузински, барон Петър Дука (сръбски генерал в Хабсбургската войска), княз Никола Петрович Ниегош, крал Милан Обренович и крал Александър Караджорджевич (като престолонаследник).", "date": "2018.10.29", "title": "Путин е подписал указ за награждаване на Александър Вучич с орден „Свети Александър Невски“"}
{"url": "https://www.faktor.bg/bg/articles/sled-raznoglasiya-za-tsenata-indiya-i-rusiya-se-dogovoriha-za-dve-fregati-sas-svrahzvukovi-krilati-raketi-bramos", "text": "Русия и Индия подписаха договор за доставка на две фрегати за Индийския военноморски флот, предава БГНЕС, като се позовава на вестник \"Икономик таймс\".   Според изданието, става въпрос за два нови военни кораба, които Москва ще построи за Ню Делхи. Индийската страна държи те да бъдат оборудвани с разработваните съвместно свръхзвукови крилати ракети \"БраМос\".   Неназовани източници са потвърдили пред вестника, че договорът е бил подписан миналата седмица, а стойността на сделката е 950 млн. американски долара. Очаква се на по-късен етап да бъде подписан договор и за строителството на други две фрегати от същия тип, които обаче да бъдат произведени в Индия.   Очакваше се договорът да бъде подписан по време на визитата на президента на Русия Владимир Путин в Индия на 4 и 5 октомври.   Според \"Икономик таймс\" обаче тогава двете страни не са успели да постигнат споразумение, тъй като са имали разногласия относно цената.", "date": "2018.10.29", "title": "След разногласия за цената, Индия и  Русия се договориха за две фрегати с крилати ракети \"БраМос\""}
{"url": "https://www.faktor.bg/bg/articles/novini/svyat/izprashtachat-na-bombite-v-sasht-fen-na-putin-smyata-go-za-velik-lider", "text": "Цезар Сайок, обвинен, че е изпращал по пощата самоделни бомби на известни педставители на Демократическата партия в САЩ през 2015 година няколко пъти писал в страницата си във \"Фейсбук\" за \"руските братя\". \"Не е ясно какво означават тези споменавания на руснаците, не е ясно и как Сайок е започнал да споделя и разпространява пропаганда, изпълнена с добронамерено отношение към действията на Русия в Сирия\", пише The Washington Post. Аналогични теми присъстват и в профила hardrockintlent в Twitter, който също принадлежи на Сайок. През юли 2016 година той написал: \"Пристигнаха моите братя от Русия, роднините на великия лидер Путин ни посещават днес\". През 2015 година най-малко пет пъти той пише във \"Фейсбук\" отново за загадъчните \"руски братя\", а на публикуваната снимка е Сайок с група неизвестни мъже. В постовете си той споменава конкретни места, прякори (или потребителски имена) или общности, например, \"Брайтън-Бийч в Бруклин, където живеят много руснаци\", цитира изданието негови постове в социалната врежа. През април 2016 година в профила му се появява видео, прославящо \"борбата в Сирия против ИД\". Постовете съответстват на сюжетите на кремълската пропаганда, създаващи положителен образ на Русия.", "date": "2018.10.29", "title": "Изпращачът на бомбите в САЩ фен на Путин, смята го за \"велик лидер\""}
{"url": "https://www.faktor.bg/bg/articles/kremal-glavnata-tsel-na-sreshtata-putin-tramp-e-sveryavane-na-chasovnitsite", "text": "Главната цел на предстоящата среща между президентите на Русия и САЩ Владимир Путин и Доналд Тръмп е „сверяване на часовниците“, съобщи прессекретарят на Кремъл Дмитрий Песков, цитиран от РИА Новости. Той отбеляза, че президентите на Русия и САЩ традиционно имат много теми, по които трябва да обменят мнения. „Както и преди, има много въпроси, касаещи се до стратегическата стабилност, още повече в контекста на озвученото намерение на САЩ да излязат от ДРСМО“, уточни Песков. Освен това лидерите ще обсъдят двустранните отношения. Путин и Тръмп трябва да се срещнат на 11 ноември в Париж, където ще се проведат мероприятия, посветени на 100-годишнината от края на Първата световна война. Предишната среща между двамата се състоя през юли в Хелзинки. На нея президентите обсъдиха практически целия спектър на двустранните отношения и международния дневен ред, като по някои теми бяха постигнати договорки.", "date": "2018.10.29", "title": "Кремъл: Главната цел на срещата между Путин и Тръмп е сверяване на часовниците"}
{"url": "https://www.faktor.bg/bg/articles/taynite-aresti-nakazatelniya-kodeks-predizvikaha-raznoboy-v-advokatskoto-sasloviya", "text": "Πpeдcтaвитeлитe нa aдвoĸaтcĸoтo cъcлoвиe нe ca eдинoдyшни в мнeниeтo cи зa eднa oт пpeдлaгaнитe oт ĸaбинeтa пoпpaвĸи в Haĸaзaтeлнo-пpoцecyaлния ĸoдeĸc (HΠK), дoвeлa дo пyблични пpитecнeния зa „тaйни apecти“ и „cĸpитo зaдъpжaнe“, коментира изданието defacto.bg. Teмaтa, ĸaĸтo вече писахме, бe пoдeтa oт бившия пpaвocъдeн миниcтъp, ceгa aдвoĸaт Aнтoн Cтaнĸoв, ĸoйтo минaлия пeтъĸ пpизoвa Bиcшия aдвoĸaтcĸи cъвeт дa peaгиpa нa пpeдлoжeниeтo зa пoпpaвĸи в HΠK, cпopeд ĸoeтo пpи „нeoтлoжнa нeoбxoдимocт“ пpaвoтo нa зaдъpжaнитe дa yвeдoмявaт близĸи или пoзнaти,  ce oтлaгa дo 48 чaca. Oт Bиcшия aдвoĸaтcĸи cъвeт oбaчe нямa дa peaгиpaт, пoдcĸaзвaт зaщитници. Зaщoтo в cъщия дeн зaм.-пpeдceдaтeлят нa cъвeтa Людмил Paнгeлoв в интepвютa, вĸлючитeлнo и пpeд БHP, вeчe e зaявил, чe пpитecнeниятa зa „тaйни apecти“ ca пpeĸoмepни. Дaли тoвa e мнeниeтo нa цeлия Bиcш aдвoĸaтcĸи cъвeт вepoятнo нямa и дa paзбepeм. A пpитecнeниятa ca зa нoвия тeĸcт нa чл. 63, aл. 9 oт HΠK, въвeждaн c пpexoдни paзпopeдби в пpoĸтa зa Haĸaзaтeлeн ĸoдeĸc (HK), oдoбpeн минaлaтa ceдмицa нa пъpвo чeтeнe в пapлaмeнтa. Hopмaтa глacи: „Koгaтo e нaлицe нeoтлoжнa нeoбxoдимocт дa ce пpeдoтвpaти нacтъпвaнeтo нa тeжĸи нeблaгoпpиятни пocлeдици зa живoтa, cвoбoдaтa или физичecĸaтa нeпpиĸocнoвeнocт нa лицe или зa дa ce пpeдoтвpaти cитyaция, пpи ĸoятo нaĸaзaтeлнoтo пpecлeдвaнe мoжe дa бъдe cepиoзнo възпpeпятcтвaнo, yвeдoмлeниeтo пo чл. 7 пo oтнoшeниe нa ĸoнĸpeтнo лицe мoжe дa ce oтлoжи зa cpoĸ дo 48 чaca„.  Ha зaceдaниe нa пpaвнaтa ĸoмиcия cтaнa яcнo, чe и BKC, и пpoĸypaтypaтa имaт зaбeлeжĸи ĸъм тoзи тeĸcт. Aнтoн Cтaнĸoв нa cвoй peд нaпoмни, чe пo Koнcтитyция вceĸи имa пpaвo нa aдвoĸaт пo вcяĸaĸъв пoвoд и пo вcяĸo вpeмe нa дeнoнoщиeтo, вĸлючитeлнo и oт  мoмeнтa нa cвoeтo зaдъpжaнe. Зa тoвa пpeдлoжeниeтo зa  oтлaгaнe във вpeмeтo нa тoвa пpaвo пpoтивopeчи нa ocнoвния зaĸoн. „Bъзмoжнocттa eднo зaдъpжaнo лицe дa ocтaнe зa 48 чaca в нeизвecтнocт зa cвoитe близĸи e възпpиятиe нa oбщecтвoтo, нo нe и cъдъpжaниeтo нa caмaтa нopмa и пpeтecнeниятa в тaзи нacoĸa ca пpeĸoмepни“, зaявявa oбaчe пpeд БHP зaм.-пpeдceдaтeлят нa BAдC aдвoĸaт Людмил Paнгeлoв. „Cпopeд тaзи нopмa мoжe дa бъдe oгpaничeн ĸoнтaĸтът нa зaдъpжaния caмo c ĸoнĸpeтнo лицe. Toecт, aĸo тoй пoиcĸa дa ce oбaди нa Ивaн, дa peчeм, мoжe дa нe мy бъдe paзpeшeнo в пpoдължeниe нa 48 чaca дa гo нaпpaви, нo c вceĸи дpyг, ĸoгoтo избepe, би мoгъл дa ce cвъpжe“, e пpoчитът нa зaм.-пpeдceдaтeля нa aдвoĸaтитe.", "date": "2018.10.29", "title": "\"Тайните арести\" в НПК  предизвикаха разнобой в адвокатското съсловия"}
{"url": "https://www.faktor.bg/bg/articles/obshtestvo/zakon-i-red/prokuror-i-sledovatel-uchastvali-v-piyanski-skandal-podadoha-ostavki", "text": "Военният прокурор и следовател, срещу които миналата седмица беше образувано дело за хулиганство след пиянски скандал в заведение, сами са поискали да напуснат съдебната система, съобщава lex.bg. В сряда Прокурорската колегия ще разгледа молбите за напускане на обвинителя полк. Спас Илиев и на следователя подполк. Калоян Узунов. Те са подали оставки миналата седмица и искат да бъдат освободени от 25 ноември, когато изтича едномесечното предизвестие. На 24 октомври от прокуратурата съобщиха, че е започнало досъдебно производство за хулиганство срещу военни прокурор и следовател заради скандал и инцидент с пистолет, разследването по което с постановление на главния прокурор Сотир Цацаров е възложено на Военноокръжната прокуратура в Сливен. Два дни по-рано полковникът и подполковникът от Военноокръжната прокуратура в София са били в заведение на ул. „Цар Самуил“. След употреба на алкохол двамата предизвикали скандал с други посетители. На излизане военният следовател демонстративно извадил законно притежаван пистолет „Глок 19“ и пред очите на други хора, които също си тръгвали от заведението, стрелял по метална врата на отсрещната сграда. Свидетели на инцидента се обадили на тел. 112 и на място пристигнали патрули на столичната полиция. След като установили длъжността на двамата пияни мъже, униформените се обадили на Военната полиция. Междувременно били повикани и военни прокурори, и военен следовател, които незабавно извършили оглед и личен обиск, иззели оръжието и боеприпасите, разпитали и свидетели. По разпореждане на Сотир Цацаров, срещу военния прокурор и военния следовател миналата седмица започна и дисциплинарно производство. Наскоро обаче Конституционният съд обяви за противоконституционен текста от ЗСВ, според който магистрат не може да напуска системата докато срещу него има висящо дисциплинарно производство. Така че Спас Илиев и Калоян Узунов могат да напуснат, но няма да могат да си вземат обезщетението от до 20 заплати за прослужени години, докато не приключи наказателното производство срещу тях.", "date": "2018.10.29", "title": "Прокурор и следовател, участвали в пиянски скандал, подадоха оставки"}
{"url": "https://www.faktor.bg/bg/articles/petak-13/da-varshish-mrasnata-rabota-na-putin-vazhodat-na-gru-koeto-zameni-prilepa-ot-gerba-na-organizatsiyata-s-karamfil", "text": "Всяка есен, на 5 ноември, руската тайна служба ГРУ празнува своя рожден ден. Официално празникът се нарича Ден на военния разузнавач и чества основаването на съветската военна разузнавателна служба през 1918 г. В сградата на ГРУ в Москва - модерна, функционална сграда, министърът на отбраната произнася вдъхновяваща реч, последвана от раздаването на медали за заслужили служители. Тази година обаче - на 100-годишния юбилей на GRU - настроението далеч не е весело. Вместо празнична атмосфера, Министерството на отбраната проведе кризисна среща в централата. И очевидно беше  \"Пълна некомпетентност\" и \"необуздана слабост/мърлявщина\" са само някои от обвиненията срещу агенцията, а един шегаджия дори попитал, \"защо агентите на ГРУ в чужбина просто не си сложат будьоновките\"? (Будьоновка е името на заострена шапка, украсена с петолъчка, която членовете на Червената армия започнат да носят през 1918 г.) В момента ГРУ има проблеми да остане извън заглавията. Това само по себе си е признак на криза, като се има предвид, че шпионите обикновено предпочитат да стоят далеч от новините. Доскоро само шепа хора в чужбина знаеха какво означава съкращението ГРУ, за повечето хора руското разузнаване е синоним на Федералната служба за сигурност (КГБ-бел. ред.), която някога е била оглавявана от Владимир Путин. Това, обаче, наскоро се промени, след като през последните седмици се появяват редовно нови подробности за ГРУ. Независимо дали става дума за отравянето на бившия двоен агент Сергей Скрипал в Солсбъри, Великобритания или за кибератаката в Хага, разобличаването на плановете за преврат на Балканите или хакването на антидопингови агенции, президентската кампания на САЩ, компютърната мрежа на германския парламент или малайзийската прокуратура, разследваща свалянето на самолета над Украйна, ГРУ оставя следите си навсякъде. Серията от гафове е изненадваща, както и фактът, че тази разузнавателна служба е станала толкова вездесъща. Дали все още е само секретна военна служба или се е превърнала в нещо повече? И ако е така, как е станало това? Андрей Солдатов също си задава такива въпроси. Московският журналист от години пише за света на руските тайни служби. Сега вече и той не го разбира. Той звучи малко като музикален критик, който е бил принуден да слуша пневматичен чук, вместо струнен квинтет. До неотдавна ГРУ беше смятана за професионална, макар и не особено гнуслива. Но последните новини - като атаката от 4 март, в която бившият агент Скрипал трябваше да бъде убит с невротоксин в Солсбъри, показа агенцията в различна светлина.  Двамата мъже, заподозрени от британците за престъплението, твърдяха от руската телевизия, че не са нищо повече от безобидни туристи. Изпълнението беше абсурдно неправдоподобно и не отне много време, за да бъде опровергано. Платформата за разследваща  журналистиката Bellingcat бързо  разкри, че и двамата са високопоставени офицери от ГРУ и са получили най-високата държавна награда в Русия: \"Герой на Отечеството\".  Сайтът идентифицира мъжете, които пътуват под псевдонимите Руслан Боширов и Александър Петров като Анатолий Чепига и Александър Мишкин. Само месец след Солсбъри в Хага последва още една тромава операция. Четирима служители на ГРУ привличат вниманието на Холандските служби докато се опитват да проникнат в компютърната мрежа на Организацията за забрана на химическите оръжия от един паркинг. Четиримата влезли в страната с дипломатически паспорти и били посрещнати на летището от служител на руското посолство. В компютъра им имало все още следи от атака срещу антидопингова конференция. Солдатов описва тази история като \"кошмар\" и добавя, че тя е по-странна дори от операцията в Солсбъри. Как може секретна служба да действа толкова глупаво? И какво става в главите на военните офицери, които са изпратени да атакуват спортни организации, вместо военни цели?  За да се отговори на този въпрос трябва да се погледне миналото на ГРУ. Още от времето когато всепроникващото КГБ е разформировано, Русия става дом за широка палитра от спецслужби. Първо главно управление на КГБ става Служба за външно разузнаване. Службата се смята за \"елегантна и шик\" и се намира в \"гората\", както наричат на жаргон щаб-квартирата и. Девето главно управление на КГБ се превръща във Федерална служба за отбрана, която отговаря за защитата на Путин и Кремъл. От ФСО се боят преди всичко, защото самата близост с Путин вече е синоним на власт. Останалата част от КГБ става Федерална служба за сигурност (ФСС), вътрешното разузнаване. Това е най-известната разузнавателна служба, която се разполага в щаб-квартирата на КГБ на Лубянския площад. За съжаление, тя възприема и някои от методите на съветската секретна политика. Това, което толкова силно отличава ГРУ е фактът, че това е единствената разузнавателна служба, която няма нищо общо с КГБ и неговото наследство. То е било и си остава подчинено на Генералния щаб на въоръжените сили на Руската федерация. ГРУ дори притежава собствена армия. \"Спецназ\" на ГРУ представляват елитни части, обучени да действат на територията на врага. Те служат и за привличането на нови агенти. Тези, които се проявят в службата си в спецназ имат добри шансове за кариерен растеж в апарата на ГРУ. Ето защо типичните агенти на ГРУ се различават от своите цивилни колеги в Службата за вътрешно разузнаване. Като правило, те не са \"остри\" анализатори с добри обноски, а социални катерачи, на които им липсва финес. Макар че знаят как да скрият взривно устройство и се чувстват по-добре под вражески огън, отколкото в провинциална Англия. На пръв поглед двамата заподозрени за Солсбъри, офицерите от ГРУ Чепига и Мишкин попадат в тази матрица. И двамата са извървели впечатляващ път от отдалечени села в руските покрайнини до офицерските клубове на столицата. Докато колегите им от КГБ са принудени да наблюдават как през 1991 година бива демонтиран паметникът на техния кумир, основателят на съветската тайна полиция Феликс Дзержински, а всласта им се поделя, на ГРУ изобщо не му се налага да се реформира. То дори няма собствена пресслужба и досега. Но след идването на Путин в Кремъл през 2000 година ГРУ губи влияние спрямо ФСС, което става все по-мощно, а радикалната военна реформа започнала през 2008 година, директно се отразява на управлението. След това министърът на отбраната Анатолий Сердюков \"освободи\" ГРУ и от спецназовците.  \"Идеята беше избавяне от съветското наследство, но по това време Сердюков не е предвиждал, че ще започне нова студена война\", казва военният експерт Александър Голц. Вероятно не е случайно, че по това време ГРУ символично е лишена от власт. Традиционната абревиатура е съкратена до ГУ - от \"Главно разузнавателно управление\" на Генералния щаб на руската армия то е сведено до \"Главно управление\" на Генералния щаб на руската армия, макар че предишното наименование се запазва в ежедневната употреба. Междувременно прилепът от оригиналния герб на организацията, която ветераните от ГРУ с гордост си татуирали, е заменен от карамфил. \"В ГРУ не обичат Путин\", казва известният разследващ журналист Сергей Канев, чиито материали помогнаха да бъде разобличен предполагаемият туристи Руслан Боширов като полковникът от ГРУ Анатолий Чепиги, а също така разкри, че официалните представители в Министерството на отбраната са бесни на ГРУ.  \"На срещата през уикенда е имало ядосани хора\", казва той, добавейки, че е научил каква е била атмосферата от сигурен източник. Ако се вярва на източника на Канев, то в средата на септември президентът Путин е извикал ръководителя на ГРУ генерал-полковника Игор Коробов и го е нахокал. Говори се, че след това Коробов припаднал в дома си. Канев е принуден да напусне Русия след като бива предупреден от свой приятел, че се подготвя обвинение срещу него. Канев работи в проект, финансиран от Михаил Ходорковски, който съвсем наскоро публикува разследване за частната военна компания \"Вагнер\", оглавявана от бивш офицер от ГРУ и тренираща в база на ГРУ в южна Русия. Човекът, за когото се смята, че ръководи ЧВК, е бизнесмен от кръга на Путин. Канев не смята, че странните неуспехи на тайната служба през последните години са проблем, специфичен за ГРУ.  \"Цялата държавна система се влошава,\" казва той. Ако длъжностни лица продават достъпа до паспортната база данни на страната, което се случи при разследването на случая \"Скрипал\", то защо тогава военното разузнаване да е изключение? Въз основа на броя на случаите, в които управлението е било хванато \"по бели гащи\" напоследък, можем да предположим, че отскоро ГРУ разширява компетенциите си. Това разширяване е свързано със забележителен обрат в агенцията, започнал през 2012 г. Тогава министърът на отбраната Сердюков бе заменен от Сергей Шойгу, един от най-могъщите и амбициозни мъже от вътрешния кръг на президента, който често е виждан с Путин по време на неговите почивки сред природата. Шойгу частично промени военните реформи на своя предшественик, като същевременно повиши престижа на армията, открива нови ресурси и възможности за вербовка. Под негово ръководство армията през 2013 г. обяви своя \"голям лов за програмисти\", набира студенти от университети и започна да финансира хакерски състезания. От всичко това печели и ГРУ. Шойгу дори връща обратно в ГРУ частите \"Спецназ\". Но най-много управлението печели от радикалната промяна във външната политика на Русия и украинската криза. През 2014 година войски на ГРУ в униформи без отличителни знаци участват на терен в анексирането на Крим и се сражават срещу украинската армия в Донбас. За тези операции двамата заподозрените от Солсбъри получават медали, връчени им от самия Путин. През 2015 година ГРУ подготвя руската военна интервенция в Сирия, а официалните лица в Кремъл остават доволни от резултатите. \"Ентусиазмът към \"малките зелени човечета\", които да изпълняват секретни операции започна в Крим. Създаде се впечатлението, че светът може да бъде управляван от нещо подобно. Това е логиката на руското лидерство: единственият инструмент, с който Русия може да се похвали на международно ниво е военната сила и докато няма открита битка, ГРУ е инструментът, чрез който се извършват тайни операции\", казва военният експерт Александър Голц. Това е и началото на засилващата се намеса на ГРУ в области, от които преди не се интересуваше. През 2016 г. например, ГРУ стана толкова активна, че управлението и генерал Коробов, бяха заплашени от санкции от Министерството на финансите на САЩ. През април 2016 г. ГРУ проникна в компютрите на Демократичния национален комитет и кампанията на Хилъри Клинтън за президентските избори, нещо, което конкурентната руска разузнавателна служба също успя да направи. ГРУ обаче отиде доста по-далеч от хакерството - направи така, че имейлите да бъдат публикувани. Фактът, че ГРУ, а не други хакери, е източникът на публикуваните имейлите се потвърждава от обвинителния акт на специалния прокурор Робърт Мълър, в който са посочени имената на 12 офицери, отговарящи за операцията. ГРУ проведе и няколко зрелищни \"офлайн\" операции през 2016 година. През октомври медиите гръмнаха след опит на проруски сили да свалят правителството в Черна гора. Служител на ГРУ, участвал в заговора, беше арестуван в съседна Сърбия, а Николай Патрушев, председател на руския Съвет за сигурност, го спаси след бързо пътуване до Белград. Случаят беше смущаващ, но беше бързо забравен от международната общност. През същата година ГРУ зарази компютрите на спортни организации в Рио де Жанейро и Лозана в опит да ограничат последиците от руския допинг скандал на Олимпийските игри през 2014 г. Намесата на ГРУ изглежда странно, като се има предвид, че системният допинг в Русия всъщност се е прилагал под егидата на ФСС, както свидетелства Григорий Родченков.  Защо ГРУ би помогнал на своя конкурент ФСС да се измъкне от тази бъркотия?  \"Защото има капацитета да го направи\", казва британският експерт по разузнаването Марк Галеотти. Той обяснява, че всички разузнавателни служби се стремят да служат на Путин по начини, които доказват колко са полезни за него.  \"Това е най-важното нещо за руските официални лица: да отгатнат какво ще пожелае Путин утре\". \"От 2016 година ГРУ се превърна в политически инструмент. Това е нещо ново. Военните не са се намесвали в руската политика от въстанието на декабристите през 1825 г. Това е много опасно и последствията са непредсказуеми\", смята Солдатов. Въпрос е как гледа на всичко това Владимир Путин - иска ли да продължи да използва ГРУ за постигането на нетрадиционни цели или вече съжалява за тази идея. Неотдавнашните неуспехи не са първи за управлението: през 2004 година агенти на ГРУ убиха лидера на чеченските сепаратисти Зелимхан Яндарбиев в Катар. Агентите бяха разкрити и арестувани, но в същото време това не нанесе сериозни щети на ГРУ. Според Солдатов, всичко зависи от министъра на отбраната. За разлика от ФСС и СВР, ГРУ не се подчинява директно на президента, а на Генщаба и министъра на отбраната. И като се има предвид, че Путин е много доволен от амбициозния Шойгу, напълно е възможно прегрешението на ГРУ да не навреди на министъра. Но мнозина в Москва, както и на Запада са изненадани от постоянството, с което новите скандали преследват ГРУ.  \"Страната напълно се промени след 2014 година, но ние още не сме го разбрали и живеем, сякаш всичко си е както едно време\", казва Солдатов.", "date": "2018.10.29", "title": "Да вършиш мръсната работа на Путин: Възходът на ГРУ, което замени прилепа от герба си с карамфил"}
{"url": "https://www.faktor.bg/bg/articles/turtsiya-ni-vrashta-mityo-ochite", "text": "Турските власти са одобрили екстрадицията на несебърския бос Димитър Желязков, съобщи “24 часа”. Близки на Митьо Очите казаха, че самият той искал по-бързо да приключи процедурата и да бъде върнат в България. Според неофициална информация делото за екстрадицията на несебърския бос е било гледано преди около петнайсетина дни, но все още в България не са получени необходимите документи от турската страна. Те трябва да пристигнат в правосъдното министерство, след което да се организира конвоирането на Митьо Очите в България, обясниха бургаски юристи. Желязков бе арестуван в Истанбул в началото на август т.г., а броени дни преди това при акция на специализираната прокуратура в Бургас и съседни градчета бяха задържани 19 души. Част от тях бяха обвинени в участие в организирана престъпна група за рекет, палежи, побоища и наркотици с лидер Димитър Желязков. Самият той бе задържан в луксозен хотел в Истанбул заедно със зърнения бос и общински съветник от Бургас Бенчо Бенчев. В Пловдив днес главният прокурор Сотир Цацаров, който участва в национална среща на съдебните медици, потвърди за връщането на Димитър Желязков – Митьо Очите в България, съобщи БНР.  „Приключила е процедурата по екстрадацията в турския съд и предстои връщането му в България“, посочи Цацаров. „Кога точно ще бъде предаден Димитър Желязков, зависи отново от турския съд“, заяви още той. В петък главният прокурор съобщи, че тече процедура по екстрадиция на семейство Баневи във френския съд.  Николай Банев и съпругата му Евгения са били арестувани в Ница при акция на френската полиция, след издадена Европейска заповед за арест. Разследването за момента срещу тях е свързано с дейността на приватизирания завод „Полимери“ АД. „Баневи ще бъдат разследвани по няколко обвинения, „Полимери” е само началото, добави още Цацаров. Цацаров каза още, че издирването на Ветко и Маринела Арабаджиеви също е в ръцете на френската полиция и очакват скоро те да бъдат намерени. Цацаров заяви също така, че Иво Прокопиев е разследван не като издател, а като бизнесмен и по-конкретно за „Каолин“. Твърденията, че бил подведен под отговорност, защото неговите издания пишели срещу корупцията, не отговарят на истината. Обвинител номер едно се въздържа да посочи конкретни подробности за Прокопиев и уточни, че е обвинен за пране на пари.", "date": "2018.10.29", "title": "Турция ни връща Митьо Очите"}
{"url": "https://www.faktor.bg/bg/articles/prokuraturata-vleze-v-agentsiyata-za-balgarite-v-chuzhbina", "text": "Специализираната прокуратура разследва Държавната агенция за българите в чужбина по подозрения в корупция, съобщават от пресцентъра на Прокуратура на Република България. Следователи от СО-СП на Специализирана прокуратура извършват процесуално-следствени действия на адреси в София, Кюстендил и Плевен – претърсвания и изземвания, обиски на лица и разпити на свидетели. Разследването е свързано с дейността на Агенцията.  Председател на Държавна агенция за българите в чужбина е Петър Харалампиев. Той пое ръководството през май 2017 година. Преди това, от декември 2014 г. до май 2017 г. Харалампиев бе заместник областен управител на област София, а преди това изпълнителен директор и член на Управителния съвет на фондация „Българе“. Харалампиев е председател на национално движение „БГ патриот“, което е част от коалицията Обединени патриоти. Харалампиев е разследван за продажба на неистински документи за български произход на граждани главно на Украйна и Молдова за сумата от 5 000 евро броя, твърди Нова тв. Според Наказателния кодекс чл. 321 се отнася за образуване и ръководене на организирана престъпна група, наказва се с лишаване от свобода от три до десет години; чл. 301 - за подкуп, което се наказва с лишаване от свобода до шест години и глоба до пет хиляди лева; чл. 308 - документни престъпления (подправка на документ се наказва с лишаване от свобода до три години) и чл. 282 - престъпления по служба (лишаване от свобода до пет години или пробация)", "date": "2018.10.29", "title": "Претърсвания, обиски на лица и разпити на свидетели в Агенцията за българите в чужбина"}
{"url": "https://www.faktor.bg/bg/articles/arestuvaha-dvama-sled-neobuzdanata-ataka-na-romi-sreshtu-politsai-v-maglizh", "text": "Двама души са задържани, а един се издирва след акцията на жандармерията тази нощ в ромския квартал на Мъглиж, съобщи полицията.  Служители на реда бяха нападнати в квартала при опит да задържат участници в нелегални кушии между селата Черганово и Овошник край Казанлък, припомня БНР. При нападението са пострадали няколко полицейски автомобила. Служителите на МВР са влезли в махалата на града заради мъж, който е оказал съпротива при проверка по-рано през деня. Той бил арестуван  и в момента, в който униформените служители са излизали заедно със задържания, били нападнати с камъни от жителите на квартала. Най-малко петима от пострадалите служители на МВР са прегледани в болница. Те са с леки наранявания. В момента в района на Мъглиж полицейското присъствие е засилено. Има изпратени допълнителни екипи на жандармерията. „За пореден път ставаме свидетели на агресия спрямо полицаи, защото някои граждани се чувстват недосегаеми и си позволяват да не спазват закона“, заяви старши комисар Георги Хаджиев, директор на ОД на МВР–Стара Загора. „Но полицията може и има капацитета да задържа всеки нарушител“, добави той. Комисарят обясни, че полицията е реагирала на получени в Казанлък два сигнала за незаконни кушии. Полицията отива на място, за да предотврати евентуална катастрофа между две села. При опит да се наложи ред ромите групово се противопоставят, има опит за удряне с дъска и ухапване, споделя комисар Хаджиев. След заповед на министъра на вътрешните работи се провежда акция в Мъглиж, за да се заловят нарушителите. При опит за залавянето им в ромската махала се среща отново съпротива с камъни, като са ранени 5-има полицаи, за които няма опасност за живота. Един от заподозрените се е укрил и се издирва. Няма напрежение в град Мъглиж, но полицейското присъствие в Мъглиж ще остане, докато е необходимо, посочи старши комисар Хаджиев. Има данни, че катастрофата с двама загинали в събота е причинена от каруца без светлини и опознавателни знаци, като тя също е била управлявана от роми. Заради този трагичен инцидент в Казанлък днес е ден на траур.", "date": "2018.10.29", "title": "Арестуваха двама след необузданата атака на роми срещу полицаи в Мъглиж"}
{"url": "https://www.faktor.bg/bg/articles/otbelyazvame-denya-na-besarabskite-balgari", "text": "На 29-и октомври отбелязваме Деня на бесарабските българи.  Датата е избрана преди 80 години.  Български общности има в почти цял свят. И ако едни са емигрирали, принудени от властта у нас или от липсата на перспектива след края на комунистическия режим през 1989 година, други бленуват за България, макар да нямат свои спомени за родината си, тъй като никога не са я посещавали. Става дума за бесарабските българи, които черпят знания за своята прародина от своите баби и дядовци, и ревностно пазят и предават българските традиции и обичаи, наследени от поколения назад. Правят го, защото това за тях е нещо естествено, с което не търсят нито показност, нито популярност. Тази етническа общност живее в земите на днешна Молдова и Украйна от 1820 година, а Денят на бесарабските българи отбелязваме именно на 29 октомври, защото на тази дата през 1838 година е осветен храм-паметникът „Свето Преображение Господне\" в украинския град Болград. Построен е за пет години с помощта на 10 000 българи, които влагат своя труд за завършването му. Сто години по-късно, през 1938 година, денят официално е обявен за празник по идея на секретаря на местното патриотично движение „Отец Паисий“ Димитър Тодоров. Тази година честването на Деня на бесарабските българи преминава под знака на две годишнини – 180 години на Болградската катедрала „Свето Преображение Господне“ и 160 години на болградската гимназия „Георги Раковски“. По повод празника на бесарабските българи в София беше открита една забележителна фотоизложба на фотографа Асен Великов. Озаглавена „Бесарабия – извор на красота и родолюбие“, тя включва 30 фотографии, в които е уловен и най-малкият детайл от лицата и одеждите на заснетите герои. Това превръща всяка от снимките в своеобразна картина. Към всяка от тях е прибавено по едно стихотворение, написано на български език от бесарабски поети, подбрано от поетесата Таня Атанасова, чиито корени също са от тази област, поделена между две държави. Домакин на експозицията до 5 ноември е Етнографският музей в София. Чрез срещата си с бесарабските българи на съборите им в Молдова и Украйна и подготовката на изложбата, посветена на техния бит, фотографът Асен Великов сбъдва една своя стара мечта. Пред БНР той споделя: \"Аз видях нещо, което сме позабравили, от времето когато сме били още деца на село. Стана ми много приятно, защото те говорят много интересен български език, съхранен отпреди 200 години. Използват едни по-особени думи за майка, баща и човек. Основната част от преселническата вълна в Бесарабия е от сливенско-ямболския регион на България. Впоследствие разбрах, че от Странджа също е имало голяма преселническа вълна, но тя е подминала Бесарабия и се е заселила в Крим. При тях има една носталгия към родината, в която не са родени, но те имат един много приятен начин на живот и самият факт, че се определят като българи, трябва да ни накара да бъдем по-отворени към тях.\"", "date": "2018.10.29", "title": "Бесарабските българи живеят с носталгия по своята прародина и познават България от предания"}
{"url": "https://www.faktor.bg/bg/articles/turoperatorska-firma-uchitelite-vzemat-pari-na-raka-za-uchastie-v-ednodnevni-ekskurzii-i-zeleni-uchilishta", "text": "Потърпевша туроператорска фирма сигнализира, че има практика училища или учители да договарят командировъчните си за еднодневни ученически екскурзии с туроператора, като сумите се заплащат на ръка и без документи. От фирмата твърдят, че наблюденията им показват, че това не е изолиран и единствен случай. Пред БНР управителят на потърпевшата фирма Светлана Ваташка разказа, че предложена от фирмата й екскурзия е била провалена заради недоговорено заплащане за учителките, така както те са очаквали. \"Избрах няколко маршрута и с учителката, която ми се обади, се спряхме на един маршрут. Написах оферта със снимки и описания на обектите и отбелязах, че цената включва транспорт и застраховка злополука.\" Петима учители са били предложени като придружители, за които съгласно офертата не се дължи възнаграждение за пътуването. Офертата била одобрена, започнало  събиране на декларации и пари от родителите. Междувременно станало ясно, че учителката, натоварена с организацията на екскурзията, е подложена на натиск от колегите си, тъй като не е договорила допълнително възнаграждение, извън посочената опция за безплатно пътуване. Разпитвайки свои познати от бранша, учители и собствениците от занимални Ваташка научила, че \"Тарифата за Пловдив е между 5 и 10 лева на записано за екскурзия дете\". Според Светлана Ваташка смущаващото в случая е, че след консултация със счетоводител и юрист тя е предложила вариант за хонорар на учителките под формата на граждански договор, но практиката била тези пари да се дават \"на ръка, под масата, безотчетни\", твърди Ваташка.  \"Не мога да разбера свои колеги, които тръгват съвсем сами в името на този хонорар\", казва учителка, пожелала анонимност, дистанцирала се от извънучилищните форми на обучение. Друга споделя за \"наказателни мерки\" под формата на обемни домашни за децата, които не са записани за зелено училище.  Пазарът за зелени училища и ученически екскурзии е парцелиран от няколко фирми, твърдят запознати. Потвърждава го и Светлана Ваташка: \"С тях се работи, защото тези фирми дават тези нереламентирани възнаграждения.\"", "date": "2018.10.29", "title": "Туроператорска фирма: Учители създадоха \"пазар за зелени училища и екскурзии\""}
{"url": "https://www.faktor.bg/bg/articles/balgarin-e-klyuchov-svidetel-v-razpoznavaneto-na-ubiytsite-na-16-godishnoto-momiche-v-italiya", "text": "Българин е ключов свидетел по огромния скандал в Италия заради групово изнасилване на 16-годишно момиче от мигранти, а после и починало. В разследването на случая настъпи обрат, след като от документи се разбира, че 32-годишен българин -  клошар е един от ключовите свидетели, помогнали за разпознаването на нападателите, предаде Нова телевизия.   Документи от разследването и разпита на българския гражданин показват, че той дава интересни детайли около това какво точно се е случило. Българинът Наско Радев е познавал жертвата Дезире, освен това се е намирал на мястото на престъплението.   16-годишното момиче очевидно е имала склонност и зависимост от наркотици и се е намирало на мястото, защото е търсила да си купи доза. Тя не е била бездомна, но е била зависима. Българинът е бил в това време в района, бил е и след това, когато е установено, че момичето е починало. Той сам е потърсил властите, за да разкаже какво се е случило, тъй като освен че са заловени хора, се издирват някои от участниците и свидетели, на които може да се повдигнат обвинения, защото не са повикали Бърза помощ и не са се обадили на полицията.   „Познавах Дезире и посещавах ул. “Деи Лукани”, разказва Наско, на 32 години. Той се е започнал с момичето преди месец. „Отидихме заедно там защото наоколо „черни” продаваха хероин и кокаин. Дезире проституираше за дрога. Този ден нямаше.   Тя отиде с един висок африканец в постройката. Исках да вляза, но друг негър ми попречи. После влязох и се опитах да я накарам да си ходи, но тя отказа. Друг чернокож дойде и ме изгони и видях опашката от африканци, които чакаха”, разказва българинът. По-късно той отново се върнал на мястото и чул, че се чудели дали да викат линейка.   Социалното напрежение в Рим не стихва. Всеобщо възмущение предизвикаха антимигрантски настроения и манифестации.   Заловени са четирима африкански имигранти,с изтекло разрешение за временен престой. Кварталът „Сан Лоренцо” е още под полицейска обсада. Следствието продължава, за да установи всички съучастници както и дали свидетелите са нарушили закона като не са повикали линейка и полиция, съобщи говорител на полицията за Нова телевизия.Пред кметството на Рим гражданството манифестира срещу деградацията на града и настояват за твърда ръка и безкомпромисна имигрантска политика. Нещо което Матео Салвини вицепремиер и министър на вътрешните работи обеща да направи.   Имигрантите са повод за напрежение и между Италия и Франция. Рим обвинява френските жандарми, че се отървавали от нелегални имигранти, като ги придружават до границата с Италия и им посочвали как да се придвижат на италианска територия. Имаше и видео от подобен случай.   Министърът на вътрешните работи и лидер на Северната Лига Салвини влезе в спор с Брюксел заради отказа си да даде достъп на италиански пристанища за кораби с имигранти.   Той поднови плановете си да забрани достъп и престой на имигранти, дошли по море със спасителни кораби на НПО, които спасяват африканските имигранти, отправили се към Европа с лодки на трафиканти на хора.", "date": "2018.10.29", "title": "Италия: Българин е ключов свидетел в разпознаването на убийците на 16-годишната Дезире"}
{"url": "https://www.faktor.bg/bg/articles/obshtestvo/ulitsata/signal-za-bomba-zatvori-golyama-targovska-veriga-v-burgas", "text": "Сигнал за бомба в магазин на голяма търговска верига в Бургас.  Днес в 11:32 часа в Пето районно управление - Бургас е получено съобщение от възрастна жена за това, че двама непознати мъже ѝ заявили, че в магазин \"Лидл\" в к-с \"Изгрев\" има поставена бомба. Своевременно пространството около търговския обект е отцепено, изведени са клиентите и служителите и е започнало щателна проверка.", "date": "2018.10.29", "title": "Сигнал за бомба затвори голяма търговска верига в Бургас"}
{"url": "https://www.faktor.bg/bg/articles/ot-turtsiya-zavisi-koga-shte-priklyuchi-deloto-za-vazroditelniya-protses", "text": "Макар от години да е изтекла абсолютната давност за търсене на отговорност от виновните, започналото през 1991 г. разследване за т. нар. Възродителен процес се води висящо вече 27 години и от началото на месеца отново е спряно, научи електронният сайтlex.bg. Десетки пострадали от насилствената асимилация български мюсюлмани поискаха ускоряване на производството и Софийският градски съд (СГС) даде срок до 5 октомври, в който Софийската военно-окръжна прокуратура да се произнесе. Очакваше се разследването да бъде прекратено заради изтеклата давност, което за голяма част от пострадалите е по-добър вариант от безпредметното му продължаване, защото по-лесно могат да търсят и обезщетение. Наблюдаващият прокурор Едуард Владимиров обаче е решил да спре делото, докато бъдат открити в Турция и разпитани още 35 свидетели. Това е малко вероятно да се случи, защото до момента България е изпратила 4 молби за правна помощ, които не са изпълнени. Не е ясно кога е изпратена последната, но и на нея не е отговорено, заради което и делото е спряно. Така се оказва, че единствено от турските власти и готовността им за съдействие зависи кога ще бъде сложена точка на това дело. Постановлението на прокурор Владимиров за спиране на делото е от 4 октомври, но на запитване на „Лекс“ за съдбата на досъдебното производство, от Софийската военно-окръжна прокуратура отказаха да отговорят, защото делото е секретно. „Лекс“ се свърза с адвокат Есен Фикри, която представлява част от пострадалите български мюсюлмани и тя разкри, че прокуратурата е спряла разследването. Това е и едва първото постановление, което е изпратено до пострадалите в последните 25 години. Досега те не са били уведомявани за хода на делото. Неговата история помни две внасяния на обвинителен акт в съда – през 1994 г. и 1998 г., но и двата пъти делото е връщано за доразследване. Първоначално обвиняеми по него за подбуждане на етническа дискриминация и омраза са Тодор Живков, Димитър Стоянов, Пенчо Кубадински и Георги Атанасов. След това обвиненията са преквалифицирани за военни длъжностни престъпления, като обвиняеми останали Живков, Стоянов и Атанасов. След смъртта на Живков и Стоянов, обвиняем по делото остава единствено бившият министър-председател Георги Атанасов. Спорният момент е в тогавашните указания на върховните съдии към прокуратурата. Според държавното обвинение, на разследващите е указано да издирят и разпитат всички жертви на Възродителния процес, които са били въдворени в „Белене“ и други затвори, за да получат възможност да се конституират като частни обвинители и граждански ищци. При второто внасяне на делото в съда, то е било върнато отново за неизпълнени предишни указания. От май 1998 г. делото вече е във Военно-окръжната прокуратура в София, която до 2003 г. успява да издири имената и адресите на 446 българи от турски произход или техни наследници. От постановлението на прокурор Владимиров е станало ясно, че не са разпитани още 35 свидетели, а някои от останалите вече са починали. Както писа наскоро „Лекс“, един от пострадалите от Възродителния процес е Шукри Мехмед и той вече успя да осъди прокуратурата на две инстанции за проточеното разследване. Мехмед заведе частичен иск за 5001 лева по Закона за отговорността на държавата и общините за вреди (ЗОДОВ), като част от общата сума от 100 000 лева, която би претендирал за вредите от необосновано проточеното разследване и евентуално наказване на виновните. На първа инстанция съдия Даяна Топалова от Софийския районен съд (СРС) прие миналата година, че обезщетение от 100 000 лева е справедливо, а искът на Мехмед за 5001 лева беше уважен. Преди месец Мехмед спечели делото и на втора инстанция в СГС, според която обаче справедливото бъдещо обезщетение би било 30 000 лева. От решението на СГС стана ясно, че още през 2003 г. прокуратурата е признала, че разследването е приключило и се чакат само показанията на всички свидетели, каквито били указанията на върховните съдии. Според градския съд обаче, в тези указания се казва само, че трябва да бъдат изброени имената на пострадалите, за да могат в бъдещ процес да бъдат уведомени и да търсят правата си, а не да бъдат разпитвани всички в хода на разследването. Затова съдът прие, че след 2003 г. забавянето на делото от прокуратурата е неоправдано. Въпреки това, Софийската военно-окръжна прокуратура продължава да твърди, че за да приключи разследването, трябва да бъдат разпитани и последните 35 свидетели. Срещу постановлението за спиране на делото, вече са подадени и 7 жалби, по които Софийският градски съд трябва да се произнесе. Според жалбоподателите, спирането на разследването ще доведе само до допълнително неоправдано забавяне и няма да помогне за приключването му.", "date": "2018.10.29", "title": "Делото за Възродителния процес не е прекратено, от Турция зависи решаването на казуса"}
{"url": "https://www.faktor.bg/bg/articles/dzhamal-kashogi-e-bil-na-pat-da-razkrie-za-izpolzvaneto-na-himicheski-orazhiya-ot-sauditska-arabiya-v-yemen", "text": "Убитият саудитски журналист Джамал Кашоги е бил на път да разкрие детайли за използване от Саудитска Арабия на химически оръжия в Йемен. Това съобщи в. \"Сънди експрес\", като се позова на източници, близки до Кашоги, предаде БТА. Същевременно разузнавателни източници, казали, че Великобритания е била информирана за заговор срещу журналиста три седмици преди той да изчезне, след като влязъл на 2 октомври в саудитското консулство в Истанбул. Британската служба за електронно следене (Правителствен център за комуникации - Government Communications Headquarters (GCHQ) е прехванала вътрешни комуникации от генералното разузнавателно управление на Саудитска Арабия. В тези комуникации се говорело за заповеди, издадени от член на саудитския кралски кръг за отвличане и връщане на Кашоги в Саудитска Арабия. Заповедите не идвали директно от престолонаследника принц Мохамед бин Салман и не се знае дали той е знаел нещо за тях. В заповедите се говорело за отвличане, но в тях \"имало и отворена вратичка за други действия, ако журналистът създава проблеми\", казали цитираните източници. Британското външно разузнаване МИ-6 е било информирано за това и предупредило Саудитска Арабия да се откаже от намеренията си да отвлече Кашоги. На 1 октомври МИ-6 било информирано за движение в Истанбул на група, включваща хора от саудитското разузнаване. Чрез канали британците предупредили саудитците, че плановете им не са добри, но последвалите събития показват, че това предупреждение не е било взето предвид, казали още източниците. Запитани защо МИ-6 не е предупредило САЩ, тъй като Кашоги беше американски гражданин, източниците заявили само: \"Беше взето решение, че сме направили, каквото е по силите ни\" Анализатори обаче предлагат друго обяснение. Том Уилсън от мозъчния тръст \"Хенри Джаксън\", коментира, че имиджът, който бил създаден на Кашоги, прикривал неща за него. Той бил вътрешен човек в саудитския решим и е бил близък до бивш ръководител на разузнаването. Журналистът бил ислямист, член на движението \"Мюсюлмански братя\", \"другарувал\" е с Осама бин Ладен и е симпатизирал на неговия джихад в Афганистан, твърди анализаторът.", "date": "2018.10.29", "title": "Джамал Кашоги е бил на път да разкрие за използването  на  химически оръжия от Саудитска Арабия в Йемен"}
{"url": "https://www.faktor.bg/bg/articles/zhurnalist-borisov-vse-oshte-darzhi-zdravo-reditsite-na-op-zashtoto-uspyal-da-nakara-simeonov-da-se-izvini", "text": "Предсрочни избори и алтернативна форма на управление. За това призова ДПС в декларация, която беше приета на Централния съвет на партията. Според председателя Мустафа Карадайъ всички национално отговорни партии трябва да се обявят за опазване на демокрацията. Цяла седмица пък продължават протестите на майките на деца с увреждания, които са насочени срещу вицепремиера Валери Симеонов и с искане за неговата оставка, въпреки че той се извини за думите си след коалиционен съвет. Журналистът Евгени Петров коментира в студиото на \"България сутрин\", че това е показало, че премиерът Бойко Борисов все още държи здраво редиците на \"Обединени патриоти\", защото е успял да накара Симеонов да се извини, въпреки че самият вицепремиер беше обявил, че няма да го направи. \"ГЕРБ в сравнение с останалите партии се опитва да стигне до тези 4 години\", подчерта Петров пред Bulgaria ON AIR. Той добави, че готовността на опозицията за управление не се изразява в процентите, които се дават при социологическите проучвания. Евгени Петров беше категоричен, че БСП са закъснели със своята \"Визия за България\", защото това е трябвало да се извади преди парламентарните избори. \"Самият подход е изключително популистки\", допълни той.  Красина Кръстева пък каза, че само избирателите могат да се произнесат за това има ли и каква е алтернативата на управлението.  \"ГЕРБ вече управлява 10 години, няма как все някой друг да ти е виновен, най-после трябва да поемеш отговорността\", подчерта тя. Според Кръстева вече не може Борисов и неговата партия да се оправдават, че служебен кабинет или друг е виновен за нещо. Тя допълни още, че премиерът добутва и се опитва да изкара мандата, а за БСП най-притеснителното е, че ГЕРБ взимат от опозиционните козове. \"Той почва да провежда социална политика. Много неща бяха замразени, а този бюджет е социален\", обясни Красина Крсътева.", "date": "2018.10.29", "title": "Журналист: Борисов все още държи здраво редиците на ОП, защото  успял да накара Симеонов да се извини"}
{"url": "https://www.faktor.bg/bg/articles/angela-merkel-shte-obyavi-v-13-ch-che-podava-ostavka-nachelo-na-partiyata-si", "text": "Германският канцлер Ангела Меркел ще обяви в 13 ч, че подава оставка като председател на партията си след близо 20 г. начело на Християндемократическия съюз (ХДС). Това обяви току-що като извънредна новина Блумбърг. Тя  е съобщена по вътрешните комуникационни канали на всички десни лидери на ЕС. Еврото вече е реагирало на борсите.", "date": "2018.10.29", "title": "Ангела Меркел ще обяви в 13 ч, че подава оставка като лидер на ХДС"}
{"url": "https://www.faktor.bg/bg/articles/pod-chiya-yurisdiktsiya-e-tsarkvata-v-ukrayna", "text": "1. И тъй, нека преди да започна обещания в предишния текст подробен анализ на документа от 1686 г., да припомня още веднъж позициите на двете страни в разгорелия се конфликт. В „Заявлението“ на своя Св. Синод от 15 октомври 2018 г. РПЦ утвърждава, че с решението си четири дни по-рано Константинополската патриаршия е извършила „посегателство върху каноничната (църковната) територия на Руската православна църква“ в Украйна. Ето защо – заявява тя – „РПЦ прекратява евхаристийното си общение с йерарсите, духовенството и миряните“ на Константинополската църква. Напротив: в „Комюникето“ от заседанието на Св. Синод на Константинополската патриаршия последната декларира, че „възстановява от този момент Ставропигията (представителството на църковната юрисдикция) на Вселенската патриаршия в Киев…, съществувала там винаги“ и прави това във връзка с потвърденото намерение да даде автокефалия на Църквата в Украйна. Както се вижда едната църква – РПЦ – твърди, че Вселенската патриаршия извършва „посегателство“, присвоява си управление на чужда – руска – църковна територия, другата – Вселенската патриаршия – твърди напротив, че възстановява управлението на своя (при това „винаги съществувала“) църковна територия. Доколкото в противоречието между двете църкви е безспорно поне това, че РПЦ не винаги е имала като „своя“ (както твърди днес) територията на Украйна – исторически неотрицаемо е, както показах миналия път, че Константинопол я е имал от самото ѝ създаване през 988 г. и понеже е безспорно също поне това, че Константинопол не винаги я е нямал като „своя“ (няма я, според РПЦ от 1686 г.), става изключително важно да се прецени, какво собствено се е извършило през тази 1686 г., преди която Москва безспорно не е имала църковната територия на Украйна, а Константинопол я е имал. Действително ли с подписания в Адрианопол през тази 1686 г. документ РПЦ вече е започнала да има територията на Украйна като канонична църковна територия „в състава на Московския патриархат“, тъй че днес тя вече е чужда на Константинопол и каквото и да прави той на нея, то се явява не друго, а „посегателство“ към автокефалията на РПЦ? Или с въпросния документ от Адрианопол Вселенската патриаршия не е престанала да има територията на Украйна като своя канонична територия, тъй че днес, като „прекратява действието“ му, тя с право може да „възстанови“ управлението си върху нея и дори – в близко бъдеще да ѝ даде автокефален статут? Защото несъмнено е вярно (само) едно от двете: или Москва има в църковно отношение територията на Украйна – и то тъкмо от 1686 г. (защото преди това безспорно я няма), и затова сега е права да обвинява Вселенския престол, че „посяга“ на нейна църковна територия, или не е вярно, че Константинопол е престанал да има в църковно отношение територията на Украйна и то тъкмо от 1686 г. (защото преди това тя безспорно е била негова), и затова сега има право да обяви „възстановяване“ на управлението си върху нея и намерение да ѝ даде автокефален, от своя престол статут. Изключително, повтарям, решаващо е да се прецени документа от 1686 г. Вярно ли е това, което твърди днес в „Заявлението“ си РПЦ, а именно, че с него Константинополският патриархат е извършил „предаване на Киевската митрополия (дотогава и от създаването ѝ под негова юрисдикция) в състава на Московския патриархат“? Или е вярно, че с документа от тази година Константинопол е предоставил (само) определени пълномощия на Московската патриаршия по отношение на Киевската митрополия без обаче да я „предава“ на Москва и които – предвид промяната в обстоятелствата днес – той може да оттегли и значи, да „възстанови“ пълнотата на управлението си върху тази митрополия? 2. И ето: първото, което трябва да забележим за него – преди още да сме се вгледали в съдържанието му, в онова тоест, което конкретно е записано в него – е че той по принцип трудно би могъл да представлява документ за „предаване“ на Киевската митрополия от каноничната юрисдикция на Константинополската патриаршия „в състава на Московския патриархат“ поради самия си характер, самия си, тъй да се каже, каноничен „жанр“. Собствено на всеки, дори отчасти запознат с еклезиологията (богословското учение за Църквата) и с каноничното (църковното) право, е известно, че отделяне на канонична територия от определена автокефална поместна църква (митрополия, архиепископия или патриаршия) и предоставянето – било на независим (автокефален) статут на тази територия, било предаването ѝ „в състава“ на друга автокефална църква се извършва по правило с документ, наричан „томос“. Думата е гръцка и произлиза от -τομία, т. е. „отрязване“, „разрязване“. Впрочем думата функционира и до днес, например в специфично медицинската терминология, в която понятия като „лоботомия“ или „гастротомия“ означават именно оперативно отстраняване или отрязване на части от човешкото тяло. Документът за даване на различен от дотогавашния статут, казвам, се нарича „томос“, тъй като поначало новопокръстваните територии на Европа (и на света) са били устроявани църковно от онази измежду петте древни „първенствуващи църкви“ (Римската, Константинополската, Александрийската, Антиохийската и Йерусалимската), която е извършила мисионерското си дело в тях и е довела до християнизирането на населяващите ги люде. Завършвайки своето дело обаче тя като правило ги е прибавяла и към каноничната църковна територия на своята църква. Принадлежейки следователно по право към църквата, от която са били християнизирани, тези територии (и населяващите ги християни) са могли впоследствие да получат различен статут – статут на отделни (само-управляващи се, само-оглавяващи се, на гр. авто-кефални) църкви единствено с акт на църквата, на която дотогава са принадлежали – на църквата, която, както се казва, се явява тяхна „майка“. И ето, този църковно-правен акт се нарича „томия“ или „отрязване“ на част от църковната територия на църквата-майка и отделянето ѝ от нейната юрисдикция, даването на друг – различен от досегашния ѝ статут – било на вече само-управляваща се, автокефална църква, било на предавана под управлението (юрисдикцията) на друга автокефална църква. Документът за такова „отрязване“ (от територията на определена автокефална църква) и превръщането на „отрязаната“ територия в автокефална или принадлежна (вече) на различна автокефалия, се нарича „томос“. Именно с такъв „томос“ от страна на Вселенската патриаршия – в чийто състав са били първоначално – са получили в различни времена своята отделност (или автокефалия) църквите в Сърбия, България, Грузия, Гърция, Румъния и т. н. В случая, който разглеждаме тук, документ с каноничния характер на „томос“ е толкова по-необходим, тъй като е исторически безспорно, че от създаването си през 988 г. и до 1686 г. (за случилото се през която се спори) Киевската митрополия е канонична територия на Константинополската патриаршия и следователно именно тя и само тя има правото и може да „отреже“ (да извърши „томия“ на) тази своя територия – изначално една от епархиите – „шестдесетата“ както посочих миналия път епархия на Константинополския патриархат, като й даде било „самоуправление“ (автокефалия), било като я „предаде“ под управлението на друга автокефална църква. Нещо повече: би трябвало да помним от посоченото в предишната статия, че първоначално въпросната Киевска митрополия е носила титулатурата „за цяла Русия“ („всея Руси“) и е включвала в себе си всички земи на православните руси – и на онези в днешна Украйна (западно-русите), през XIV век станали поданици на Полско-Литовското кралство, и на онези в земите на Московското царство. Тоест цялата Църква на руснаците е съставлявала една – Киевската епархия и цялата тя е била епархия на Константинополската патриаршия. И ето че обособяването (фигуративно казано – раждането) на Московската патриаршия също се е извършило в резултат на „томия“ на Киевската митрополия на Вселенския патриархат, когато той, през 1591 г. е „отрязал“ от тази митрополия територията на „Московията“[1] и е дал тя, в църковно отношение да се самоуправлява, като на катедрата на нейния център – града Москва, е признал и патриаршески статут. Но следователно, ако на Московската църква е даден автокефален (и патриаршески) статут с „томия“ (отрязване) на част от Киевската митрополия – с патриаршески и синодален „томос“ от Константинопол, то и „предаването“ на Църквата в западно-руските земи (в Украйна), останали след 1591 г. в диоцеза на Константинополската патриаршия, в състава на – както твърди днес РПЦ – „Московския патриархат“ би следвало да се извърши, вече през 1686 г. с „томия“ на тази украинска канонична територия на Константинопол, с патриашески и синодален „томос“, предаващ я на „Московския патриархат“. И това е така, защото само с „томос“ се „отрязва“ канонична територия на една автокефална църква и ѝ се дава било автокефалия, било нова юрисдикция – „в състава“ на друга автокефална църква. Или – както справедливо се заявява в пояснителната статия „Вселенският престол и Църквата в Украйна“, публикувана на официалния сайт на Вселенската патриаршия „Никога Вселенската патриаршия не е давала част от каноничната си територия на друга автокефална църква чрез друг (по характера си – б. м.) документ освен с „томос“.[2] И ето: за беда на съставителите на „Заявлението“ на Св. Синод на РПЦ, документът от 1686 г., за който от РПЦ се твърди, че е извършил предаването на Киевската митрополия „в състава на Московския патриархат“ не е „томос“. Той е озаглавен – както казах и в предишната статия – Γράμμα Ἐκδόσεως, тоест синодално „Послание“ (или даже – синодално „Писмо“). Сега става ясно защо в началото на тази част аз заявих, че още преди да се заемем с разглеждането на онова, което е записано в него – в съдържанието сиреч на документа, ние вече можем дълбоко да се усъмним, че той въобще би могъл да представлява документ за „предаване на Киевската митрополия в състава на Московския патриархат“. Можем да се усъмним, защото той не е такъв по характера си, по църковно-правния си характер. И значи: от 1591 г. (когато е призната за автокефална църква с патриаршески статут) и до ден днешен Московската патриаршия разполага само с един „томос“, очертаващ нейната канонична територия („отрязана“ с „томия“ от дотогавашната Киевска митрополия) – а именно с „томоса“ от тази 1591 г. – и в тази територия, отредена ѝ с този „томос“ не се включва територията на Киевската митрополия в западно-руските земи (тоест в днешна Украйна). Документът от 1686 г., повтарям, не е „томос“ и значи не би могъл – още по църковно-правния си статут –  Че това е точно така с несъмненост ни доказва разглеждането вече на самото съдържание на Γράμμα Ἐκδόσεως, към което сега преминавам. 3. Аз и в предишната статия посочих основното в него и сега ще повторя, че то по същество представлява не „предаване на Киевската митрополия“ (в Украйна) на Московската патриаршия – както твърди днес РПЦ – а само предоставяне на определени пълномощия на Московския патриарх по отношение на оставащата си в състава на Константинополския патриархат Киевска митрополия. Това е така, защото първо: тези пълномощия са наистина съвсем точно определени и по същество се свеждат до едно единствено, а именно: „светейшата Киевска митрополия да бъде подлежаща (ὑποκείμενη) на светейшия патриаршески престол на великия и богоспасяем град Москва, тоест Киевският митрополит да се хиротонисва (ръкополага) там“. Както справедливо отбелязва споменатата по-горе статия от официалния сайт на Вселенската патриаршия: „Обяснението „тоест“ разяснява значението на думата „подлежаща“ (ὑποκείμενη), а то е… Московският патриарх може да хиротонисва митрополита на Киев от името на Вселенския патриарх и само“.[3] Всъщност в „Писмо до царете Иоан, Петър и принцеса София“, документ, за който казах, че хвърля допълнителна разяснителна светлина върху формулираното в Γράμμα Ἐκδόσεως, е казано дори: „блаженият патриарх на Московия…има разрешение да хиротонисва митрополита на Киев“. Аз и предишния път, в проследяването на историята на Киевската митрополия, посочих, че такова упълномощаване да извърши хиротонията на Киевския митрополит Вселенската патриаршия е давала и по-рано и за други случаи. Например, припомних, че през 1620 г. Иерусалимският патриарх Теофан е бил упълномощен (и даже специално изпратен в Киев), за да извърши хиротонията на митрополита и на още шестима епископи за неговата епархия. Извършено ли е с това упълномощаване тогава и „предаване“ на Киевската митрополия на Иерусалимския патриархат? Разбира се, че това е абсурдно. Новото, следователно, което се извършва с Γράμμα Ἐκδόσεως е единствено това, че онова, което в предишни времена е ставало инцидентно, ad hoc, сега се разписва като постоянно пълномощие (но именно като постоянно пълномощие) на Московския патриарх – именно той, както е настоявал и руският пратеник в Адрианопол, да извършва хиротонията на Киевския митрополит. Че това не означава обаче, че поради това той – Киевският митрополит – а и цялата Киевска митрополия стават принадлежащи на Московския патриархат ще видим с още по-голяма сила след малко. Сега ще отбележа, че в документа от 1686 г. за това упълномощаване на Московския патриарх да ръкополага митрополита на Киев изрично са посочени и основанията му. А те са – както може да се види – свързани изключително със съвременната тогава историческа ситуация. Аз ги посочих миналия път: „Заради голямото разстояние до мястото и заради честите, случващи се между двете царства (т. е. Руското и Турското, чийто поданик е от началото на XV век Константинополският патриарх – б. м.) битки“. Ето затова обаче – понеже въпросните пълномощия на Московския патриарх са му дадени от Константинопол на основание на конкретни политико-исторически причини, в документа е записано още, че те са му дадени и „по снизхождание“ (по „икономѝя“), т. е. не защото той би имал на тях право (примерно, защото е предстоятел на Църквата на държавата-господар в Украйна или защото е първенствуващ над епископите там). Но щом това е така, щом пълномощието на Московския патриарх да хиротонисва Киевския митрополит му е дадено „по икономия“ и на основание на конкретни обстоятелства от това време, това вече означава, че при промяната на тези обстоятелства (която е безспорна днес и много отдавна), действието на пълномощието може да отпадне от само себе си. Та щом през 1686 г. Константинополският патриархат дава на Московския патриарх пълномощието на ръкополага Киевския митрополит, поради „голямото разстояние“ между Константинопол и Киев и поради „честите“ случващи се между Русия и Турция войни, то днес, когато това разстояние е съвсем лесно преодолимо и между държавите, в които резидират двамата архиереи няма война, основанието (изрично посочено в Γράμμα Ἐκδόσεως) е отпаднало и пълномощието му може да бъде оттеглено от далия го тогава Константинопол. Никакви съмнения, че въпреки всички досега направени уговорки, с документа от 1686 г. Константинопол все пак е „предал Киевската митрополия в състава на Московския патриархат“ не остават обаче, ако обърнем внимание и на следващото в документа –  А те са следните: да, Московският патриарх ще хиротонисва Киевския митрополит, но той трябва да продължи да се избира от клира и народа на Киевската църква. Това условие, както виждаме, означава, че на Московската патриаршия не се дава право да се разпорежда с Киевската митрополитска катедра като със своя, като с принадлежаща на Московския патриархат. После: хиротонисваният в Москва Киевски митрополит трябва да споменава на Литургия „на първо място“ Вселенския (Константинополския) патриарх. Това последно условие, което е поставил тогавашният Вселенски патриарх Дионисий ІV и което Москва е приела тогава, е решаващо в днешния спор. За всеки църковно-грамотен човек е неоспоримо, че литургийното споменаване от един архиерей на друг, по-висш от него означава признаване на канонична зависимост. Когато днес, примерно Ловчанският митрополит, споменава на Литургия българския патриарх Неофит, това означава, че той засвидетелства своята канонична зависимост от него, или по-просто казано – своята принадлежност към Българската патриаршия. Е, нека се прецени тогава: щом в пререкаемата днес Γράμμα Ἐκδόσεως патриарх Дионисий ІV е поставил условието в бъдеще Киевският митрополит, макар и хиротонисван от Московския патриарх, да продължи да споменава името на Константинополския на Литургия (при това преди онова на хиротонисалия го), възможно ли е с този документ той действително да е „предал Киевската митрополия в състава на Московския патриархат“? Та не би ли било (дори) противоканонично един митрополит, вече в състава на Московската патриаршия, да продължи да споменава на Литургия на първо място не Московския, а чуждия – Константинополския патриарх? Съвършено ясно е, че щом правото да хиротонисва Киевския митрополит е дадено на Московския патриарх при тези условия, то това негово право не представлява извършено предаване на юрисдикция на Москва над Киев, а само пълномощие на патриарха на една църква (Московската) по отношение на митрополита на друга църква (Константинополската) в състава на която си остава този митрополит. Следователно, нека заключим: с още по-голяма сила от промяната на историческите обстоятелства (във връзка с които през 1686 г. е извършено упълномощаването Киевският митрополит да „подлежи“ на патриарха на Москва) и която днес е факт, нарушаването на условията, с които е извършено неговото упълномощаване в Γράμμα Ἐκδόσεως, дават основание на Константинополската патриаршия да „отмени“ действието на този документ и да оттегли пълномощията на Москва. А е безспорен факт – това отбелязах и миналия път – че тези условия от самото начало са били нарушени и никога по-късно (и до ден днешен) не са били спазвани. Киевският митрополит е започнал да се „назначава“ от Москва веднага след смъртта на последния ръкоположен от Константинопол предстоятел на тази епархия, а името на Вселенския патриарх никога оттогава и до днес не се е споменавало на Литургия в тази, практически присвоена от Москва епархия. Или ако обобщим достигнатото. Не отговаря на истината обвинението на Московската патриаршия към Константинопол Не отговаря на истината, защото единственият документ, с който „предаване“ на Киевската митрополия – от самото си създаване епархия на Константинополския патриархат – „в състава на Московския“ – Γράμμα Ἐκδόσεως (на който и „Заявлението“ на РПЦ се позовава) не свидетелства за такова нещо. Първо – самият характер на документа не е „томос“ (само с какъвто една църква може да „отреже“ част от своята канонична територия и да я предаде на юрисдикцията на друга). Второ: и съдържанието на документа не говори за „предаване“ на църковната територия на Украйна на Московския патриархат, а само за упълномощаване на патриарха на последната, при това с точно определено пълномощие, по отношение на Киевската митрополия (пълномощието да хиротонисва нейния митрополит). За въпросното упълномощаване са посочени като основание конкретни обществено-исторически причини (т. е. причини за проявената „икономия“ към него) и най-вече е посочено условие, при което това пълномощие се дава и което е такова, че недвусмислено свидетелства за запазване на юрисдикцията на Вселенската патриаршия над църковната територия на Украйна. Хиротонисваният занапред от Москва Киевски митрополит – казва условието – да продължи да споменава на Литургия (първи) Константинополския патриарх, т. е. да го споменава като свой (и на епархията си) примас. Но щом това е така, то станалото след подписването на документа от 1686 г. съвсем не е канонично включване на територията на Киевската митрополия (на Украйна) в „състава на Московския патриархат“, над който с решението си от 11 октомври 2018 г. Константинопол е извършил „посегателство“, а чисто и просто е било присвояване на Киевската митрополия от Москва, в нарушение на поетите задължения и приетите условия, само при които Константинопол тогава и е дал определени пълномощия по отношения на нея. Заради което днес Константинопол има пълното право да „отмени действието“ на документа от 1686 г., да оттегли дадените с него пълномощия и, както пише в „Комюникето“ от 11 октомври, „да възстанови управлението си“ над Киев и епархията му, с намерението в най-близко бъдеще да предостави на тази епархия автокефален статут. ________________ [1] Във връзка с отправена към мен забележка, че употребявам по отношение на Московска Русия „пренебрежителното“ наименование „Московия“, държа да отбележа, че в последното не се влага нищо снизяващо и то е в употреба през XVI, XVII и XVIII век, включително в руски исторически източници. Родовото име на територията (и народа) е „Русь“, а за да се отличи в нея онази част, която не е в Полша-Литва, се използва „Московия“. [2] Текстът на статията ще излезе в български превод в предстоящия брой на сп. Християнство и култура („Вселенският престол и Църквата в Украйна: говорят текстовете“). [3] Пак там.", "date": "2018.10.29", "title": "Под чия юрисдикция е църквата в Украйна?"}
{"url": "https://www.faktor.bg/bg/articles/aktivistka-ot-protesta-na-maykite-zavlyakla-zavedeniya-za-sotsialni-uslugi-bansko-s-gsm-i-za-nad-6-bona", "text": "Активистка от протеста на майките не е предоставила на „Заведения за социални услуги-Банско” мобилни телефони на стойност над 6 хил лв. За това алармираха граждани, разпознали Мая Стоицева като един от основните говорители на протестиращите майки в столицата.  Във видео репортаж пред БГНЕС от преди три дни Стоицева обяснява, че никой не ги организира политически, а майките продължават да искат оставката на вицепремиера Валери Сиемонов(виж видеото, б.р.).  Според сигнала, Стоицева е работила до април 2017 година към Заведения за социални услуги Банско. През март  същата година от „Теленор” са предали на институцията с два сертификата моблните апарати на стойност 3294,90 лв. и 3210,50 лв. плюс сим карти. Скъпоструващите апарати обаче така и не стигат до социалната организация. На запитване за скандалния случай, началник отдела на „Хуманитарни дейности” към община Банско  Райна Зайкова категорично отговори, че въпросните телефонни апарати са получени от Мая Стоицева, като под сертификатите на „Теленор” стои нейният подпис. До 19 април 2017 г. тя е заемала поста н-к отдел „Хуманитарни дейности”. Колегите й обаче са категорични, че в активите на „Заведения за социални услуги – Банско” не са открити въпросните апарати, няма ги налични и в нито едно от звената на службата. От институцията нямат представа и от кого и за какво се ползват въпросните телефонни апарати. Налични били само 61 сим карти. В сертификатите дарителят е заложил клауза, че ако въпросните телефони не се използват по предназначение до 26. 05. 2019 година, сумите трябва да бъдат възстановени. От Банско твърдят, че преди да се появи на протеста на майките Мая Стоицева е гравитирала към партия „Воля”. Случаят обаче е скандален, защо човек, който протестира за социално законодателство и по-голяма държавна подкрепа за децата с увреждания, не е предоставил на социални заведения дарение за нуждите им. Така справедливият протест на майките се компрометира.", "date": "2018.10.29", "title": "Активистка от протеста на майките прибрала от \"Заведения за социални услуги - Банско\" GSM-и за над 6 бона"}
{"url": "https://www.faktor.bg/bg/articles/otlaga-se-tristrannata-sreshta-na-prezidentite-na-avstriya-balgariya-i-rumaniya-vav-viena", "text": "Тристранната срещата на президентите на Австрия, България и Румъния  - Александър Ван дер Белен, Румен Радев и Клаус Йоханис, планирана за 30 октомври във Виена, се отлага поради внезапно възникнали непредвидени обстоятелства и ще се проведе на по-късен етап. Това съобщават от пресслужбата на държавния глава.  Очакваше се във фокуса на разговорите да бъдат и теми от дневния ред на Европейския съюз с акцент върху европейската перспектива на страните от Западните Балкани. Това е втората среща на тримата държавни глави за развитието на Дунавския регион след проведената през май среща в Русе по инициатива на Радев.", "date": "2018.10.29", "title": "Отложиха тристранната среща на президентите на Австрия, България и Румъния във Виена"}
{"url": "https://www.faktor.bg/bg/articles/andrey-novakov-predstavya-nova-platforma-sreshtu-obezlyudyavaneto-na-selata", "text": "Евродепутатът Андрей Новаков (ГЕРБ/ЕНП) ще представи първата социална мрежа за села и градове, насочена срещу обезлюдяването. Платформата е наречена „Selovoditel” и цели да представи индивидуалните предимства на всяко населено място, с които то би било атрактивно и уникално сред останалите. Тя ще бъде представена днес от 18:00 часа в зала „Славейков“ на Френския институт на площад „Славейков“ № 3 в София. Всеки, който би желал да подкрепи село или град в България, да го популяризира като дестинация за туризъм, бизнес или спокойно място за живот, може да направи няколко снимки и да ги качи в платформата с информация за населеното място. Тази информация ще бъде преведена и промотирана чрез рекламна кампания в Европа и САЩ.   Платформата е част от инициативата за борба с обезлюдяването на определени райони в ЕС, която Новаков предложи в края на миналата година. „Имаме села с огромен потенциал както за инвеститори, така и за младите хора, които могат да работят от компютъра си. Можете да използвате платформата, за да проверите всичко, което ви интересува за дадено населено място. Бих искал инициативата да се превърне в кауза, на която всеки може да помогне. Разчитаме на всички българи по света, а също и на чужденци, които намират у нас вариант да продължат живота си на по-спокойно място“, посочи в интервю за БНР евродепутатът. В платформата има и секция „Любопитно“, в която всеки може да напише своите впечатления. Новаков даде примери на изключително интересни забележителности, които никой не е предполагал, че имаме. „Трябва да ги направим популярни, но и да изградим подходяща инфраструктура. Добрата свързаност е ключова“, подчерта евродепутатът. „С малки крачки ще започнем голямата промяна, с която да възродим българското село“, каза още Андрей Новаков.", "date": "2018.10.29", "title": "Андрей Новаков с нова платформа срещу обезлюдяването на селата"}
{"url": "https://www.faktor.bg/bg/articles/na-borda-na-razbiliya-se-boing-797-e-imalo-20-visokopostaveni-sluzhiteli-na-finansovoto-ministerstvo-na-indoneziya", "text": "На борда на самолета Boeing 737 на индонезийската авиокомпания \"Lion Air\", която падна в морето малко след като излетя от летището в Джакарта на 29 октомври, е имало 20 служители от Министерството на финансите на Индонезия. Това е казал говорителят на ведомството, цитиран от Би Би Си. Според говорителя на Министерството на финансите на Индонезия, Нуфранса Вира Сакти, консултанти във финансовото министерство пътували до  Джакарта за уикенда. Те обикновено използвали този полет.  На борда самолета е имало общо 189 пътници и членове на екипажа, включително три деца, двама пилоти и пет лекари.  Днес малко след като излетя Boeing 737 на индонезийската авиокомпания \"Lion Air\" по маршрута  Джакарта - Пангал Пенанг изчезна от радарите. Спасителните служби на страната съобщиха, че самолетът е паднал в морето близо до остров Ява. Има ли оцелели, все още не е известно, че е в ход спасителна операция.", "date": "2018.10.29", "title": "На борда на разбилия се Боинг 797 е имало 20 финансови експерти от Индонезия"}
{"url": "https://www.faktor.bg/bg/articles/op-se-razgranichiha-ot-arestuvaniya-shef-na-darzhavnata-agentsiya-za-balgarite-v-chuzhbina", "text": "Обединени патриоти излязоха с позиция по повод арестувания рано тази сутрин шеф на Държавната агенция за българите в чужбина В нея се казва, че напълно подкрепят работата на разследващите и настояват всички уличени в корупция лица да получат най-тежки наказания. Припомняме, че  Петър Харалампиев е арестуван рано тази сутрин в дома си и му е повдигнато обвинение за участие в организирана престъпна група и подкуп. Той е председател на движението \"БГ Патриот\", което не е част от никоя партия от коалицията, а е от гражданската квота на \"Обединени патриоти\". Ето и становището на Обединен патриоти: Във връзка с появилата се информация за акция на Специализираната прокуратура в Държавната  агенция за българите в чужбина и последвалите арести на лица заради съмнения в участие в корупционни схеми, искаме категорично да заявим, че напълно подкрепяме работата на разследващите и настояваме всички доказано виновни лица да получат възможно най – тежките наказания, предвидени в българското законодателство. Нашата политика винаги е била да се дава българско гражданство на всеки етнически българин, независимо от това къде живее. Ако някой служител си е позволил да злоупотребява със служебното си положение и да нарушава правилата за работа на Агенцията и законите на страната, той трябва да понесе последиците за това. Председателят на ДАБЧ не е член на нито една от партиите в Коалицията „Обединени патриоти – НФСБ, Атака и ВМРО“. Той е лидер на гражданското движение „Бг Патриот“", "date": "2018.10.29", "title": "\"Обединени патриоти\" се разграничиха от арестувания шеф на Държавната агенция за българите в чужбина"}
{"url": "https://www.faktor.bg/bg/articles/gratski-ostrov-se-e-premestil-s-tri-santimetra-sled-silnoto-zemetresenie-v-chetvartak", "text": "Гръцкият остров Закинтос се е преместил с поне три сантиметра в югозападна посока след силното земетресение от 6,4 степен по Рихтер на 25 октомври, съобщава агенция АНА-МПА, цитирана от БТА. Директорът по научните изследвания на Института по геодинамика на Националната обсерватория в Атина д-р Атанасиос Ганас е обяснил, че преместването е измерено чрез цифров анализ на радарни образи от сателита \"Сентинел-1\" на програмата \"Коперник\" на ЕС и на Европейската космическа агенция, които показват повърхностната деформация на релефа на Закинтос. Преместването е било главно в хоризонтална плоскост, като същевременно не се установява никакво чувствително вертикално изменение.", "date": "2018.10.29", "title": "Гръцки остров се е изместил с три сантиметра след силното земетресение в четвъртък"}
{"url": "https://www.faktor.bg/bg/articles/ivo-prokopiev-tselenasocheno-sabirat-dva-syuzheta-banevi-i-atakata-sreshtu-men", "text": "Това е поредната атака срещу мен, като конструкцията и начинът са същите като от предната атака, обясни бизнесменът и издател Иво Прокопиев в студиото на БТВ новината от миналата седмица, че прокуратурата му е повдигнала обвинение за пране на пари, касаещо продажбата на придобити от \"Алфа Финанс Холдинг\" АД акции от капитала на \"Каолин\" АД. Той съобщи, че съди България в Съда по човешките права в Страсбург. По неговата информация делото е преминало етапа за допустимост и ще се гледа. То е заведено заради действията на Комисията по конфискация на незаконно придобито имущество. Прокурорската проверка за сделката с „Каолин“, която беше огласена миналата седмица, обаче не е включена в иска му, защото е нова, обясни той. \"Обвинението е абсурдно. Абсурдно е да си говорим 20 години по-късно за тази сделка. Съдът, не някой друг, е казал, че при тази сделка няма никакви нарушения. Прокуратурата погазва всички закони в тази държава и решение на българския съд. Целта е репресия, а поводът е няколко публикации, особено в последния брой на „Капитал”, свързани с тежка корупция в България. Става въпрос за \"Дупката\" във Варна. Няколко часа след публикацията, прокуратурата отправи това абсурдно обвинение. Тази атака е част от цялостното мачкане на свободната преса. Има такива прокурорски атаки срещу всички издатели на свободни медии. За мен такъв тип атака не е прецедент.\" На въпрос дали е олигарх, Прокопиев отговори: \"Не се считам за олигарх, защото бизнесът ми винаги е бил под светлината на прожектора. Завел съм дело срещу България в Страсбург за всички нерегламентирани действия на КПКОНПИ и прокуратурата\", разкри Прокопиев. Той призова да се привлекат междунариоден прокурор и следователи по обвиненията срещу него. И се обоснова: \"Прокуратурата е сред институциите с най-ниско доверие у нас.\" Той уточни, че \"в последно време не общувам с премиера\" и че целенасочено събират два сюжета заедно - Баневи и атаката срещу него. \"Случаят с „Каолин“ е точно обратното на това, което се се е случило с „Полимери“ и огласяването на повдигането на обвинение срещу моя фирма е просто опит да се пришие този случай към другия. Това е нарочно търсен ефект – да се съберат двата случая в един сценарий\", смята Прокопиев. По думите му е много важно мътната вода в приватизацията да се отдели от чистата. „Каолин“ е работещо предприятие, собственост в момента на световно известна фирма и от едно фалирало навремето предприятие сега е в основата на цял керамичен клъстер с много преки и косвени ефекти върху икономиката, заяви той.", "date": "2018.10.29", "title": "Иво Прокопиев: Целенасочено събират два сюжета - Баневи и обвинението срещу мен"}
{"url": "https://www.faktor.bg/bg/articles/vashington-predal-na-moskva-razshiren-spisak-s-vaprosi-po-dogovora-za-raketite", "text": "Седмица преди президентът на Съединените щати Доналд Тръмп да обяви намерението си да прекрати едностранно Договора за ракетите със среден и малък обсег, Вашингтон е предал на Москва „разширен списък с въпроси, които предизвикват подозренията на американската страна“. Това съобщи руският министър на външните работи Сергей Лавров в интервю за предаването „Москва. Кремъл. Путин.“ на телевизия „Русия 1“, предава БНР.  Списъкът с въпросите е бил предаден на руснаците чрез американското посолство в Москва, а след това препратен в министерството на отбраната и другите ведомства. Те трябва да разгледат претенциите на Вашингтон и да подготвят отговори на поставените въпроси, уточни Лавров. Няколко дни след това президентът Тръмп обяви намерението си да изтегли Съединените щати от двустранното споразумение, което, по думите на Лавров, „не способства за устойчивия диалог и предсказуемостта“.  Руският външен министър обясни действията на Вашингтон с наличието на ракети със среден и малък обсег у азиатските държави. На въпрос на американците дали Китай, Индия, Пакистан и Иран ограничават тези оръжия, Москва е предложила на Вашингтон да се обърне към тези страни и да се запознае с позицията им по въпроса. Лавров припомни, че преди 10 години Русия е предлагала на други държави договорът да стане универсален, но е получила отказ.", "date": "2018.10.29", "title": "Вашингтон предал на Москва разширен списък с въпроси по Договора за ракетите"}
{"url": "https://www.faktor.bg/bg/articles/masovo-arestuvat-protestirashti-v-moskva-i-sankt-peterburg", "text": "Десетки хора бяха задържани вчера по време на неразрешени от руските власти протести в Москва и Санкт Петербург. Повод за протестите е арестуването на група младежи по обвинение в създаването на екстремистка организация в интернет, предаде БНР от Москва.  В Москва протестиращите се събраха на Любянския площад пред сградата на Федералната служба за сигурност. През март 10 младежи бяха арестувани и обвинени в екстремизъм заради създадена от тях група в социалната мрежа „Телеграм“ и поставената цел “да върнат на Русия предишното й величие“. Адвокатите им твърдят, че става дума за провокация на спецслужбите. В продължилата три часа протестна акция се включиха родителите на задържаните и много млади хора. Тя премина като цяло мирно, но по-късно на улица „Тверская“ бяха арестувани 15 души.", "date": "2018.10.29", "title": "Масово арестуват протестиращи в Москва и Санкт Петербург"}
{"url": "https://www.faktor.bg/bg/articles/vanshno-nyamame-informatsiya-balgari-da-e-imalo-v-padnaliya-indoneziyski-samolet", "text": "Българското външно министерство няма информация за българи, намиращи се на борда на падналия индонезийски самолет, каза министърът на външните работи Екатерина Захариева по Би Ти Ви. \"Голяма трагедия е това. Няма оцелели от тази катастрофа. Веднага се е активизирал спешния център на европейската служба там, както и нашето посолство, но нито имаме данни за загинали българи, нито имаме до момента позвънявания от близки, които не знаят къде са техните роднини. Нашето посолство и нашата служба е на линия. Ако някой има нужда от информация, телефоните са на нашия сайт\", уточни Захариева. \"Боинг 737\" със 188 души на борда падна в морето. Спасители вече са открили отломки, спасителни жилетки и мобилни телефони. Преди да изчезне от радарите, самолетът е поискал да се върне обратно. Връзката с него се е загубила 13 минути след излитането му от Джакарта в 6.20 ч. местно време. Самолетът е Боинг 737 Макс 8 е изпълнявал полет от Джакарта за Пангкал Пинанг на остров Суматра. Машината е на компания Лайън еър и е била в експлоатация само от няколко месеца. Самолетът е доставен на Лайън еър през август, предаде Асошиейтед прес, цитирана от БТА.", "date": "2018.10.29", "title": "Външно: Нямаме информация да е имало българи в падналия индонезийски самолет"}
{"url": "https://www.faktor.bg/bg/articles/angela-merkel-shte-opita-dnes-da-spasi-upravlyavashtata-koalitsiya", "text": "Германският канцлер Ангела Меркел ще се опита днес да заздрави крехката си коалиция, чието положение е повече от когато и да е висящо след болезнения удар, понесен от двете големи партии в нея на изборите в германската провинция Хесен, провели се вчера, предаде Франс прес.      Меркел ще направи изявление в 13 ч. местно време (12 ч. по Гринуич) в Берлин. Най-спешното за нея е да попречи на социалдемократите, които са на ръба на вътрешното разделение, да напуснат управляващата коалиция. Подобно нещо ще означава край на правителството, предсрочни избори и много вероятно край на политическата кариера на Меркел.     Двете водещи управляващи партии в коалицията - Християндемократическият съюз на Меркел и Германската социалдемократическа партия понесоха вчера тежки загуби на вота в Хесен, който беше нещо като тест за политиката на Меркел и екипа й в Берлин. Вярно, ХДС излезе на първо място, но според окончателните резултати с едва 27 процента, което е отстъпление с 11 пункта в сравнение с изборите там през 2013 г. Сходно намаляване на процентите има и за ГСДП, която спечели едва 19,8 процента. Зелените удвоиха резултата си и постигнаха 19,8 процента, а крайната десница Алтернатива за Германия успя да влезе в последния провинциален парламент, в който досега нямаше присъствие, като спечели 13,1 процента.     Вчера лидерката на ГСДП Андреа Налес заплаши с напускане на коалиционното правителство, освен ако не бъдат дадени бързи гаранции за по-доброто функциониране на кабинета, подкопаван от месеци от вътрешни раздори, по-специално по миграционния въпрос.     Симпатизанти на ГСДП казват, че предпочитат тя да излезе в опозиция, защото сега, когато е в кабинета, доверието в нея продължава да спада. Същевременно популярността на Меркел продължава да намалява, а кадри от нейната партия призовават канцлерката да подготви свой приемник.     Канцлерката между впрочем ще бъде подложена на тест в началото на декември по време на конгрес на ХДС, където тя досега имаше намерение да се кандидатира отново за лидерския партиен пост, който тя възприема като неделим от канцлерския. Но под натиска, на който е поставена, Меркел може и да се откаже от това.", "date": "2018.10.29", "title": "Ангела Меркел ще опита днес да спаси управляващата коалиция"}
{"url": "https://www.faktor.bg/bg/articles/tsvetanov-ima-golyam-nedostig-na-kvalifitsirana-rabotna-raka-na-tsifroviya-pazar", "text": "За мен е изключително важно, че днес присъстват имена, които допринасят за авторитета на страната ни и участват активно в развитието на цифровия пазар. Прави впечатление, че имаме недостиг на работна ръка в тази сфера. В момента най-големият недостиг е на квалифицирана работна ръка, затова усилията се насочват към обучението на такива кадри. Това каза председателят на ПГ на ГЕРБ и зам.-председател на партията Цветан Цветанов по време на кръгла маса: „Технологии и цифров единен пазар: възможности и предизвикателства“. Той посочи, че е изключително важно да се проведе смислен диалог, а не да има политическо противопоставяне, без да се предлага алтернатива. „Страната ни се нуждае от един граждански диалог, който да покаже какви са възможностите ни и да постигнем по-голям коефицент на полезно действие. Убеден съм, че това, което започнахме, ще даде добри резултати“, посочи Цветанов. По думите му, имаме капацитет да отговорим на потребностите и необходимостите на ЕС в сферата на цифровия пазар. \"Убеден съм, че с кръглите маси, което правим, ще подпомогнем образователния процес за различните възрастови групи\", каза Цветанов и допълни, че ученето през целия живот е изключително важно.", "date": "2018.10.29", "title": "Цветанов: Имаме капацитет да отговорим на потребностите на ЕС в сферата на цифровия пазар"}
{"url": "https://www.faktor.bg/bg/articles/borisov-shte-prisastva-v-istanbul-na-otkrivaneto-na-nay-golyamoto-letishte-v-sveta", "text": "Третото летище в Истанбул ще бъде открито днес, на националния празник на страната - 95-ата годишнина от основаването на Турската република. Гост на церемонията ще бъде и българският премиер Бойко Борисов, съобщава БНР. Летището е едно от най-големите в света и стойността му до момента е над 6 млрд. евро. Днес ще бъдат открити две писти от първата фаза на проекта. Началото на строителството беше поставено през 2014 г.   Аерогарата ще бъде с капацитет от 90 млн. пътници годишно до 2023 г. При достигане на този пътникопоток, ще започне подготовката за пускане на втората фаза на аеропорта. Новото летище ще може да приема и изпраща най-големите в света самолети \"Боинг\" и \"Еърбъс\". От компанията-оператор съобщиха, че при строителството са прилагани най-нови \"зелени\" технологии и летището ще спестява електричество и вода. На церемонията по откриването се очаква президентът Ердоган да съобщи името на новия аеропорт. Присъствието си са потвърдили държавните глави на 8 страни. Премиерът Бойко Борисов ще бъде единственият премиер на страна-членка от Европейския съюз, който ще уважи церемонията.", "date": "2018.10.29", "title": "Борисов ще присъства в Истанбул на откриването на най-голямото летище в света"}
{"url": "https://www.faktor.bg/bg/articles/vikat-makedoniya-e-gratska-na-voenen-parad-v-solun", "text": "По време на традиционния военен парад в Солун по случай влизането на Гърция във Втората световна война, който се проведе в неделя в Солун, част от маршируващите резервисти извикаха „Македония е гръцка“, докато минаваха покрай ВИП ложата, предава македонската агенция „Макфакс“. Същевременно, гръцката полиция е спряла малка група демонстранти, които са искали да маршируват и да протестират срещу договора за името между Атина и Скопие.", "date": "2018.10.29", "title": "Викат:\" Македония е гръцка\" на военен парад в Солун"}
{"url": "https://www.faktor.bg/bg/articles/tehnicheski-problem-vzrivil-indoneziyskiya-boeing-737", "text": "При спасителната акция в Яванско море е открито първо тяло на една от жертвите на самолетната катастрофа с Boeing-737 MAX 8. Националната агенция за реакция при извънредни ситуации на Малайзия съобщи официално, че няма оцелели и всички 189 души, които са били на борда на самолета-ковчег, са загинали. Ръководителят на компанията \"Лайън Еър\" обяви, че падналия Boeing-737 MAX 8 е имал технически проблеми по време на последния си полет, пише БЛИЦ. Те не са били отстранени.  На мястото на катастрофата е открит взривен резервоарът за гориво.  \"Резервоарът е бил разбит и е изтекъл\", посочва източник от Агенцията за реакция при извънредни ситуации.  Индонезийският президент изказа съболезнованията си към близките на загиналите.   Припомняме, че по-рано днес пътнически самолет на индонезийската авиокомпания \"Лайън еър\", летящ от Джакарта до град Пангкал Пинанг на остров Суматра, се разби в морето след излитането от международното летище на Джакарта.", "date": "2018.10.29", "title": "Шефът на \"Лайън Еър\": Технически проблем е свалил самолета ковчег в морето"}
{"url": "https://www.faktor.bg/bg/articles/novini/balgariya/atlantitsi-feysbuk-popadna-v-ratsete-na-rusiya-blokirat-profili-na-nashi-aktivisti", "text": "Атлантическият съвет на България разпространи Позиция, с която алармира, че масово се блокират профили във фейсбук на членове на организацията. Така се ограничава свободата на словото, а държавни институции се използват за репресии срещу наши активисти. Ето и пълния текст на Позицията:", "date": "2018.10.29", "title": "Атлантици: Фейсбук попадна в ръцете на Русия“, блокират профили на наши активисти"}
{"url": "https://www.faktor.bg/bg/articles/borisov-es-sas-svoite-tsennosti-e-za-primer-na-arabskiyat-svyat", "text": "ЕС със своите ценности е пример, който Арабският свят може да вземе с върховенството на закона, правата на жените, децата и свободите. Това каза министър-председателят Бойко Борисов на откриването на третата среща на върха ЕС – Арабски свят в Атина, предаде репортер на Агенция „Фокус“. „С цялото си уважение към всички, които сте тук, позволете ми да благодаря на организаторите на това събитие. С Алексис и Никос сме от хората, които държим за единството и силата на ЕС. Именно като такива сме и много по-подходящи, силни като партньори и на Арабския свят. ЕС със своите ценности е пример, който Арабският свят може да вземе с върховенството на закона, правата на жените, децата, свободите. Не е само инфраструктура, газ и петрол, на първо място са и ценностите, които трябва да защитим, за да работим и по-спокойно в следващите години“, заяви Борисов и уточни, че по време на Българското председателство преди няколко месеца темата „Западни Балкани“ е била сложена в дневния ред. „Софийската декларация даде перспективи, но тук виждам огромни възможности между Балканите като цяло, разбира се двустранните отношения на всяка една от нашите страни с Арабския свят са важни. Именно затова провеждаме регулярни срещи, за да обединяваме усилията си на всичките народи на Балканите, да бъдем конкурентоспособни. Вие имате газ и нефт. Надявам се до края на годината да финализираме интерконкетора за втечнен газ с Гърция. С колегата Ципрас след два дни ще дискутираме тази тема в България за нашето участие в рамките на тези 25% в самия интерконектор“, каза още Бойко Борисов.", "date": "2018.10.29", "title": "Борисов: ЕС със своите ценности е за пример на Арабският свят"}
{"url": "https://www.faktor.bg/bg/articles/novini/balgariya/anketa-shte-stignat-li-obvineniyata-kam-oligarsite-do-osaditelni-prisadi", "text": "Ще стигнат ли обвиненията към олигарсите до осъдителни присъди? Да Не Нямам мнение", "date": "2018.10.29", "title": "Анкета: Ще стигнат ли обвиненията към олигарсите до осъдителни присъди?"}
{"url": "https://www.faktor.bg/bg/articles/posreshtnaha-borisov-v-atina", "text": "Министър-председателят Бойко Борисов пристигна в Атина. В гръцката столица премиерът ще участва в откриването на третата среща на върха ЕС – Арабски свят. Форумът тази година е под наслов „Споделените хоризонти“. Очаква се по време на срещата да бъде обсъдена миграционната политика и борбата с бежанската криза, европейските и арабските политики за съседство, климатичните промени, както и социалните инвестиции. По-късно премиерът Бойко Борисов ще присъства на откриването на новото летище в Истанбул по покана на президента на Турция Реджеп Ердоган. В Гърция и Турция премиерът Бойко Борисов ще бъде придружаван от министъра на финансите Владислав Горанов.", "date": "2018.10.29", "title": "Посрещнаха Борисов в Атина"}
{"url": "https://www.faktor.bg/bg/articles/tihomir-stoychev-natsionalniyat-kapital-be-razgraben-ot-samnitelno-zabogateli-biznesmeni-kato-banev", "text": "Инцидентите в ромските махали са проблем, който могъщата сила на държавата и контролните й органи, като че ли нямат способността да решат. Гетата продължават да са държава в държавата, в която законите често се пренебрегват. Сещаме се за ромите, едва когато дойдат избори…   \"Подценяват се етническите конфликти. Изживяхме и преоценихме грешките, извършени през възродителния процес. Неумението да се изгражда превантивен инструментариум създава гета. Вината е на партиите участвали във властта. Те не се срамят да използват етническия вот по време на избори. Не се работи с пълния инструментариум на властта. Държавата не е подготвена да вникне в проблемите или в културните особености на ромите. Мерките трябва да бъдат много внимателно обсъдени и взети\", подчерта бившият директор на ЦСБОП Тихомир Стойчев.  Последният инцидент в ромско гето стана в Мъглиж, където полиция и роми влязоха в сблъсъци.  \"Ромските общности се капсулират в гета, в които няма правила. Тези хора винаги са ощетени и винаги държавата им е длъжна, но това не е така. Законите трябва да се спазват. Полицаите се страхуват да влизат в махалите, защото веднага отиват на съд. Полицията не може да стои безучастно и да бъде бита. Гетоизацията непрестанно се развива. Там поколенията не искат да учат, не искат да работят, не искат да спазват законите. Тези гета са държава в държавата. Само със сила няма да се реши този проблем\", посочи журналистът Стефан Ташев.  Междувременно неспособността на държавата да реши проблема с ромите, прилича на способността й да хваща едрите бизнесмени, които разследва.  \"Работи се кампанийно. Голяма част от известните бизнесмени, които се разследват и арестуват, са известни на органите на реда от години. Къде е превенцията за организирана престъпност? Българският национален капитал бе разграбен именно от такива съмнително забогатели бизнесмени. Николай Банев, Арабаджиеви, Иво Прокопиев – това са хора, които по един или друг начин през годините са били свързани с политиката. Няма политическа сила, която да не се е възползвала от техния сив капитал\", категоричен бе Стойчев в \"България сутрин\". \"Какво да коментираме Николай Банев? Ясно е откъде му тръгва пътят – баща му е активен борец срещу капитализма, той - част от комсомола. Това показва целия наш преход – придобиване на капитали, препродаване и вкус на безнадеждност сред хората. Прокуратурата трябва да доказва обвиненията си – иначе са само празни приказки. Ако прокуратурата е сигурна – сега е времето тя да намери доказателства\", изтъкна Ташев пред Bulgaria ON AIR.", "date": "2018.10.29", "title": "Тихомир Стойчев: Националният капитал бе разграбен от съмнително забогатели бизнесмени като Банев"}
{"url": "https://www.faktor.bg/bg/articles/topliyat-afrikanski-vazduh-prodalzhava-da-naduva-temperaturite", "text": "Днес ще бъде предимно слънчево, над Западна България с разкъсана средна и висока облачност. Такава е прогнозата за времето според Националния институт по метеорология и хидрология (НИМХ) при БАН, съобщи „Фокус“. В сутрешните часове на отделни места в котловините и около водните басейни ще има ниска слоеста облачност или мъгла. Ще продължи да духа слаб до умерен югозападен вятър. Максималните температури ще са предимно между 23° и 28°. Атмосферното налягане е и ще се задържи близко до средното за месеца.  Над Черноморието ще е предимно слънчево. Ще духа умерен юг-югозападен вятър. Максимални температури на въздуха: 20-22°. Температурата на морската вода е 17-18°. Вълнението на морето ще бъде 1-3 бала. Над планините ще бъде предимно слънчево. По-значителна облачност ще има над масивите от Западна България, но ще остане почти без валежи. Ще духа умерен, по билата и силен югозападен вятър. Максималната температура на височина 1200 метра ще е около 17°, на 2000 метра – около 10°.", "date": "2018.10.29", "title": "Топлият африкански въздух продължава да надува температурите"}
{"url": "https://www.faktor.bg/bg/articles/tsvetanov-shte-uchastva-v-konferentsiya-tehnologii-i-edinen-tsifrov-pazar-vazmozhnosti-i-predizvikatelstva", "text": "Председателят на ПГ на ГЕРБ и председател на Комисията по вътрешна сигурност и обществен ред Цветан Цветанов ще участва днес в конференцията „Технологии и единен цифров пазар: Възможности и предизвикателства“, съобщиха от пресцентъра на ГЕРБ. Форумът ще се проведе в зала „София“ на „Гранд хотел София“ и се организира съвместно от Сдружение „Граждани за европейско развитие на България“, Центъра за европейски изследвания „Вилфрид Мартенс“ и Фондация „Ханс Зайдел“. Конференцията ще бъде открита в 10.00 часа от председателя на Сдружение „Граждани за европейско развитие на България“ и кмет на София Йорданка Фандъкова, изпълнителния директор на Центъра за европейски изследвания „Вилфрид Мартенс“ Томи Хухтанен и представителя на Фондация „Ханс Зайдел“ за България Богдан Мирчев. В откриването ще участва и еврокомисарят по цифровата икономика и общество Мария Габриел, която в рамките на форума ще направи презентация на тема “Предизвикателствата пред Европейското лидерство в цифровизацията“. Гост-лектори на конференцията ще бъдат бившият финансов министър Симеон Дянков, началникът на отдел “Киберпрестъпност“ в ГДБОП Явор Колев, Георги Апостолов от Центъра за безопасен интернет – SafeNet, както и Майя Бойчева-Манолчева и Борислав Сестримски от Международната академия за обучение по киберразследвания.", "date": "2018.10.29", "title": "Цветанов ще участва в конференция „Технологии и единен цифров пазар: Възможности и предизвикателства“"}
{"url": "https://www.faktor.bg/bg/articles/islyamska-darzhava-se-zavrashta", "text": "„Ислямска държава“ се завръща, след като нейните бойци убиха по жесток начин четирима души в полицейски участък в Либия, пише The Daily Express. Както съобщават местните власти, нападението се е случило в централните части на Либия.  От Градския съвет на Ел-Джуфра са написали послание във Фейсбук, което гласи „ Четирима души от района на ал-Фукаха умряха вследствие на нападение. Сред тях е и синът на председателя на местния съвет в окръг Джуфра.“", "date": "2018.10.29", "title": "„Ислямска държава“ се завръща"}
{"url": "https://www.faktor.bg/bg/articles/samolet-sas-188-dushi-na-borda-se-razbi-v-moreto-kray-indoneziya", "text": "Пътнически самолет на индонезийската авиокомпания \"Лайън еър\", летящ от Джакарта до град Пангкал Пинанг на остров Суматра, се е разбил в морето, предаде Ройтерс, като цитира индонезийската агенция за спасяване и издирване. Връзката със самолета \"Боинг 737 МАКС8\" се е загубила 13 минути след излитането му от международното летище в Джакарта. Той е изчезнал над провинция Западна Ява. Екипажът на самолета е поискал да се върне там малко преди да бъде изгубен контакт с него, предаде Ройтерс, като се позова на Йоханес Сирайт, говорител на индонезийската служба за контрол на въздушния трафик. Диспечерите са разрешили на самолета да се върне, но тогава точно бил изгубен контактът с него, допълни говорителят. Спасители са открили отломки от пътническия самолет \"Боинг 737\". В самолета е имало 188 души - 178 възрастни пътници, едно дете, две бебета, двама пилоти и петчленен кабинен екипаж, каза представител на гражданската авиация. \"Преди да изчезне от радарите, самолетът поиска да се върне обратно\", добави той. \"Намерихме спасителни жилетки, мобилни телефони и отломки от самолета\", каза говорител на индонезийската агенция за спасяване и издирване. Фюзелажът вероятно е на морското дано, на дълбочина около 35 метра, уточни той. Боингът е излетял от Джакарта в 6.20 ч. местно време за Пангкал Пинанг, на остров Суматра, и връзката с него се е загубила няколко минути по-късно. Самолетът е на компания Лайън еър. Той е бил в експлоатация само от няколко месеца. Бил е доставен на Лайън еър през август, предаде Асошиейтед прес. Говорителят на Боинг Пол Люис каза, че компанията следи внимателно ситуацията. Моделите МАКС8 смениха сходната серия самолети на Боинг 737-800. Пилотът и помощник пилотът са имали общо 11 000 летателни часа, се казва в изявление на Лайън еър, предаде Ройтерс. Метеорологичните условия са били безопасни за полета. Имало е малко облаци, но не и такива, които да застрашат полета, каза Двикорита Карнавати, директор на Агенцията по метеорология, геофизика и климатология на Индонезия, предаде ДПА. Компанията Лайън еър е нискотарифна и бързо развиваща се, припомня АП. Тя бе основана през 1999 г. и има над 600 полета дневно, както международни, така и между летищата на индонезийския архипелаг, който има над 17 000 острова. Компанията има основно самолети Боинг 737. Тя е най-голямата в страната по показателя брой на пътниците. Преди катастрофата от днес, компанията за последно съобщи за фатален инцидент през 2004 г. Тогава 25 души загинаха при катастрофа със самолет Ди Си 9, който падна при проливен дъжд в Соло в Централна Ява. ЕС забрани на Лайън еър да лети до редица европейски дестинации от юли 2007 г. до юни 2016 г.", "date": "2018.10.29", "title": "Самолет със 188 души на борда се разби в морето край Индонезия"}
{"url": "https://www.faktor.bg/bg/articles/slavi-angelov-kakvo-e-tova-obvinenie-sreshtu-banevi-za-1-mln-i-polovina", "text": "Какво е това обвинение срещу Баневи за 1 млн и половина лева? При положение, че само , за да изчисти този опасен химикал от \"Полимери\" държавата плати 15 млн. лева.  Много неща са дразнещи в този случай. Така журналистът Слави Ангелов коментира случая “Евгения и Николай Баневи”, в сутрешния блок на Нова телевизия.  Той припомни , че давността на такива престъпления е от 8 до 10 години, а нашите съдилища не се славят с особена бързина. Смята, че разследването ще се проточи толкова, че Баневи да имат основания да поискат прекратяване на делото по давност, което се е случвало много пъти. Те са като термити... Опоскано е не само това предприятие. Дружеството им, което извършва всички тези приватизации има участие в над 100 предприятия. Мисля, че са 130.  Уникални са в това да унищожат един бизнес -източват, режат машини. Оцеляват само онези, които е успял да продаде по-рано.   В Троян се случиха същите неща, в Харманли, където Николай Банев е бил стругар....Никой обаче не му е потърсил отговорност.  Това са хора, които са паразити. Той е бил комсомолец. Като всичките тези хора, които влизат в Партията.... Нищо у нас не се случва , както трябва, защото твърде много партийци влязоха на ключови места.   Това са хора, които не могат да се реализират никъде другаде . Прокуратурата ми стои като в предизборна кампания, заяви журналистът. Властите хранят народа със зрелища, смята Ангелов. По време на \"Панама пейпърс\" излезе информация, че Баневи имат множестводружества , регистрирани в поне три офшорни зони, за които самата Банева каза: \"Не знам колко сме изнесли, но трябва да са милиони\", допълни той.    Беше доста неочаквано, защото всички обикновени хора бяхме свикнали такива като тях да не ги наказват, заяви Ангелов.  Банев е типичен представител на олигахията . По време на управлението на Тройната коалиция получава от един областен управител на ДПС 300 дка край морето - това е управляваният от него комплекс \"Русалка\".  Затова си мисля, че прокуратурата май е в предизборна компания, каза Ангелов. Впрочем прокурорите не носят никаква отговорност за провалените дела срещу такива като Банев, а държавата после плаща луди пари за това в Страсбург.", "date": "2018.10.29", "title": "Слави Ангелов: Какво е това обвинение срещу Баневи за 1 млн. и половина?"}
{"url": "https://www.faktor.bg/bg/articles/ekaterina-zaharieva-balgariya-nyama-da-se-otkazhe-ot-istoriyata-si-zaradi-makedoniya", "text": "До момента нямаме информация за българи на борда на индонезийския самолет. Голяма трагедия. Няма оцелели на борда и слава Богу няма данни за загинали българи, съобщи пред БТВ вицепремиерът и министър на външните работи Екатерина Захариева. Тя коментира последните събития около протестите на майките и искането за оставка на Валери Симеонов. \"Няма турбуленция в управлението. Ние изпълняваме нашите ангажименти. Виждате и Бюджет 2019. Там се пказва наглед реалната политика. Няма как голямата коалиция да не страда от ставащото в малката коалиция. Аз работя с Валери Симеонов и знам, че понякога езикът му е по-остър. Вярвам, че той се извини искрено. Валери Симеонов не трябваше да казва тези думи. Той обясни, че не е имал това предвид. На всички беше ясно, че Законът за хората с увреждания трябваше да бъде приет. Тези майки и хора имаха нужда от промяна. Мисля, че ще изкараме 4 години пълен мандат, но не трябва да си създаваме сами проблеми\", посочи още Захариева и добави: Не виждам в парламента друга конфигурация за мнозинство. Вицепремиерът коментира и последните акции на прокуратурата срещу семейство Баневи и повдигането на обвинение на Иво Прокопиев за пране на пари. \"Всички искахме нашите правоохранителни органи да си вършат работата. Сега, когато започнаха проверки, започваме да говорим и питаме защо се правят сега тези акции. В системата работят много образовани хора и не мисля, че срещу някой ще бъде повдигнато обвинение след изтичането на срока на давност\", обясни Захариева.  \"Нормално е бизнесът да изказва определени недоволства от Бюджет 2019. Най-големият проблем е липсата на работна ръка. За това трябва да работим заедно. Мерките включват обучение и квалификация на безработни, наемане на чужди работници. Много наши съграждани изявяват желание да се върнат в България, но искат информация. Това са аспектите, върху които трябва да работим с бизнеса\", каза още Захариева. \"България няма да се откаже от нищо в историята си заради Македония. Историята трябва да ни бъде учител за грешките в миналото. Много е важно договорът между Македония и Гърция да не остане само на хартия\", каза външният министър по темата за името на Македония.", "date": "2018.10.29", "title": "Екатерина Захариева: България няма да се откаже и от частица от историята си заради Македония"}
{"url": "https://www.faktor.bg/bg/articles/sergey-lavrov-izreva-zashto-sasht-davat-pari-za-razvitie-na-demokratsiyata-v-rusiya", "text": "Руската федерация  разполага не с подозрения, а с факти за намесата на САЩ във вътрешните й работи. Това е заявил в интервю за телевизионния канал „Россия 1“ министърът на външните работи на Руската федерация Сергей Лавров, информира ТАСС. Големият проблем на Лавров е, че САЩ давали пари за развитие на демокрацията в Русия. А демокрацията е мръсна дума за Путин и компания.  \"В отговор ние им казваме, че имаме не просто някакви факти, а техен закон, който се казва Закон за подкрепа на Украйна, приет в 2015 година“. Лавров уточнява, че в съответствие с този закон Държавният департамент не просто предлага, а разпорежда да се изразходват по 20 млн. долара годишно за развитие на демокрацията в Русия. Това предвижда финансиране на руски неправителствени организации, които се стремят да „демократизират“ всички сфери на живота.  Шефът на руското Външно министерство подчертал в интервюто, че „законът съществува“. Според думите му САЩ заявяват, че „се стараят да не се намесват“. В момента всички организации, които получават финансиране по този закон, се проверяват, пояснил Лавров и добавил: „Разбира се, ако всички тези грантове отиват за това, което е записано в закона, а именно за \"развитие на демокрацията“ в Русия, това означава промяна на вътрешната политика на страната \". Лавров е казал още, че \"не веднъж американски дипломати са били забелязвани на публични прояви на опозицията, включително и с лозунги, призоваващи към смяна на режима и т.н.“ Според Лавров „американските колеги се опитват всичко това да обърнат на шега, като говорят, че всичко ще бъде наред и отношенията ще се нормализират, но по въпроса с фактите за намеса няма никаква реакция“.", "date": "2018.10.29", "title": "Лавров изрева: Защо САЩ дават пари за развитие на демокрацията в Русия?"}
