{"url": "http://www.faktor.bg/bg/articles/novini/balgariya/s-petrova-za-bezrabotnite-mantrata-bedni-sme-bolni-sme-ne-mozhem-da-si-platim-toka-veche-idva-v-poveche", "text": "\"Премахването на социални помощи за трудоспособни безработни, които не работят, няма да получават социални помощи още в управленската програма на коалицията\", заяви пред БНТ Султанка Петрова, заместник-министър на Министерството на труда и социалните грижи. По думите и, за няколко месеца, чрез Агенцията по заетостта работа са си намерили 147 хиляди души. Петрова заяви, че целта е да се спре злоупотребата със социалната система. \"Ще преценяваме възможностите на всеки поотделно, когато преценяваме кой трябва да бъде лишен от социални помощи\", обясни тя. \"Всички, които са здрави, които имат възможности трябва да бъдат включени в пазара на труда\", каза още Петрова. Тя добави, че заради недостига на работна ръка, работодателите са готови те да обучават и да поемат разходите за квалификация. \"Мантрата \"Бедни сме, болни сме, не можем да си платим тока\" вече идва в повече\", коментира тя и съобщи, че вече са създадени общински предприятия, където задълженията могат да бъдат изработени, вместо платени кеш. \"През миналия месец в Пловдив са прени помощите на 300 семейства, защото не пращат децата си на училище\", съобщи Петрова.", "date": "2017.12.04", "title": "Султанка Петрова: Мантрата \"Бедни сме, болни сме, не можем да си платим тока\" вече идва в повече"}
{"url": "http://www.faktor.bg/bg/articles/novini/balgariya/ucheni-ot-ban-iskat-sreshta-s-borisov", "text": "Учените от Българската академия на науките настояват за среща с премиера Бойко Борисов. Председателят на Общото събрание на БАН проф. Евелина Славчева заяви пред БНР, че следващата стъпка в протеста на учените е настояването за среща с министър-председателя Бойко Борисов. \"Избрана е контактна група. Подготвяме писмо до премиера\", заяви Славчева.  По думите на Славчева Общото събрание на БАН е заседавало повече от 3 часа. На заседанието са обсъдени мерките, които учените ще предприемат за протеста им срещу \"ликвидационната\" бюджетна субсидия за БАН, заложена в Държавния бюджет за 2018 г.  Според Славчева мерките, приети от учените, имат три непосредствени цели. Първата цел - увеличаване на бюджетната субсидия на БАН с 38 млн. лв. Втората цел - увеличаване на стипендиите за докторанти до размер една и половина минимална работна заплата. Третата цел - целево финансиране на БАН, съгласно оценките на комисията към Министерството на образованието и науката.  Славчева посочи и че в има доста голямо разминаване при разбирането на това какво всъщност покрива субсидията на БАН. \"Черните знамена на сградата на БАН още са спуснати. Имаме подробен план за действие\", допълни тя.", "date": "2017.12.04", "title": "Учени от БАН искат среща с Борисов"}
{"url": "http://www.faktor.bg/bg/articles/novini/balgariya/gen-atanasov-nereglamentirano-se-podslushvat-magistrati-polititsi-i-zhurnalisti-a-opozitsiyata-malchi", "text": "Баретите пишат писмо, че се чувстват репресирани. За какво протестират – че началникът ги мачка. Но нека видим кой е този човек, Гайков – около него има тежък скандал, имаше смърт – Шарков беше убит в Лясковец. Този човек беше отстранен и сега го върнаха. И се оказва, че той е започнал да си разчиства сметки. Кадровата политика е кадрова пародия – така не се управлява държава. Това  коментира в студиото на Би Ти Ви лидерът на ДСБ и бивш депутат ген. Атанас Атанасов.  Той изрази принципната си позиция, че процедурата по приемането на държавния бюджет, който е най-важният закон, е била истинска пародия.  Държавата, за да функционира, нейното гориво са парите, с тях се осъществяват политики, а Народното събрание е институцията, която одобрява, но и трябва да контролира разходването на парите. Този модел на упражняване на властта, която се налага от ГЕРБ, има за цел централизация и употреба на общите ни пари, затова процедурата в парламента се превръща в пародия. По този начин се държи контрол от централната власт. Изобщо по този начин се купува политическа власт, смята партийният лидер.  Според ген. Атанасов нерегламентираното подслушване е част от проблема как функционира държавата. В една нормална страна, това което е казал Б. Рашков  - че има незаконно подслушване на политици, магистрати и журналисти, е трябвало да разтресе българските институции. Но е нямало реакция нито от тяхна страна, нито от опозицията в парламента, която очевидно също няма интерес този проблем да бъде осветен. В този смисъл той изтъкна като неуместно участието на главния прокурор Цацаров по време на изслушването на Рашков в парламентарната комисия, която той определя като намерение да бъдат респектирани хора там, тъй като в качеството си на главен прокурор винаги може да изиска всички доклади от Бюрото, което Бойко Рашков ръководи.  По думите на ген. Атанасов това говори за размиване на трите власти и обезсмисляне на институциите.", "date": "2017.12.04", "title": "Ген. Атанасов: Нерегламентирано се подслушват магистрати, политици и журналисти, а опозицията мълчи"}
{"url": "http://www.faktor.bg/bg/articles/polovinata-britantsi-iskat-vtori-vot-za-brekzit-sochi-prouchvane", "text": "Половината британци искат втори вот за това дали да напуснат Европейския съюз. Също около 50% са на мнение, правителството плаща твърде много пари на ЕС, за да отвори пътя към търговски разговори. Това показват данни от проучване, цитирано от \"Ройтерс\", посочва \"Дневник\". Според анкетата 50% от британците подкрепят идеята да има друго гласуване за крайните условия на споразумението за Брекзит, а 34% отхвърлят това да се проведе нов референдум. Общо 16% не са изразили мнение. Майк Смитъсън, анализатор от www.politicalbetting.com и бивш политик от либералните демократи, коментира, че това е първият път, когато социологическа агенция отчита подкрепа за втори референдум за Брекзит. Едва 11% от избирателите смятат, че Великобритания трябва да плати 50 милиарда паунда за излизането си от ЕС, докато според 31% правителството не трябва да плаща нищо. Миналата седмица се появи информация, че е било постигнато принципно споразумение за исканите от ЕС 60 милиарда евро, която по-късно бе опровергана. Общо 35% смятат, че ще бъдат в по-лошо финансово състояние след Брекзит, докато 14% са на противното мнение. Проучването е проведено от агенция Survation сред 1003 британци между 30 ноември и 1 декември.", "date": "2017.12.04", "title": "Британците се стреснаха - 1/2 от тях искат втори вот за Брекзит"}
{"url": "http://www.faktor.bg/bg/articles/novini/svyat/koleti-bombi-hvarliha-v-panika-germaniya", "text": "Взривоопасен колет бе открит днес в Държавната канцелария (сградата на правителството - б.а.) в град Ерфурт, столица на федерална провинция Тюрингия, пише КлубZ. Пратката в кашон на фирмата доставчик на колети DHL е пристигнала късно в петък, 1 декември, след изтичане на работното време. Охраната оставила пакета в помещението за съхраняване на получена поща. В днешния първи работен ден от седмицата съответните служители се усъмнили в нещо нередно и незабавно алармирали полицията, оповести премиерът на Тюрингия Бодо Рамело. Той добави, че по първоначални данни на силите за сигурсност най-вероятно се касае за ръчна граната. Точното съдържание на колета ще бъде оповестено след приключване на експертизата. Това е вторият подобен случай за последните дни. Миналия петък в аптека в град Потсдам, столица на федералната провинция Бранденбург, беше доставен колет бомба. Аптеката \"Кралица Луизе\" се намира в непосредствена близост до коледния базар. Тогава се появиха съобщения, че най-вероятно се е готвел атентат на въпросния базар с цел жертви. Собственикът на аптеката се усъмнил за нещо нередно, след като при открехване на капака на кашона съзрял телове. Той незабавно сигнализирал полицията. Тогава беше оповестено, че пакетът съдържа взривни вещества и пирони. Районът около аптеката и самият коледен базар бяха опразнени, а пратката - контролирано взривена. Вчера стана ясно, че става въпрос за изнудване на най-голямата в Германия фирма доставчик на пакети DHL за най-малко 1 милион евро. И двата “колета бомби” са били поставени в кашони на DHL. Днес стана известно също, че подобна опасна пратка е била открита още на 6 ноември във Франкфурт на Одер. Тя е била доставена на фирма. Там обаче имало железни правила за сигурност. Охранителите се усъмнили в нередност и алармирали силите на реда. При контролирано отваряне на колета с помощта на робот пакетът избухнал в пламъци. И трите случая се разследват от спецкомисия, наречена по името на аптеката в Потсдам  - “Луизе”. В нея участват 50 опитни следователи. Доста граждани са подали информация, но до този момент няма гореща следа, която да доведе до престъпника или престъпниците. “В тесен контакт сме с DHL, откъдето ни сътрудничат и паралелно с това извършват собствено вътрешно разследване”, оповести вътрешният министър на Брандебург Карл-Хайнц Шрьотер. Следствието се води по подозрение за планирана експлозия, която би довела до жертви, както и за опит за изнудване в особено големи размери. Същевременно чрез медиите полицията предупреждава гражданите да бъдат особено бдителни при получаването на колетни пратки. В никакъв случай да не приемат доставка, ако липсва подадетел или той не им е известен, ако от пакета се вижда тел или пък е със следи от замърсяване. При всяко съмнение за нередност гражданите да информират полицията. Всеки ден в Германия се изпращат над 8 милиона пакета, сочи статистиката. Преди Коледа и Нова година този брой нараства в пъти.", "date": "2017.12.04", "title": "Колети бомби хвърлиха в паника Германия"}
{"url": "http://www.faktor.bg/bg/articles/novini/svyat/nato-prizova-za-maksimalen-natisk-nad-phenyan-za-da-spre-s-yadrenite-izpitaniya", "text": "Генералният секретар на НАТО Йенс Столтенберг призова днес за оказване на максимален натиск над Пхенян, за да прекрати ядрените и ракетните си изпитания. Сигурността ни е свързана със събитията в Източна Азия. Ракетните изпитания показаха, че всички съюзници са в обхвата и под заплаха. Война в този регион би била катастрофа и би довела до последици за целия свят, посочи той, цитиран от БТА. Напрежението расте заради безотговорното поведение на Пхенян, коментира Столтенберг. По неговите думи светът трябва да окаже максимален натиск за договаряне на мирно споразумение със Северна Корея. НАТО от десетилетия е под такава заплаха, имаме възможностите да възпрем всяко нападение, опитваме се да направим дипломацията възможна. Събитията на Корейския полуостров разтърсиха НАТО дълбоко, допълни Столтенберг. По повод започващата утре двудневна среща на министрите на външните работи от Алианса генералният секретар заяви в отговор на въпрос, че министрите вършат работата си въпреки слуховете. Така той коментира спекулациите, че предстои държавният секретар на САЩ Рекс Тилърсън да напусне поста си скоро. Генералният секретар съобщи, че сред темите на заседанието на министрите ще бъде политиката на \"отворени врати\" на НАТО. Столтенберг поясни, че пактът уважава суверенното решение на Сърбия да не се присъединява към военнополитическия съюз. Няма разговори за присъединяване на Сърбия към НАТО, Белград ясно заяви, че не се стреми към членство и ние уважаваме това решение. Приветстваме усилията за присъединяване на страната към ЕС. За НАТО са напълно възможни приятелски работни отношения без присъединяване, както работим с Швеция, Финландия, Австрия. Украйна сама трябва да реши дали желае да се присъедини към НАТО. Дали НАТО ще се разширява - това е решение не само на желаещите, а и на всички в Алианса, поясни Столтенберг. Той добави, че на министерската среща ще бъдат обсъдени сътрудничеството НАТО-ЕС, европейската отбрана, съвместната работа с Финландия и Швеция, терористичните заплахи в Европа и Северна Америка, мисията в Афганистан. В сряда предстои заседание на Комисията НАТО-Грузия, на която ще бъде обсъдена сигурността в Черно море.", "date": "2017.12.04", "title": "НАТО призова за максимален натиск над Пхенян, за да спре с ядрените изпитания"}
{"url": "http://www.faktor.bg/bg/articles/novini/balgariya/blizo-200-vedomstveni-imota-na-mo-se-obitavat-nepravomerno", "text": "Министерството на отбраната предприема активни действия за справедливо решаване на наследения проблем с незаконното обитаване на ведомствени имоти, съобщиха от военното ведомство. В 22 области в 78 населени места министерството разполага с 2 591 апартамента, ателиета и гаражи, от които близо 700 са в София и областта. Повечето служебни имоти се ползват законно от военнослужещи и цивилни служители на МО и Българската армия. Близо 200 обаче са ведомствените жилища, ателиета и гаражи на територията на цялата страна, които от години се обитават неправомерно от лица, загубили правното основание за това, информират от министерството. В същото време е налице остър недостиг на служебни жилища, поради което 4 100 военнослужещи и цивилни служители на МО и БА са картотекирани като безквартирни, а някои от тях са със специфични нужди поради хронично болни деца. На тези, които са наели частни квартири, всеки месец се изплащат компенсации от бюджета на министерството. Законодателят императивно е задължил МО да предприеме действия за ефективно административно придобиване на обитаваните в разрез със закона ведомствени жилища /чл. 80а от Закона за държавната собственост и във връзка с чл. 226 б от Закона за отбраната и въоръжените сили на Република България/, посочват от ведомството. С оглед на високата социална чувствителност на този въпрос и паралелно с изпълнението на закона, министърът на отбраната Красимир Каракачанов е разпоредил на изпълнителния директор на Изпълнителната агенция \"Военни клубове и военно-почивно дело\" Валери Стоянов да разгледа всеки случай поотделно и да предложи конкретни варианти за най-тежките случаи сред тях, се посочва още в прессъобщението.", "date": "2017.12.04", "title": "Близо 200 ведомствени имота на МО се обитават неправомерно"}
{"url": "http://www.faktor.bg/bg/articles/novini/balgariya/pochina-oshte-edna-zhena-postradala-pri-katastrofata-kray-mikre", "text": "10 станаха жертвите от тежката катастрофа край село Микре отпреди 2 седмици. Починала е още една жена от пътниците в автобуса, който се удари челно в камион, съобщи пред бТВ кметът на Перник Вяра Церовска. Продължава кампанията за събиране на средства в помощ на пострадалите.  Над 50 хиляди лева ще са необходими за лечението и възстановяването на незрящите хора, ранени тежко при челния сблъсък. Можете да помогнете за лечението и възстановяването им като изпратите есемес на кратък номер 17 777 с текст DMS MIKRE. Можете да помогнете на пострадалите и с дарение на следната банкова сметка: БЪЛГAPCKИ ЧEPBEH KPЪCT УHИKPEДИT БУЛБAHK ІВАN: ВG64UNСR96601010688021 ВІС: UNСRВGЅF", "date": "2017.12.04", "title": "Почина още една жена, пострадала при катастрофата край Микре"}
{"url": "http://www.faktor.bg/bg/articles/novini/balgariya/rumen-radev-priemaneto-ni-v-shengen-e-vazhen-faktor-za-povishavane-na-sigurnostta-v-evropa", "text": "Приемането ни в Шенген е важен фактор за повишаване на сигурността в Европа, защото сигурността на всеки европейска гражданин започва от сигурността на външните граници, а България е такава граница. Това каза президентът Румен Радев след срещата си с френския държавен глава Еманюел Макрон. \"Отбелязахте много важния приоритет – това е сигурността в миграционната политика. Една от задачите на нашето председателство на Съвета на ЕС да се предприемат ефективни мерки, не само за охрана на нашите външни граници, но и за механизмите, които да се справят с тази мигрантска криза\", допълни той. Френският президент Еманюел Макрон посрещна по-рано българския държавен глава Румен Радев в Елисейския дворец. Това е началото на тридневното посещение на Румен Радев във Франция. Визитата попада в период на активна дипломация за домакина Еманюел Макрон. Само преди 48 часа на посещение в Париж беше и бившият американски президент и Барак Обама. Партньорството между двете страни в областите икономика, инвестиции, отбрана, култура са теми, които са продължение на разговора между двамата президенти през август в Евксиноград. Веднага след като излезе от Елисейския дворец президентът Радев ще тръгне за Европейската космическа агенция за среща с генералния й директор. Тази вечер пък е срещата с българската общност в Париж.", "date": "2017.12.04", "title": "Румен Радев: Приемането ни в Шенген е важен фактор за повишаване на сигурността в Европа"}
{"url": "http://www.faktor.bg/bg/articles/novini/svyat/otkriha-parvorodnata-dashterya-na-naim-syuleymanoglu-v-yaponiya", "text": "Майката на момичето е японка, щангистът я срещнал на Олимпиадата в Сеул Първородната дъщеря на покойния щангист Наим Сюлейманоглу беше открита в Япония близо седмица, след като стана ясно, че близките на легендата на вдигането на тежести я търсят, съобщава БТА. Наоми Секаи била намерена с помощта на бившия съпредседател на турската федерация по щанги Зеки Тюрке - най-добрия приятел на Наим, и със съдействието на турското посолство в Токио.   Турският посланик в японската столица Хасан Мурат Мерджан поканил момичето и майка й в дипломатическата мисия и им предал молбата на близките на покойния щангист да отидат в Турция. Наоми с готовност се отзовала и заявила, че иска да се запознае с близките на баща си. \"Майка ми е разказвала, че имам чичо и сестри, които са в Турция. Едната от сестрите ми - Елиф, живее в Лондон. Тя също ми се обади и каза, че много иска да се опознаем. Щом ми дадат отпуск от фирмата, в която работя, ще посетя Турция\", споделила Наоми пред посланика. Също като покойния си баща, и момичето се е посветило на спорта. Завършила е спортна академия. \"Аз имам четири дъщери. Едната е от майка японка, а другите три са от туркиня. Трите ми дъщери живеят при майка си тук, в Турция, виждам се с тях, грижа се за тях. Другата живее в Япония, при майка си. Аз не сключих граждански брак, но и четирите ми дъщери са в сърцето ми\", бе[e споделил преди няколко години Наим. Последната молба на Наим Сюлейманоглу към брат му Мухаррем и близките му била непременно да намерят първородната му дъщеря в Япония и да я включат в завещанието. Наим се запознава с майката на дъщеря си по време на Олимпиадата в Сеул. Тя е млада японска журналистка, която взима интервю от шампиона. Влюбват се, тя отива в Анкара и заживяват заедно. Ражда им се дъщеря, но понеже нямат официален брак, Наоми носи фамилията на майка си. Когато момичето е на две години, майката я взима и се връщат в Япония.", "date": "2017.12.04", "title": "Откриха първородната дъщеря на Наим Сюлейманоглу в Япония"}
{"url": "http://www.faktor.bg/bg/articles/politika/hlyab-i-pasti/imat-li-pravo-hueytsite-na-nezavisimost", "text": "Коментарите около събитията в  Каталуния повдигнаха въпроса кой има право на независимост.  Ако попитате китайците (хан), те ще ви кажат, че другите китайци – хуейците,  нямат това право. Ако попитате самите хуейци може да чуете друг отговор.  Впрочем, хуейците са повече от нас българите – над 10 милиона са. Те са мюсюлмани, живеят в Нинся-хуейски автономен регион,  в Цинхай и Гансу, по „пътя на коприната”. В Нинся-хуейският автономен регион живеят не повече от 20% от хуйеците. Но нима всички каталунци живеят в автономна Каталуния?  Ако отидете в Лхаса – свещен град за будистите и бивша столица на независимата Тибетска държава,  с изненада ще откриете, че повечето от собствениците на магазини са хуейци. И в Гуанджоу има хуейци.  И да не ви обяснявам какви вкусни нудълси с яйца, домати, телешко и агнешко месо, с моркови, с много чесън и люти чушки, саморъчно приготвят!  В Китай живеят 56 народа. Основният е хан. Голяма е трагедията на народа мяо, който до 1949 година е бил закрепостен като руските крепостни мужици. Сетне е сполетян от по-голяма беда – Мао Цзе дун започва   Първата работа на комунистите е била да отрежат косите на жените от народа мяо и да облекат хубавите мяо девойки в зелени униформи.  В Китай живеят още  чжуанци, манджури, уйгури, туцзя, монголци, тибетци, буизу,  дунзу,  яозу и да не изброявам всички народи.   Ами  как е в Сибир?  Кога сибяряците ще си създадат независима държава? Какво общо имат те с Москва?  Сибиряците не са руснаци. Науката е доказала, че името „Сибир” е много по-старо от името „Рус”. Защо тогава сибиряците да нямат своя държава? Преди три години в Новосибирск се проведе публичен марш в подкрепа на Сибирската независимост и за създаване на Сибирска република. Имаше дори манифест: „Да ликвидираме идиотската ситуация, когато всички решения се вземат в Москва...”  Владимир Путин подскочи като ужилен. Веднага бе променено  законодателството и бяха въведени още по-жестоки мерки срещу „сепаратизма”.  Днес в Русия само за призив във Фейсбук за независимост  те грози присъда от 5 години затвор.  В това отношение испанското правителство се отнасе с каталунците като с любими палави дечица.  Сибиряците  още през 1918 г.  се откъсват от власта на болшевиките и дори сформират независимо правителство.  След това   Защото е известно, че болшевиките държава не могат да оправят, но да убиват могат. Затова и не се изненадах, че през 2010 г. в Сибир се създаде организация, която настояваше за отделянето му от Русия и за присъединяването му към САЩ. По разбираеми причини.  В Европа има толкова много автономни райони и области, че ако всички те решат да станат отделни държави и забият на пилона знамето на своя етнонародностен  национализъм третата световна война ни е в кърпа вързана.  Защото световните войни винаги от Европа започват.  Опитвам да си представя  действията на албанския национализъм в Р Македония, на сръбския – в Косово и Босна и Херцеговина, на турския и руския в България, на българския в Сърбия, на гръцкия в Македония.  Виждам как изпълзяват от Средновековието легендарни кралства, графства, херцогства, княжества и десподства.  Настъпва огромен хаос.    За тоя гдето клати националистическото празноглавие.  Ще има да се препъваме в граници, ще трябва да вадим паспорт и виза през 100 километра,  да се редим на граници и митници на опашки, да ни пребъркват багажите, защото е ясно – влизаме в поредната нова  „велика” независима държава.   На Балканите някога е имало Тракийска държава, може би дори няколко са били.  Гробниците на тракийските царе още стоят, магистралата, с която се гордее Бойко Борисов,  се нарича „Тракия”, а не „България”.  Но тракийците български народ ли са или не са? Нима техните наследници нямат право на своя държава?  И коя ще им бъде столицата: Ямбол ли, Стара Загора ли, Пловдив ли? Пловдив вече е бил столица на автономна област, както е сега Барселона. И кой казва, че нямат тракийско съзнание хората,  живеещи днес в Тракия, след като има толкова много тракийски дружества?  И защо със своите данъци трябва да хранят северозападналите  мизийци?  А ако добруджанци си спомнят, че са били десподство – отделно царство господарство? През 30-те години „умници” като Сталин и Георги Димитров   Тито добавя и „шопска”, за да е пълна коминтерновската простотия. Но толкова ли са загубени тия в Каталуния, че да се водят по акъла на Димитров, Сталин и Тито?   Но да оставим политиката. Да вземем пъпеша.  От Варна до Русе и Плевен му казват пъпеш. Но отидеш ли към Враца и Видин му викат вече дина. А иди разбери пъпеш ли искаш или диня? Минеш ли пък Балкана работата съвсем се обърква. От Бургас и Стара Загора , та чак до гръцката и турската граници, на пъпеша му викат каун или кавун.  От Пловдив, през Пазарджик  до Благоевград,  пъпешът изведнъж става пипон. А сигурни ли сте, че в Софийското поле знаят какво е пъпеш след като му викат  моравец.  А как стои въпросът  с динята? За едни нашенци тя е лубеница, за други –  карпус, а за трети – бостан.  Ами родопчаните, тия аждраха хора, истински аждрахани. Не разбирате какво ви казвам ли? Ами как ще разбирате, като не знаете езиците на потенциалните автономни области на България. Но ето, че взех да се аздисвам.   Много е лесно на битово равнище да се спекулира на етническа, езикова и историко-легендарна основа,    И се навъдиха политици шарлатани, които само с това се занимават.  Хвърлят съчки в огъня. Извеждането на националното чувство от заспало подсъзнание в будно съзнание е дълъг процес.  Но при днешните финансови, комуникативни и пропагандни възможности,  този процес може лесно да се ускори.  Необходими са медии, бизнесмени да снесат пари, няколко хъшлака за агитатори като Пучдемон и учили– недоучили, млади луди глави.   Има ли в Р Македония вече „македонска нация”?  По скоро има хора, които са забравили да питат дядо си и баба си от кой народ са. Докъм 20-те години на 20 век  все българи живеят в Македония.  Днес, към 20-те години на 21 век, в Р Македония твърдят, че няма българи, няма записани в конституцията на страната, както другите народи.  Но така ли изчезва цял народ само за 100 години? И къде е изчезнал? И какво население го е заместило? Откъде се е взело? Когато през 1943 радовишкият поет Ацо Караманов пише стихотворението „Народът” (укривано 70 години от македонските „учени”),  в него той цитира Левски, Ботев, Паисий, „златния век” на цар Симеон. И дори призовава съвременниците си да следват тези национални герои. Но от кой народ са тези исторически личности? От кой народ е Ацо Караманов?  Няма спор, че днес в Република Македония живеят различни етнически общностки, различни народи.  Има дори египтяни, но дали има македонска нация?  Защото няма албанец, който да ви каже, че е „дел от македонската нация”.   Как е в Испания? Много народи – една нация. Как е в Китай? Много народи – една нация. А как е в Русия? Русские, россияни и сибиряци една нация ли са? По времето на СССР бяха измислили нов вид човек – съветски човек. От кой етнос бе той, от кой народ, от коя нация, така и не стана ясно. Разпадна се СССР и изчезна съветският човек, няма ги „съветските хора”.  Но сибиряци има. И защо тогава да няма независима държава „Сиберия”? Всеки народ има право да вее свой митологичен исторически байрак. Но земята е тясна, за да могат всички народи да имат свои държави. Затова се формират нациите. В тях хората са от различни  етноси и народи, с различни вери и идеологии, говорят дори различни езици (говорът на едни китайци е за други китайци като унгарския език за нас българите!),  но си подадат ръка, сдружават се политически, обединяват се и правят нация – френска, испанска, италианска, германска, българска. В основата е обединението и приемането на общата националност.  Днес целта на сепаратисти, на крайни левичари и крайни националисти, е да раздробят, да натрошат на парчета, да върнат към някакво средновековно племенно делене и състояние националният  живот на хората в Европа.  Целта им е от всеки регионален говор да направят нация. Гонейки нацията си македонците забравиха, че си имат такава и тръгнаха да я откриват в елинската античност. И вместо да се занимават с оправянето на държавата си те забиха в исторически кьорсокак. Няма лошо и каталунците да продължат да си разказват легендите,  но те са част от испанската нация.  Хуейците ще си останат отделен народ, но част от китайската нация. И само, простено да ми е, много бих искал сибиряците да си създадат своя независима държава. А и вече, видно от снимката,  си имат и свое знаме, на което двата цветя са като нашите – бяло и зелено.  А като вдигнат революцията нищо чудно да сложат и третият цвят – червеният.", "date": "2017.12.04", "title": "Имат ли право  хуейците на независимост?"}
{"url": "http://www.faktor.bg/bg/articles/za-kakvo-da-vnimavame-kogato-izbirame-riba-za-nikulden", "text": "Дни преди големия християнски празник Никулден трябва да помислим и за трапезата на 6 декември. В традицията на празничната маса се сервират рибни ястия, най-често - пълнен шаран с орехи. Но преди да се стигне до яденето, а и до приготвянето на рибата, трябва първо да се сдобием с нея. Ето и няколко съвета от специалистите от Българската агенция по безопасност на храните. Върху повърхността на прясната риба има много тънък слой слуз, ако слузта е обилна, а слоят плътен, това означава, че рибата е престояла по-дълго време. Прясната риба трябва да бъде със свежа, лъскава повърхност. Люспите на рибата трябва да са блестящи, плътно залепени за тялото. Не трябва да има разкъсвания. Хрилете трябва да са розово-червени до тъмно-червени при рибите с по-тъмно месо. Когато се среже коремната кухина на рибата, трябва да се види, че органите са запазени, не са пихтиести, а костта не трябва да се отделя лесно, съветват експертите. Потребителите могат да познаят прясната риба също по очите, които трябва да са изпъкнали, с ясна, бистра роговица. При натискане с пръст вдлъбнатината трябва да изчезне бързо. Българска агенция по безопасност на храните извършва засилени проверки на обекти за производство и търговия с риба и рибни продукти, складове за търговия на едро, заведения за обществено хранене, обекти за търговия на дребно, пазари и борси, на които се предлага риба и рибни продукти в цялата страна.", "date": "2017.12.04", "title": "За какво да внимаваме, когато избираме риба за Никулден"}
{"url": "http://www.faktor.bg/bg/articles/krib-vrachi-nagradite-mistar-i-misis-ikonomika-2017", "text": "Димитър Димитров, изпълнителен директор и член на Борда на директорите на \"Софарма Трейдинг\" АД, получи наградата \"Мистър Икономика 2017\", а управителят и собственикът на \"Абритес\" ООД Елина Друмева - \"Мисис Икономика 2017\".  Това стана в едноименния конкурс, организиран от Конфедерацията на работодателите и индустриалците в България. На събитието присъстваха вицепремиерът Екатерина Захариева, както и представители на бизнеса в страната.", "date": "2017.12.04", "title": "Връчиха наградите \"Мистър и Мисис Икономика 2017\""}
{"url": "http://www.faktor.bg/bg/articles/postaviha-plocha-v-pamet-na-boris-godzhunov", "text": "рупа ентусиасти от българската естрада сотавиха вчера плоча в памет на незабравимия Борис Гуджунов до  входа в  столичния кв. Люлин, където естрадната легенда живя от 1978 до 2015 г.  При монтирането на паметната плоча се събраха заедно най-преданите му приятели -  Йорданка Христова, Мими Иванова, Развигор Попов, д-р Бари Фурнаджиев, Краси Куртев, Мустафа Чаушев, както и Aлбена Вълкова и Владо Червенушчев.  Именно там е поставено началото на \"КРИЛЕТЕ НА НАДЕЖДАТА\" - бъдещия филм на БНТ, за съдбата и творчеството на големия певец. Сценарист е Хелия Чавдарова, оператор – Цветан Недков, продуцент - Петя Тетевенска, а режисьор Росен Елезов.", "date": "2017.12.04", "title": "Поставиха плоча в памет на Борис Годжунов"}
{"url": "http://www.faktor.bg/bg/articles/chobanov", "text": "По Нова година пък ще бъде обявен конкурсът за възстановяване на Войнишкия паметник до лъва, заменил \"1300 години България\" пред НДК. Това обяви в ефира на Би Ти Ви столичният зам.-кмет по култура Тодор Чобанов. По думите му няма как монументът да бъде изграден в някогашния си вид, при създаването му са използвани калкани на несъществуващи вече сгради.  Чобанов коментира и скандалната случка със счупената бронзова скулптура пред Народния театър в София. В момента фигурата, известна като балерината, всъщност е на гимнастичка и създадена от Георги Чапкънов - Чапа, се намира в Софийската градска галерия за реставрация след вандалския акт, обясни зам.-кметът. Ние ще съдим младежа за щетите върху творбата, ще направим всичко възможно данъкоплатецът де не бъде наказан. Щеше да е по-добре да бъде осъден за хулиганство”, коментира зам.-кметът по култура в Столична община Тодор Чобанов по бТВ. По думите му скулптурата ще се завърне пред Народния театър напролет.", "date": "2017.12.04", "title": "По Нова година обявяват конкурс за Войнишкия паметник пред НДК"}
{"url": "http://www.faktor.bg/bg/articles/bfs-nakaza-tsska-sofiya-i-lokomotiv-pd-s-po-2-macha-bez-publika", "text": "\"ЦСКА-София\" и \"Локомотив\" (Пд) бяха наказани от Дисциплинарната комисия към БФС да играят следващите си две домакинства пред празни трибуни заради инцидентите от вчерашния мач между двата отбора в Пловдив.  Припомняме, че към края на първото полувреме фенове на двата отбора нахлуха на терена и се сбиха. В резултат имаше 11 арестувани, а двубоят беше прекратен за около 20-ина минути. Така \"ЦСКА-София\" ще играе без публика срещу \"Септември\" (Сф) и \"Берое\", но стадион \"Българска армия\" ще е отворен за фенове за 1/4-финала за Купата срещу \"Лудогорец\" на 14 декември. \"Локомотив\" пък ще е наказан срещу \"Верея\" и \"Пирин\", но градското дерби срещу \"Ботев\" от 23-ия кръг ще се играе пред публика. Освен тези санкции \"Локомотив\" е глобен с общо 14 000 лв. заради различни прояви на феновете си, а \"ЦСКА-София\" - с 14 300 лв.", "date": "2017.12.04", "title": "БФС наказа \"ЦСКА-София\" и \"Локомотив\" (Пд) с по 2 мача без публика"}
{"url": "http://www.faktor.bg/bg/articles/tsska-sofiya-vodi-pregovori-s-livarpul-za-shou-mach", "text": "С рок концерт и с приятелска среща срещу европейски футболен гранд ЦСКА-София планира да отбележи 70-годишния юбилей на фалиралия \"армейски\" клуб. Събитията са насрочени за 16 май на Националния стадион \"Васил Левски\", 11 дни след официалната дата на основаването на автентичния клуб ЦСКА през 1948 година. За съперник в шоу-мача \"червените\" са в преговори с петкратния европейски клубен шампион Ливърпул, чийто сезон във Висшата английска лига свършва три дни по-рано. Припомняме, че автентичният ЦСКА фалира и в момента два клуба предявяват претенции, че са ЦСКА - ЦСКА-София и ЦСКА 1948. (БТА)", "date": "2017.12.04", "title": "ЦСКА-София води преговори с \"Ливърпул\" за шоу мач на стадион \"Васил Левски\""}
{"url": "http://www.faktor.bg/bg/articles/royters-nay-vazhna-e-vyarata-na-grigor-dimitrov", "text": "По време на награждаването си като шампион във финалния турнир на АТР в Лондон Григор Димитров изглеждаше като човек, от чиито плещи е паднал сериозен товар. Да, това не е титла от \"Големият шлем\", за която той мечтае, но е следващият най-добър вариант, пише в коментар за Ройтерс Мартин Херман, цитиран от \"24 часа\". Струва ми се, че това ще бъде ключовият момент за един играч, който бе приеман по-скоро като състезател, представящ се под възможностите си. През 2008-а българинът спечели юношеския \"Уимбълдън\" срещу Хенри Континен. Финландецът спечели титлата при двойките в \"02 Арена\". А не бе отдавна периодът, в който Григор Димитров бе провъзгласен за логичния наследник на Роджър Федерер. През 2014-а, когато детронира действащия шампион на \"Уимбълдън\" Анди Мъри на централния корт, той сякаш изглеждаше готов. С тогавашния си поход към полуфиналите на \"Ол Инглънд Клъб\" той си осигури пробив в Топ 10 за първи път. Но всичко това се оказа просто единичен проблясък. Две години по-късно връзката му с Мария Шарапова беше по- интригуваща от тенис изявите и той изпадна до № 40. Ситуацията се промени за вече 26-годишния Димитров с началото на тази година, когато достигна полуфиналите в Австралия, а в допълнение съумя да възпроизведе най-постоянния си сезон в кариерата. Завършва годината като №3 -единствено зад Рафаел Надал и Роджър Федерер, но най-важна е вярата на Димитров, че е \"открил\" пътя към атака на титлите от \"Големият шлем\". И ако запази това постоянство, което демонстрира в края на сезона, Григор може действително да се превърне в нещо повече от това да има епизодични позитивни прояви.", "date": "2017.12.04", "title": "Ройтерс: Най-важна е вярата на Григор Димитров"}
{"url": "http://www.faktor.bg/bg/articles/dnes-se-tegli-zhrebiyat-za-svetovnoto-po-futbol-v-rusiya", "text": "Жребият за световното първенство по футбол в Русия през 2018 г. ще бъде изтеглен днес. Сто деветдесет и три дни преди първия съдийски сигнал на стадион \"Лужники\" участниците ще разберат своите съперници в груповата фаза на шампионата. Двадесет и първият мондиал в историята ще се проведе от 14 юни до 15 юли на 12 стадиона в 11 града - Москва, Санкт Петербург, Калининград, Казан, Нижни Новгород, Самара, Волгоград, Саранск, Ростов на Дон, Сочи и Екатеринбург. Тегленето на жребия стартира в 17.00 часа българско време. Церемонията ще се проведе в московския Кремъл, като ще бъде предавана пряко по БНТ 1 и БНТ HD, както и в официалния сайт на ФИФА. За шести пореден път световното първенство ще бъде с 32-ма участници. До шампионата в Русия достигнаха 14 отбора от Европа, по пет от Южна Америка, Африка и Азия и три от Северна Америка. Те са поставени в четири урни на базата на позицията си в световната ранглиста и ще бъдат разпределени в осем групи. Първите два тима от всяка група ще се класират за директните елиминации, които стартират с фазата на осминафиналите. Кои са финалистите Русия ще бъде водач в група А, а останалите отбори в първа урна са световният шампион Германия, европейският първенец Португалия, носителят на рекордните пет световни титли Бразилия, Аржентина, Белгия, Полша и Франция. Световният първенец от 2010 г. Испания попадна във втора урна, което дава предпоставки за оформянето на много силна група. Компания на \"фурия роха\" във втората урна правят Англия, Перу, Колумбия, Швейцария, Мексико, Уругвай и Хърватия. В трета урна попадна единият от двата дебютанта - Исландия. Останалите отбори в тази урна са Дания, Коста Рика, Швеция, Тунис, Египет, Сенегал и Иран. Другият дебютант - Панама, е в четвърта урна заедно със Сърбия, Нигерия, Австралия, Япония, Мароко, Южна Корея и Саудитска Арабия. Едно от условията в жребия е да няма повече от два отбора от Европа в една група. Останалите конфедерации могат да имат само по един представител във всяка от групите. Кой ще участва в церемонията Водещ на церемонията ще бъде бившият английски национал Гари Линекер. Негова партньорка ще е руската журналистка Мария Командная, която коментира спортни събития за \"Фокс спортс\", \"Мач ТВ\" и радио \"Москва FM\". Асистентите в тегленето на жребия ще са звезди от близкото и далечното минало като Диего Марадона, Гордън Бенкс, Лоран Блан, Кафу, Карлес Пуйол, Диего Форнал и Фабио Канаваро, както и вицепрезидентът на Руския футболен съюз Никита Симонян. Една от големите въпросителни беше дали президентът на Русия Владимир Путин ще присъства на церемонията. В четвъртък беше потвърдено, че той ще бъде част от събитието в Кремъл, което ще събере над 1300 души.", "date": "2017.12.04", "title": "Тегленето на жребия за световното по футбол в Русия ще събере днес в Кремъл 1300 души"}
{"url": "http://www.faktor.bg/bg/articles/sport/svetat/portugaliya-ispaniya-e-derbito-v-grupite-na-svetovnoto", "text": "Станаха ясни осемте групи за Световното първенство по футбол в Русия идното лято. Изглежда дербито ще е сблъсъкът в група “В”, където европейският крал Португалия с Кристиано Роналдо ще се бори с доскорошния футболен властелин Испания. Заедно с тях в групата са наглед лесните за преодоляване Мароко и Иран.  Мондиалът ще бъде открит на Олимпийския комплекс „Лужники“ (78 360 души) със срещата Русия - Саудитска Арабия.  Настоящият шампион Германия попадна в група “F” заедно с отборите на Мексико, Швеция и Република Корея. Рекордьорът по световни купи Бразилия ще играе с тимовете на Швейцария, Коста Рика и Сърбия. Лионел Меси и Аржентина имат нелека задача в група “D”, където са коравите Исландия, Хърватия и Нигерия. Английският национален отбор може да си отдъхне, че се размина с колосите и се нареди до Белгия, Панама и Тунис. Над 1300 гости присъстваха на събитието, което преминава при изключително строги мерки за сигурност. Президентът на Русия Владимир Путин и президентът на ФИФА Джани Инфантино откриха церемонията. Водещи бяха бившият английски национал и голмайстор Гари Линекер и руската спортна журналистка Мария Командная. В ролята на техни асистенти влязоха легенди на световния футбол - Диего Марадона, Кафу, Фабио Канаваро, Гордън Бенкс, Лоран Блан, Диего Форлан, Карлес Пуйол и Никита Симонян.  Припомняме, че за финалите на шампионата не се класираха някои от най-силните отбори на планетата - четирикратният световен първенец Италия, трикратният финалист Холандия и настоящият шампион на Южна Америка - Чили. От отборите в Топ 20 в ранглистата на ФИФА липсва само Уелс. Правилата при тегленето на жребия са прости: в една група не могат да попаднат повече от два отбора от Европа, както и повече от един отбор от всяка от другите зони.  Група А 1. Русия 2. Саудитска Арабия 3. Египет 4. Уругвай Група В 1. Португалия 2. Испания 3. Мароко 4. Иран Група С 1. Франция 2. Австралия 3. Перу 4. Дания Група D 1. Аржентина 2. Исландия 3. Хърватия 4. Нигерия Група Е 1. Бразилия 2. Швейцария 3. Коста Рика 4. Сърбия Група F 1. Германия 2. Мексико 3. Швеция 4. Република Корея Група G 1. Белгия 2. Панама 3. Тунис 4. Англия Група Н 1. Полша 2. Сенегал 3. Колумбия 4. Япония", "date": "2017.12.04", "title": "Португалия - Испания е дербито в групите на световното!"}
{"url": "http://www.faktor.bg/bg/articles/sport/lyubo-penev-koyto-iska-promyana-v-balgarskiya-futbol-da-me-podkrepi", "text": "Любослав Пенев лично обяви кандидатурата си за президент на Българския футболен съюз през ефира на bTV. Бившият селекционер на националния отбор разкри, че би работил за развитието на футбола у нас с част от най-големите родни имена в играта. \"Аз съм тук, за да се кандидатирам и да бъда новият президент на Българския футболен съюз. Абсолютно го заявявам\", каза Пенев. \"Отсъствах известно време. Чета, преглеждам пресата и е време да се покажа. Показвам се, защото сега е моментът. Няма конкретен отбор, няма конкретно лоби. Предполагам, че ще ме издигнат няколко отбора, няма да бъде само един. Всеки един клуб има един глас. Който иска промяна - да ме подкрепи. Който иска да се случат всичките тези неща - да ме подкрепи. И съм сигурен, че много клубове, дали са аматьори, дали са професиналисти, ще ме подкрепят\", убеден е бившият селекционер на националите.   Той сподели още, че иска националният отбор отново да е топ, да се класира за eвропейски и cветовни първенства, задължително да се класира. \"Искам България отново да се гордее с националния си отбор. Според мен е време за промяна, кардинална промяна. 12+2 години управление ясно и точно се показват, че този модел не е печеливш. Визирам като цяло шапката на БФС, цялостност на управлението.\" \"Много неща бих направил. На първо място ще въведа съвсем различна методика за детско-юношеския футбол. Нашите отбори се представят далече от това, което могат като качества. Това, което постига \"Лудогорец\", не е достатъчно\", категоричен е Пенев. На въпрос кого би поканил в своя екип, Пенев отговори: \"Един Бербатов, Стилиян Петров, Краси Балъков. Визирам от малко по-различни поколения. Това са прекрасни футболисти, които са прославили България в чужбина. Въпрос на разговор. Защо не? Бих потърсил и Христо Стоичков. Не е невъзможно. \"Има доста клубове-фантоми, които присъстват в регистъра, но не практикуват дейността футбол. На това ще се обърне сериозно внимание. Надявам се сега, при един сериозен конкурент за президентското място, всички клубове да започнат да гласуват по съвест\", завърши Пенев.", "date": "2017.12.04", "title": "Любо Пенев: Който иска промяна в българския футбол, да ме подкрепи"}
{"url": "http://www.faktor.bg/bg/articles/rusiya-obeshtavame-toplo-posreshtane-na-vsichki-tsvetnokozhi-i-homoseksualisti", "text": "Президентът на Руския футболен съюз, който е и зам.-председател на руското правителство Виталий Мутко се опита да разпръсне страховете от насилие по стадионите по време на Световното първенство по футбол, което ще се проведе в страната идващата година. Той обрисува една Русия, която няма проблем с различите, което е твърде далеч от истината, както е известно. Виталий Мутко се кълне, че няма да има и следа от дискриминация – въпреки страховете, че хомофобия и расизъм ще тегнат като Дамоклеев меч над стадионите на страната домакин.  \"Обещавам, че ще има много топло посрещане на всички цветнокожи и за всички хомосексуалисти“, заяви Мутко. Преди началото на форума има притеснения, че руските футболни ултраси и хулигани ще създадат кошмарни изживявания , писаха руските медии.  „Ливърпул и Манчестър Юнайтед наскоро посетиха Русия (в Шампионската лига) и всичко премина безпроблемно“, заяви началникът  на руския футбол. „В Русия има 180 националности и четири различни религии. Расизмът е глобален проблем, а не проблем само на една страна\", твърди Мутко. Той посочи, че организацията за подобен турнир изисква огромни усилия. Стотици хиляди хора са участвали в решаването на различни проблеми, включително за сигурността, транспортните услуги и инфраструктурата, посочи високопоставеният чиновник.", "date": "2017.12.04", "title": "Русия: Обещаваме топло посрещане на всички цветнокожи и хомосексуалисти"}
{"url": "http://www.faktor.bg/bg/articles/sport/svetat/grigor-dimitrov-se-otkaza-ot-menidzharskata-agentsiya-na-rodzhar-federer", "text": "Третият в света на мъжкия тенис Григор Димитров от Нова година няма да бъде представляван от мениджърската агенция на Роджър Федерер - Team8. Договорът на българския тенисист с базираната в Кливланд, щата Охайо компания изтича на 31 декември и няма да бъде подновен. Team8 бе създадена в края на 2013 година от рекордьора по титли от Големия шлем и неговия дългогодишен агент Тони Годсик с идеята двамата да привлекат едни от най-добрите спортисти из целия свят. Първият им клиент бе Хуан Мартин дел Потро, а Димитров се присъедини от 1 януари 2014 година. В бъдеще кариерата на шампиона от Финалите на АТР в Лондон от маркетингова гледна точка отново ще бъде управлявана от дългогодишният му мениджър Георги Стоименов, с когото тенисистът ни работи от началото на професионалната си кариера.", "date": "2017.12.04", "title": "Григор Димитров се отказа от мениджърската агенция на Роджър Федерер"}
{"url": "http://www.faktor.bg/bg/articles/ruskite-sportisti-sa-dali-1240-doping-probi-predi-igrite-v-pyonchan", "text": "Руските спортисти са обект на най-много тестове за употреба на забранени вещества преди игрите в Пьончан през 2018 г. От 1 април до 31 октомври представителите на Русия в зимните спортове са дали 1240 проби. В този период са били взети общо 6961 проби като част от антидопинговата програма на Международния олимпийски комитет (МОК). Близо 18% от всички тестове са на руски спортисти, показват публикуваните на официалния сайт на МОК данни. След руснаците се нареждат състезателите от Германия с 844 проби, а Канада допълва първата тройка с 504. Представителите на САЩ са били тествани за забранени вещества 433 пъти, а тези на Швеция - 403. Българите в зимните спортове са проверени 36 пъти преди началото на олимпийския сезон. 21 от пробите са на биатлонисти, осем - на скиори и сноубордисти, а останалите седем са в кънките. Най-често са били проверявани руските състезатели по ски и сноуборд - 471 пъти. 275 са взетите проби от представителите на Русия в кънковите спортове, 164 - в биатлона, 149 - в хокея на лед, 114 в бобслея и спускането с шейни, 48 - в спортните шейни, а 19 - в кърлинга. През юли 2016 г. МОК създаде две отделни комисии, за да провери твърденията на директора на Московската антидопингова лаборатория Григорий Родченков за държавно спонсорирана схема за употреба, разпространение и прикриване на допинг по време на игрите в Сочи през 2014 г. Олимпийският комитет започна повторно тестване на всички допинг проби на руските участници в олимпиадата. Въз основа на разследванията на комисиите на 5 декември се очаква МОК да обяви дали Русия ще участва в Пьончан. Междувременно руските власти заявиха, че няма да бойкотират игрите под никаква форма, ако състезателите им получат забрана за участие. Руските власти няма да бойкотират игрите в Пьончан, ако състезателите им получат забрана за участие", "date": "2017.12.04", "title": "Руските власти няма да бойкотират игрите в Пьончан, ако състезателите им получат забрана за участие"}
{"url": "http://www.faktor.bg/bg/articles/kobrata-mozhe-da-se-boksira-sreshtu-manuel-char-za-titla-prez-mart-ili-april", "text": "убрат Пулев може да се изправи срещу ливанеца Мануел Чар в следващия си двубой на професионалния ринг. Ако се стигне до споразумение между двамата, залогът в срещата ще бъде междинната световна титла на Световната боксова асоциация (WBA). \"Въпрос на време е да имам нов мач. В момента вървят преговори. Смятам, че в началото на следващата година - през март или април, ще имам мач. Нищо чудно да е директно за световната титла на WBA\", заяви Пулев в петък, когато изнесе лекция в НСА, пише \"Дневник\". Това е вторият най-важен пояс в организацията след този на супершампиона, който се държи от Антъни Джошуа. Междинната титла беше спечелена от Чар на 25 ноември след победа по точки над руснака Александър Устинов в Германия. 33-годишният ливанец записа 31-ия си успех от 35 мача в професионалния бокс. \"В момента планираме следващия ход. С победата на Чар опциите се увеличават. Това определено е осъществим мач за Пулев\", заяви съсобственикът на \"Зауерланд\" Нисе Зауерланд пред \"Скай спортс\". Германската компания, която представлява българския боксьор, се надява мач с Чар да отвори вратите за евентуален сблъсък с Джошуа. Пулев пропусна възможността да се боксира със световния шампион миналия месец заради контузия. Вместо него на ринга на стадион \"Милениум\" в Кардиф се качи камерунецът с френски паспорт Карлос Такам, който загуби с технически нокаут в десетия рунд.", "date": "2017.12.04", "title": "Кобрата може да се боксира срещу Мануел Чар за титла през март или април"}
{"url": "http://www.faktor.bg/bg/articles/kultura/kinokrititsite-opredeliha-vestnik-na-vlastta-za-nay-dobar-film-na-2017-ta", "text": "\"Вестник на властта\" на Стивън Спилбърг спечели наградата за най-добър филм на Националния съвет на кинокритиците, а звездите му Мерил Стрийп и Том Ханкс получиха главните актьорски отличия, съобщи Асошиейтед прес. Ден след като спечели три награди \"Готам\", хорърът \"Бягай\" на Джордан Пийл получи отличието за най-добър актьорски състав, както и за режисьорски дебют. Филмът \"Лейди Бърд\" на Грета Гъруиг спечели две награди - за най-добър режисьор и най-добра актриса в поддържаща роля за Лори Меткалф. Филмът със Сирша Ронан в главната роля се очертава все повече като основен претендент за награди през този сезон, като получи и най-добрите отзиви - одобрение от 100 процента от сайта Rotten Tomatoes, което досега не се беше случвало.След като спечели наградата \"Готам\" за най-добър филм, \"Призови ме с твоето име\" на Лука Гуаданино получи само един приз от Националния съвет на кинокритиците - за пробив на Тимъти Шаламе. Уилям Дефо спечели наградата за най-добър актьор в поддържаща роля (\"Проектът Флорида\"). Наградата за привличане на вниманието беше присъдена на режисьорката Пати Дженкинс и актрисата Гал Гадот за филма \"Жената чудо\". Призът за свобода на словото си поделиха Анджелина Джоли за \"Първо убиха баща ми\" и Джон Ридли за документалния филм \"Нека всичко да рухне: Лос Анджелис 1982 – 1992\". Националният съвет на кинокритиците е основан през 1909 г. като организация с идеална цел, която подкрепя филмите като форма на изкуство и развлечение. Носителите на наградите се определят от над 100 кинодейци, преподаватели и студенти по филмово изкуство, почитатели на седмото изкуство. Миналата година Националният съвет на кинокритиците избра за най-добър филм \"Манчестър до морето\", а през 2015 г. - \"Лудия Макс: Пътят на яростта\". Наградите на Националният съвет на кинокритиците ще бъдат връчени на гала вечеря на 9 януари.", "date": "2017.12.04", "title": "Кинокритиците определиха \"Вестник на властта\" за най-добър филм на 2017-та"}
{"url": "http://www.faktor.bg/bg/articles/prof-ilieva-metsenatat-kamponi-e-predostavil-rakopisa-na-p-bogdan-na-modena", "text": "Професор Лилия Илиева от Филологическия факултет откри оригиналния ръкопис на първата История на България от Петър Богдан. Тази история е с век по-стара от историята на Паисий Хилендарски. Ръкописът е подвързан в едно обемисто книжно тяло и се пази в университетската библиотека в Модена. Метис Кампони, меценат на картини и книги, е човекът, който е предоставил ръкописа на Модена, разкри в ефира на Би Ти Ви проф. Лилия Илиева.  Тя разказа как е попаднала на уникалното издание.  Подозирах, ме може да се намира ръкописът в частна колекция. И понеже на Кампони има каталог от края на 19 век, тогава открих текст на Петър Богдан от Чипровци - „За древността на бащината земя и за българските дела“, която е написа на латински. Най-вероятно авторът е търсил своята европейска аудитория и е получил. Книгата му е издадена малко след смъртта му във Венеция.  Факт е, че благодарение на римо-католическата църква е получил  достъп до европейските образователни заведения. Още 1610 година имаме сведение за  младеж, който е завършил университет, предшественик на Петър Богдан. Когато пишат името си, го правят по латински маниер.  Проф. Илиева обясни, че е видяла целия ръкопис чрез дигитализиран вид и това, което е специфично за него е, че авторът се е стремил към една научна достоверност, подобно на Паисий. Това не е някакъв исторически труд в съвременния смисъл на думата. Това, което него го интересува, е християнството в българските земи. Християнството е по-старо и от българската държава и ние трябва да се гордеем с романските църкви, с тази на „Св. Георги“ в София. Авторът се е гордеел с ранното християнизиране по нашите земи и това той го отбелязва в ръкописа. Но Петър Богдан не е единственият български интелектуалец от 17 век. Сега работим по проект „Бутенберговата революция и българите“ – изследване, посветено на навлизането на модерния начин на мислене сред българите. Това е свързано с книгопечатането, което се появява още през 16 век. И тези тъмни години за нас за тези светли умове не са били тъмни векове, посочи проф. Лилия Илиева.  В заключение на коментара си тя прочете една мисъл на Петър Богдан: Защитата на честта, още повече на Родината, надминава всичко, тъй като животът  и честта са равнопоставени.", "date": "2017.12.04", "title": "Проф. Илиева: Меценатът Кампони е предоставил ръкописа на П.Богдан на Модена"}
{"url": "http://www.faktor.bg/bg/articles/nauka/zapiskite-na-nyuton-v-svetovniya-registar-na-yunesko", "text": "ЮНЕСКО добави записките на сър Исак Нютон в Световния си регистър, предаде Би Би Си. Колекцията принадлежи на Кеймбриджкия университет. В нея са черновите на труда му „Математически начала на натурфилософията”, които съдържат законите на гравитацията на Нютон. Прототип на нов електромагнитен двигател не спазва закон на Нютон Регистърът съхранява документи \"с изключителна универсална стойност\". Университетската колекция от документите на Нютон е една от най-големите в света и включва кореспонденция с кралския астроном Едмънд Халей – човекът, забелязал и описал периодичното появяване на Халеевата комета (кръстена на негово име). Именно Халей убедил Нютон да публикува математическите принципи.  И нещо любопитно - в документите се съдържат подробности за личните разходи на физика, включително за връзки за обувки и дълги чорапи.", "date": "2017.12.04", "title": "Записките на Нютон в Световния регистър на ЮНЕСКО"}
{"url": "http://www.faktor.bg/bg/articles/znaete-li-che-oskar-uayld-e-napisal-sonet-za-izbivaneto-na-hristiyanite-v-balgariya", "text": "Оскар Уайлд е сред най-великите писатели и поети, живели някога. Повечето хора свързват името му с \"Портретът на Дориан Грей\". Има редица негови произведения, които не са получили толкова голяма популярност.  В България например, малко хора знаят, че Уайлд посвещава сонет на страната ни, след като прочита за кръвопролитията при потушаването на Априлското въстание. Неговата творба е още един начин вниманието на обществеността на Запада да бъде привлечено към случващите се у нас ужаси. Ето стихотворението в превод и оригинал: Исусе, жив ли си или в земята почиват още костите ти бели? И твоето възкресение не бе ли сън само, сън на грешницата свята? Тук стонове изпълват тишината и твоите свещеници загиват. Не чуваш ли как вопли се издигат над труповете хладни на децата? О, Сине Божи, слез сред тази злоба! Връз твоя кръст в нощта беззвездно – черна е плъзнал полумесецът проклет Ако наистина си пръснал гроба, о, Сине, людски, слез със мощ безмерна преди да те измести Мохамед. CHRIST, dost thou live indeed? or are thy bones Still straightened in their rock-hewn sepulcher? And was thy Rising only dreamed by Her Whose love of thee for all her sin atones? For here the air is horrid with men's groans, The priests who call upon thy name are slain, Dost thou not hear the bitter wail of pain From those whose children lie upon the stones? Come down, O Son of God! incestuous gloom Curtains the land, and through the starless night Over thy Cross the Crescent moon I see! If thou in very truth didst burst the tomb Come down, O Son of Man! and show thy might, Lest Mahomet be crowned instead of Thee!", "date": "2017.12.04", "title": "Знаете ли, че Оскар Уайлд е написал \"Сонет за избиването на християните в България\"?"}
{"url": "http://www.faktor.bg/bg/articles/sharl-aznavur-vsichko-v-zhivota-mi-se-sluchi-fantastichno-no-rabotih-mnogo-za-tova", "text": "Всичко в живота ми се случи фантастично! Работих много за това, разбира се. Но въпреки това съм един от най-големите късметлии на Земята, каза пред bTV 93-годишният \"крал на шансона\".  Шанур Вахинаг Азнавурян се ражда в Париж през 1924 г. в семейството на арменски имигранти. Родителите му са певци и водели малкия Шанур на всички свои участия. И така, може би предначертано, на 9 години синът им напуска училище и приема сценичното име Азнавур. Той е в отлична форма не спира да работи. И избра България да бъде част от поредното му турне. \"Пътувал съм из целия свят. Приблизително всяка година съм в различна държава. Преди да дойдем тук, минахме 40 хил. километра. Не е зле, нали? Аз съм чудесен! На 9 бях млад актьор. Започнах като актьор, учих класически танци и не знам защо станах певец. Наистина не знам защо! Случи се от само себе си.\" Години наред Азнавур пее по клубове и кръчми. До 1946 г., когато на една от масите срещу него сяда Едит Пиаф. Впечатлена от гласа му, тя го кани на турнето си във Франция и Съединените щати. И доскоро никому неизвестният Шарл Азнавур се превръща в текстописец, съквартирант и практически момче за всичко на Пиаф. \"Бяхме като брат и сестра. Нищо повече от това! Но това беше достатъчно, защото тя беше огромен артист. Беше изцяло на моя страна. Беше убедена, че някой ден ще бъдем нещо важно.\" За 80-годишната си кариера Шарл Азнавур създава хиляди песни и няколко мюзикъла, има около 100 албума, от които е продал повече от 100 млн. копия. Играл е в десетки филми. През 1960 г. изиграва срамежливия пианист в класическия филм на Франсоа Трюфо „Застреляй пианиста“. Днес \"френският Франк Синатра\" вярва, че най-важното нещо на този свят е любовта. И на нея посвещава цялото си творчество. Но нито една песен не е посветил на жена. \"Написал съм хиляди песни! Мислите ли, че мога да ги посветя на хиляди жени?! Щеше да е малко повече…\" Азнавур има три брака и шест деца. С последната си съпруга – шведката Уле Торсел, е и до днес. Със съпругата си са заедно от 51 години. \"Тя никога не пътува с нас. Тя обича да си бъде вкъщи – с децата, кучето и приятелите си. Но се обажда всеки ден да пита как съм. Тя не обича да пътува. В началото на брака ни беше винаги с мен – из целия свят! А сега казва: „Не, била съм там вече.“ Това лято Шарл Азнавур получи може би най-сериозното признание за изключителната си кариера – стана първият френски изпълнител със звезда в Алеята на славата в Холивуд. На въпрос има ли нещо, което пазите само за себе си\", Азнавур отговори: Не мисля. Давам всичко. На семейството ми първо. На приятелите ми веднага след това. И на публиката на трето място. Ако не обичаш публиката си, тя също няма да те обича. Публиката по целия свят е моето семейство. За мен публиката няма флаг, няма и език.\" \"Работих, за да стана това, което съм. И не се старая да правя нещо по-различно. Имам само работата си! Съпругата ми казва, че работата ми е моята любовница. И е права! Всичко в живота ми се случи фантастично! Работих много за това, разбира се. Но въпреки това съм един от най-големите късметлии на Земята.", "date": "2017.12.04", "title": "Кралят на шансона: Всичко в живота ми се случи фантастично"}
{"url": "http://www.faktor.bg/bg/articles/obvineniya-za-nepodhodyashto-povedenie-zastignaha-i-dzhefri-rash", "text": "Носителят на \"Оскар\" Джефри Ръш подаде оставка от поста президент на Австралийската академия за кино и телевизионни изкуства (AACTA), след като срещу него бяха отправени обвинения от негова колежка за \"неподходящо поведение\". Той отхвърля твърденията, но в AACTA спешно се опитват да овладеят кризата, тъй като в сряда е галавечерта за раздаване на годишните награди на академията и Ръш трябва да я открие с видеозапис, направен заедно с Ребъл Уилсън. Самата Уилсън успя да осъди голямата издателска компания \"Бауер мидия\" за очерняне на репутацията й, за което получи милиони долари обезщетение. Не е ясно дали ААСТА ще се откаже от видеото, струващо вероятно хиляди долари, както и дали Ръш ще се появи и ще премине по червения килим преди събитието. В съобщение до \"Асошиейтед прес\" актьорът заявява, че \"оттеглянето ми влиза в сила незабавно и ще е в сила до изясняването на тези въпроси\". Преди няколко дни от Sydney Theatre Company съобщиха, че са получили оплакване от актриса, участваща с него в постановка на \"Крал Лир\". В сряда обвиненията за \"неподходящо поведение\" бяха публикувани от австралийския в.\"Дейли Телеграф\" без да се посочва името на жената, твърдяща, че това е станало през 2015г. Актьори, които са работили с Ръш в \"Крал Лир\", заявиха, че вярват на обвиненията на колежката си и призоваха компании и организации от австралийския шоу бизнес да осъдят подобно поведение. Андрю Ъптън, художествен директор на Sydney Theatre Company, заяви, че не е знаел до тази седмица за оплакванията срещу 66-годишния Ръш. Ъптън е съпруг на Кейт Бланшет, специален пратеник на AACTA, и е работил с Ръш в множество продукции, включително в \"Елизабет и \"Оскар и Лусинда\". Ъптън се мести със семейството си във Великобритания в самия край на 2015г. и сега казва, че обвиненията са отправени, след като \"Крал Лир\" вече не се играе на тяхната сцена.", "date": "2017.12.04", "title": "Актриса обвини носителя на \"Оскар\" Джефри Ръш в \"неподходящо поведение\""}
{"url": "http://www.faktor.bg/bg/articles/kultura/art-faktor/sled-vreme-i-vsichko-useshtane-za-filosofsko-politicheski-mish-mash", "text": "Какво се получава, когато си интелигентен, изключително начетен, разбираш, че всичко, в което на младини си вярвал е погрешно, но колкото и да се опитваш не можеш да надскочиш вкорените си предразсъдъци? А и не искаш, защото те е страх, че напълно ще отречеш своята идентичност. Получава се философско-политически мишмаш. Това е впечатлението, с което човек остава прочитайки книгата \"Време и всичко\" на Андрей Райчев (и Александър Андреев, който предимно задава въпросите и човек така и не запомня какво точно казва той). Райчев описва себе си като, човек, който е вярвал силно в комунизма – \"тази невероятна идея за по-добър свят\", която щяла да защити малките и слабите, които винаги били мачкани. Е от малък си знаел, че властта в България е узурпирана от някакви лоши хора, най-вече Сталин, ама колко страхотна била идеята! Трябвало да отиде до Северна Корея, за  От Маркс Райчев не се бил отказал напълно и до днес, макар половината от книгата му да е посветена на критика на „някои от възгледите“ на марксизма. Идеалът за автора обаче вече е онова западно общество, процъфтяло след Втората световна война, но преди глобализацията, където на „капитала“ е дадена възможност да функционира, но са му наложени тежки ограничения – като минимална заплата, максимален работен ден, а и е обложен с тежки данъци, които да се харчат в полза на по-бедните класи. Андрей Райчев ясно разбира, че това е случайна и временна ситуация, която е можела да функционира благодарение на съчетанието на безброй фактори – като Съветската заплаха и бруталните режими на изток и изостаналостта и самоизолираността на Третия свят (преди още милиони да се решили, че могат да подобрят съдбата си като емигрират). И макар да твърди, че е твърд привърженик на „Европа“, в историческия му дискурс  че страшната деветосептемврийска катастрофа е попречила България да е прекарала „златното“ за Европа време като част от свободния свят. Напротив, във фантазията му, „социализмът“ може да бил нещо лошо за Чехия, но за България бил „добро“. Райчев се опитва да изкара България едва ли не огромен исторически гратисчия! Според него: 1. Благодарение на руснаците имаме държава. 2. Благодарение на (това, че) Съветският съюз (ни е окупирал) имаме „град“. 3. Благодарение на „перестройкаджиите, които (без да са победени) прекратили Студената война, имаме демокрация. Но в тази стройна наглед Райчева представа за историята на България, остава една главоблъсканица, на която книгата така и не дава отговор. Като млад авторът се питал: „Защо (в България) при социализма хората не работят (съвестно)“? Според него имало всички основания да го правят, но те не го правели. И въпреки, че не може да си отговори на тази „главоблъсканица“, Райчев не се отказва от „материалистичните“ си възгледи за хода на историята. Важни била собствеността, не някакви си ценности. За него има капитализъм („обуздан“ и „необуздан“) и социализъм. Това било базата. Съдебната реформа и други важни усилия били някакви алабализми. В неговото съзнание няма разлика между лицето „Кой“ в България и Рокфелер в Америка... Вероятно Райчев разбира, но се плаши от това да събере 2+2. Никъде в книгата не допуска, че повечето от нещастията на Прехода и след-преходното общество у нас са последствия от това, че при „социализма“ хората се отучиха да работят (съвестно). Че пораженията върху ценностите, така добре описани от Георги Марков в „Задочните репортажи за България“, могат за поколения напред да влияят върху способността на един народ да генерира материални блага и най-вече хубав живот. Бягайки от решаването на своята централна главоблъсканица, Райчев ни понася в дълбоките дебри на фундаменталната философия. Цитира предимно слабо известни руски автори. Разказва за своите разбирания, но не винаги е почтен. Да твърдиш, че не можеш да изучаваш социалната и политическа реалност без да я промениш и същевременно да не посочиш, че това е основната Теория за рефлексивността на Джордж Сорос е почти плагиатство! Вероятно Райчев е  Но все пак Джордж Сорос освен инвеститор и филантроп е и учен от световна класа! По собствено признание, съвсем дилетантски, Андрей Райчев развива спорни теории за произхода на човечеството, за матриархата (когато според някой но далеч не всички антрополози) в един праисторически момент човешките общности били съставени от жени, а мъжете се появявали и изчезвали. (Подобно поведение се забелязва при слоновете, но при нито един примат). С невероятна лекота социологът скача от праисторията в съвремието. Не одобрява действията на Владимир Путин, но основната вина за неговото поведение била на Запада. Не се отнасял с респект към Русия и реакцията ѝ била неизбежна. Ако имал Западът друго поведение, Русия нямало да му стане враг. Тук все пак Александър Андреев се опитва да постави под съмнение тезата на Райчев. А страните излезли от бившият Съветски съюз нямат ли суверенното право да си изберат съдбата? Райчев не оспорва това им право, но казва, че това в Москва се привидяло като опит за обкръжаване на Русия. Завоалирано внушението му е, че щеше да е по-добре Западът да признае на Русия някаква зона на влияние, отколкото да я превръща в свой враг. Може би Райчев няма да си развали съня, ако се приеме че Грузия не е Португалия и не може да претендира за същата свобода на действие. Щом е „там“ трябва да се съобразява! В тези му разсъждения няма никаква симпатия към „малкия“ и „смачкания“, Хем признава, че едва ли има по-глупава теория от тази, че САЩ провели войната в Ирак за да вземат петрола на иракчаните, хем приема теорията, че Западът искал да вземе природните богатства на Русия, ама руснаците не им го дали. И по-добре било от тяхна гледна точка да ги раздадат на олигарсите! Като социолог Андрей Райчев всячески се опива да маргинализира автентичните демократи и техните виждания и ценности. Позовава се на социологически изследвания от 80-те години, според които хората, които в България не приемали легитимността на „социализма“, били пренебрежително малко. Цинично той отхвърля тяхната концепция: „Тяхното е било западна критика. То е различно. Те критикуват от „капиталистическа“ гледна точка. Капитализмът е нормалният строй, социализмът е идиотщина“. От всичко описано в книгата става ясно, че и авторът разбира че е точно така. Но съзнателно и подсъзнателно той  не иска да го приеме. Цялата идея на книгата изглежда е да оспори очевидността, че   Не успява. Модерният човек Андрей Райчев, според когото \"обузданият\" капитализъм и демокрацията са най-доброто, което човечеството е измислено до днес, никога не успява да надделее изцяло на \"племенния човек\" Райчев, който мисли и чувства в категориите: \"Аз съм \"червен\". В България червените сме много. Имаме наша история, наши сакралности. Няма да изчезнем, няма да се покаем! Другите да не са по-добри от нас я... \" Така накрая се получава един Философско-политически мишмаш.", "date": "2017.12.04", "title": "След  \"Време и всичко\" - усещане за философско-политически миш-маш"}
{"url": "http://www.faktor.bg/bg/articles/kultura/puskat-poshtenski-marki-s-lika-na-velikiya-dan-kolov", "text": "Министерството на транспорта, информационните технологии и съобщенията ще пусне в употреба пощенска марка и пощенски печат с лика на Дан Колов.   Официалната церемония ще се състои на 19 декември 2017 г. от 11:00 ч. в къщата-музей на Дан Колов в родното му село Сенник.   Поводът за това е отбелязването на 125-та годишнина от рождението на легендарния борец. Изданието е дело на световноизвестния български художник академик Иван Газдов.   Честванията по случай 125-та годишнина от рождението на един от най-великите спортисти за всички времена у нас започнаха миналия месец в родното му село и бяха организирани от Община Севлиево, съвместно с кметството на с. Сенник и НЧ “Климент Охридски - 1899”.   От печат излезе и книгата “Дан Колов - вечната легенда”, чийто автор е Нено Николов. В продължение на 50 години той събира информация за прочутия борец. Творбата съдържа множество невиждани досега фотографии и разкази на хора, които са го познавали лично.", "date": "2017.12.04", "title": "Пускат пощенски марки с лика на великия Дан Колов"}
{"url": "http://www.faktor.bg/bg/articles/do-kraya-na-2018-g-startira-protsedurata-za-izpalnitel-na-magistrala-ruse-v-tarnovo", "text": "До края на 2018 година се очаква да стартират тръжните процедури за избор на изпълнител на строителството и за строителен надзор на автомагистралата \"Русе - Велико Търново\". Това каза днес в Русе председателят на Управителния съвет на Агенция \"Пътна инфраструктура\" инж. Дончо Атанасов по време на общественото обсъждане на доклада за Оценка на въздействието върху околната среда на инвестиционното предложение за автомагистралата. По думите му обществените обсъждания са протекли при много засилен интерес от страна на населението на десетте общини, през които ще премине трасето. Най-голяма подкрепа от предложените три варианта получил комбинираният, а впечатленията били, че хората очакват с огромна надежда стартирането на проекта. \"Завършвайки по закон обществените обсъждания, очакваме положителна оценка от Висшия експертен екологичен съвет през януари 2018 години, след което започваме подготовка за обявяване на тръжни процедури\", допълни инж. Атанасов. Според него най-бързо трябва да започнат дейностите в участъка от Русе до Бяла, който от цялото около 135-километрово трасе е с най-много пътни произшествия и смъртни случаи. Той определи строителството на автомагистралата като историческо събитие за региона, който ще се развие и ще стане привлекателен за бизнеса. Инж. Атанасов смята, че главният път Русе - Бяла ще остане толкова натоварен поне още 4-5 години. Общественото обсъждане в Русе бе последното от поредицата дискусии в населените места на доклада за ОВОС на инвестиционното предложение за автомагистралата.", "date": "2017.12.04", "title": "До края на 2018 г. стартира процедурата за изпълнител на магистрала \"Русе - Велико Търново\""}
{"url": "http://www.faktor.bg/bg/articles/standard-puars-povishi-kreditniya-reyting-na-balgariya", "text": "Авторитетната финансова агенция „Стандард енд Пуърс“ повиши държавния кредитен рейтинг на България до BBB-минус от BB-плюс в петък, сочейки като причини подобряването на макроикономическите показатели на балканската страна, увеличението на износа и ръстът на спестяванията на населението й, предава Reuters, цитирана от Фокус. Финансовата агенция публикува съобщение, че публичните финанси на България се управляват разумно и със съобразяване с режима на валутен борд. „Заради това, ние повишаваме държавния кредитен рейтинг на България до ‚БББ-/А-3‘ от ‚BB+/B’”, пишат от „Стандард&Пуурс“, но намаляват прогнозата си за кредитния рейтинг на страната до стабилна от позитивна, като добавят, че тя може да бъде повишена, ако през следващите две години представянето на правителството във финансите превиши очакванията. „Стабилната прогноза отразява балансирания риск за рейтингите на България“, обясняват от С&П и добавят, че може да предприемат позитивни действия, ако съкращаването на броя на лошите кредити в българския банков сектор подобри финансовата гъвкавост на страната. Финансовата агенция разяснява, че ниските нива на доходите, слабостта на институциите и неблагоприятния демографски профил задържат повишаването на рейтингите. „Още една слабост за кредита, според нас, е ограничената гъвкавост в политиката на централната банка и българското правителство, предизвикана от режима на фиксиран валутен курс“, заявяват от С&П. “Все пак, ние признаваме, че валутния борд в България играе ролята на важен стълб за стабилността на страната“. В четвъртък българският парламент прие държавен бюджет, предвиждащ ограничаване на фискалния дефицит до 1% от Брутния вътрешен продукт (БВП), като същевременно се отпускат повече средства за заплати и образование. Очаква се България да завърши тази година с балансиран бюджет. Според закона, растежът на икономиката за 2017 година ще е с 4% от БВП, благодарение на повишеното вътрешно потребление и растежа на износа и предвижда, че той ще продължи да расте с по около 3,9% в годините до 2020 година. Същевременно, кредитната агенция Fitch повиши дългосрочните рейтинги на България за кредити в местна и чужда валута (IDRs) до ВВВ от ВВВ-минус.", "date": "2017.12.04", "title": "„Стандард енд Пуърс“ повиши кредитния рейтинг на България"}
{"url": "http://www.faktor.bg/bg/articles/vzriviha-hotel-astoriya-na-zlatni-pyasatsi-za-4-sekundi", "text": "Един от най-известните, емблематични хотели на първа линия на Затни пясъци - \"Астория\", вече е минало. Контролиран взрив го сравни със земята за по-малко от 4 секунди, за да бъде построен нов на същото място, съобщава \"24 часа\". Построеният преди 55 години хотел \"Астория\", досега символ на соц-лукса, ще порасне в пъти, ще качи звезди и ще носи чужд бранд, Проектът е на една от най-големите строителни компании - \"Хидрострой\" на Велико Желев, който в партньорство с варненския бизнесмен Милен Райков го е купил още преди седем години, но отскоро двамата са придобили и съседния терен.  Историята на \"Астория\" е пълна с имената на старите и нови силни на деня предприемачи: започва с приватизация от братя Джанкови и минава през сделка със силния при Иван Костов Славчо Христов. И докато техните империи се стопяват през последното десетилетие, на хоризонта се извисява нов печeлещ. През пътни държавни и общински поръчки \"Хидрострой\" започва да расте от Варна, разпростира се в Северна България, след като през 2016 г. купи до тогава свързваната с Делян Пеевски \"Водстрой 98\", се превърна в групата с най-висок оборот в сектора, пише capital.bg.", "date": "2017.12.04", "title": "Взривиха символа на соц-лукса, апетитната хапка за стари и нови силни на деня"}
{"url": "http://www.faktor.bg/bg/articles/venetsuela-obyavi-che-sazdava-sobstvena-kriptovaluta", "text": "Венецуела ще създаде собствена криптовалута, за да се бори срещу \"финансовата блокада\", която й е наложена, обяви президентът Николас Мадуро, цитиран от Ройтерс, предаде БНР. Новата валута ще се нарича \"Петро\". Тя ще бъде подкрепена с природните ресурси, на които е богата Венецуела - желязо, петрол и природен газ. Междувременно цената на криптовалутата биткойн достигна рекордните 11 800 долара. От началото на годината стойността на биткойна нарасна 10 пъти, но с резки колебания. Централни банки предупреждават, че най-популярната криптовалута е изключително непредсказуема и има индикации, че е балон, който може да се спука.", "date": "2017.12.04", "title": "Венецуела обяви, че създава собствена криптовалута"}
{"url": "http://www.faktor.bg/bg/articles/ikonomika/simeon-dyankov-pred-nas-ima-pone-oshte-3-4-dobri-godini-s-ikonomicheski-rastezh", "text": "Икономиката е на цикли- като библейските 7 гладни и 7 сити години. Пред нас има поне още 3-4 добри години с икономически растеж 3, 4, 5 %. През 2018 г. можем да стигнем 5 %, но тези 5 % в момента се изработват в София, в Пловдив, Стара Загора, Бургас, главно в Южна България. Това заяви бившият финансов министър Симеон Дянков в „Здравей, България” на Нова телевизия.  Какво трябва да се направи? Дянков смята, че трябва да се гледа област по област. „Трябва правителството да се замисли за регионални политики – да се гледат статистиките от кои области хората излизат най-много в чужбина. Това са Разград, Враца, Видин, Ловеч и Плевен, заяви Симеон Дянков, визирайки данните на НСИ за третото тримесечие. Каквито и магистрали да строиш, тези хора няма да се върнат, ако излязат един път... Говорихме за Разград. През последното тримесечие най-много хора излизат от тази област и си занимават.  Няма икономическо бъдеще там. Трябва да се помисли какво да се направи. Дали няма базова структура за интернет, дали липсват определени групи хора, дали в средното образование трябва да се направи нещо, за да отговаря на икономиката. Не трябват много пари, а мислене по региони”, заяви той. „Мисля, че трябва да се гледа напред, а да не се връщаме постоянно назад. От ревизия на приватизацията ще се окаже, че няма смисъл. Политически ще се говори много, но хората в Белоградчик , Разград, Ловеч и те ще си тръгнат, ще стане твърде късно”,  заяви Дянков. Като \"дребни закачки\" определи действията на БСП по отношение на Бюджет 2018 Симеон Дянков, визирайки решението на червените да дадат бюджета на Конституционния съд, защото не се намериха пари за ремонт на \"Александър Невски\" и Зографския манастир.", "date": "2017.12.04", "title": "Симеон Дянков: Пред нас има поне още 3-4 добри години с икономически растеж"}
{"url": "http://www.faktor.bg/bg/articles/angelkova-veche-vsichki-s-viber-shte-mogat-da-se-zapoznayat-sas-zabelezhitelnostite-ni", "text": "\"За първи път всички ползватели на Viber ще могат да се запознаят с туристическите забележителности на нашата страна\". Това каза министърът на туризма Николина Ангелкова по време на представянето на първата българска услуга в търсачката на Viber, която е съвместен проект между Министерството на туризма и iLoveBulgaria, предаде „Фокус“. Ангелкова посочи, че по последни данни около 900 млн. души. използват този чат. „Миналата година година стартирахме проекта „Аз обичам България“. Стартирахме със стоте национални туристически обекта. Добавихме доста обекти, които се намират по Черноморието и по зимните ни курорти“, каза тя и уточни, че към момента туристическите забележителност в приложението са 5 000 на брой. По думите ѝ това е важно за популяризирането туризма и туристическите забележителности в България. „В реално време всеки един, който иска и желае да посети нашата страна, ще се озове сред обектите и ще може да си направи едни цифров маршрут“, коментира министър Ангелкова. „През последните години ползването на интернет нараства с около 10 на сто. 37% от потребителите на различни мобилни устройства резервират своите почивки чрез тях онлайн“, обясни Ангелкова. Основен акцент в Националната програма за туристическа реклама е дигиталният маркетинг. По думите на Ангелкова първата българска услуга в търсачката на Viber е стъпка точно в тази насока. „Новото във Viber chat extension това са видеата, които продължават да се заснемат за 100-те национални туристически обекта“, каза министър Ангелкова.  Според нея страната ни може да привлича повече туристи чрез тези нови технологии. „Искам да подчертая, че това ново приложение и тази нова връзка с Viber chat extension е абсолютно безплатна за министерството. Ще продължаваме да търсим различни такива варианти за да надграждаме нашата платформа“, коментира в заключение Николина Ангелкова.", "date": "2017.12.04", "title": "Ангелкова разчита на Viber за повече туристи"}
{"url": "http://www.faktor.bg/bg/articles/italianskite-vlasti-pognaha-guchi-za-ukrivane-na-danatsi", "text": "Италианският гигант в производството на луксозни модни стоки \"Гучи\", водещото подразделение на френската група \"Керинг\", потвърди днес, че миналата седмица в офисите му в Италия са направени обиски. Съдебните власти са започнали разследване по подозрения, че компанията укрива данъци, предаде \"Франс прес\", цитирана от БТА. Според италианския в. \"Стампа\" миланската прокуратура подозира \"Гучи\", че години наред не е декларирала дейности, водени в Италия, и по този начин е ощетила италианската хазна с 1.3 милиарда евро невнесени данъци. Разследващите твърдят, че имат свидетелски показания на бивш служител, който е бил уволнен. Най-малко три дни миналата седмица те са правили обиски в новия ултрамодерен център на \"Гучи\" в Милано и в други офиси на компанията, твърди италианският всекидневник. \"Гучи\" не е първият моден гигант, който е разследват от италианските власти поради същите причини. През 2013 година \"Прада\" бе принудена да изплати 470 милиона евро на данъчните власти в Италия, след като в продължение на 10 години бе декларирала в чужбина приходите си от бизнес в Италия, припомня АФП. По същия модел италианската хазна получи през последните години 318 милиона евро от \"Епъл\" и 306 милиона евро от \"Гугъл\". В момента продължават разследвания срещу \"Амазон\" и \"Фейсбук\" по същите причини.", "date": "2017.12.04", "title": "Италианските власти погнаха модния гигант \"Гучи\" за финансови злоупотреби"}
{"url": "http://www.faktor.bg/bg/articles/ikonomika/biznes/utre-otvaryat-ofertite-za-stolichnata-obshtinska-banka", "text": "Срокът за подаване на офертите на кандидатите да купят дела на Столичната община в Общинска банка изтича днес. Две чуждестранни и една българска компания са отправили запитвания, само един от чуждите кандидати е купил и т. нар. информационен меморандум. Това  съобщи Владимир Данаилов, шеф на Столичната общинска агенция за приватизация и инвестиции (СОАПИ)= Конкурсът, който се провежда, е за продажбата на 3 880 388 броя безналични акции, собственост на Столична община, представляващи 67,646 % от капитала на „Общинска банка“ АД. В конкурса могат да участват стратегически и финансови инвеститори, чийто краен собственик не може да е регистриран в офшорна зона, както и да има просрочени публични вземания към държава и община. Стратегическите инвеститори трябва да бъдат български банки или такива от Европейското икономическо пространство с унифициран по скалата на S&P рейтинг минимум ВВ-. Минимален капитал от 20 млн.евро е необходим за финансовите инвеститори, които трябва да докажат и опит в управлението на фондове, финансови активи и акционерни участия.  Столичният общински съвет прие в края на юли доклад за приватизацията на акционерното участие на Столичната община в капитала на \"Общинска банка\" АД. Предложението бе на съветника Трайчо Трайков и бе одобрено от ресорните комисии към СОС.  Акционери в „Общинска банка“ са Столична община с 67,65%, общински фирми и търговски дружества (30,8%) и 16 други общини (1,55%).", "date": "2017.12.04", "title": "Утре отварят офертите за столична Общинска банка"}
{"url": "http://www.faktor.bg/bg/articles/moskovski-za-kibersigurnostta-e-vazhno-kak-se-sahranyavat-dannite-a-ne-kade", "text": "Сигурността на данните зависи от това как се съхраняват, а не къде. Това заяви министърът на транспорта, информационните технологии и съобщенията Ивайло Московски по време на Съвета на министрите по телекомуникации в Естония. „Комбинацията от съвременни инструменти и добри практики в областта на киберсигурността са ключът за сигурно съхранение и обработка, а не локализирането на данните”, заяви той. През последните години заради локализацията на потребителските данни големи онлайн платформи като „Фейсбук” и „Туитър” влязоха в сблъсък с властите на ред държави, сред които Русия. Москва иска електронните гиганти да държат информацията за руските си потребители на руска територия. Като причина се цитира безопасността на данните. Опасенията и на бизнеса, и на активисти и експерти са, че така мощните инструменти за споделяне на информация и гражданска мобилизация ще паднат под контрола на властта, която може да получи физически достъп до сървърите. По време на днешното заседание на съвета Московски представи някои от приоритетите на българското европредседателство. Той подчерта, че България и Европа трябва да са отворени към дигиталната революция, заради това е необходимо да има ефективна технология за обработката и свободното движение на лични и нелични данни в ЕС. По време на нашето председателство на фокус ще са и други предстоящи инициативи на Комисията и на българския еврокомисар Мария Габриел, в областта на изкуствения интелект, борбата с фалшивите новини и незаконното съдържание в интернет, в които области е необходим общ подход на ЕС, посочиха от транспортното министерство.", "date": "2017.12.04", "title": "Московски: За киберсигурността е важно как се съхраняват данните, а не къде"}
{"url": "http://www.faktor.bg/bg/articles/zadarzhaha-zhena-s-1300-hapcheta-ekstazi-v-sofiya", "text": "Задържана е 44-годишната А.С. от София за разпространение на наркотици. Специализираната полицейска операция е реализирана от служители на сектор „Наркотици“ в ГД „Национална полиция“. В действията, осъществени под надзора на Софийската градска прокуратура, са участвали и служители на секторите „Издирване“ и „Разследване“ на главната дирекция, съобщиха от МВР. В хода на предприетите действия, на паркинга на голяма търговска верига в кв. „Младост“, в дамската чанта на А.С. били открити два плика с 1300 хапчета екстази. По случая е образувано досъдебно производство по чл. 354 а, ал. 1 - за разпространение на наркотици. С постановление на прокуратурата А.С. е задържана за срок от 72 часа.", "date": "2017.12.04", "title": "На паркинга на голяма търговска верига закопчаха жена с 1300 хапчета екстази"}
{"url": "http://www.faktor.bg/bg/articles/otkriha-teniya-v-agneshka-drob-sarma-zakupena-ot-hipermarket-v-sofiya", "text": "Семейството, което миналата седмица си купи от голям хипермаркет в София агнешка дроб сарма с тения в нея, днес е получила резултатите от лабораторното изследване на Агенцията за безопасност на храните. Те недвусмислено доказват, че опакованият продукт е заразен. От търговската веригаса върнали парите. Разфасовката е купена преди около седмица от един от най-големите хипермаркети в страната.  Според отговора, все пак тенията не е опасна за здравето на хората, защото от него боледуват само дребни преживни животни. Информацията на етикета гласи, че месото е проверено и е годно за употреба. Снимки на покупката обиколиха социалните мрежи.", "date": "2017.12.04", "title": "Тенията, открита в закупена от хипермаркет в София агнешка дроб сарма, не била опасна"}
{"url": "http://www.faktor.bg/bg/articles/dupka-zaplashva-da-pogalne-spirka-na-gradskiya-transport-v-sofiya", "text": "Голяма дупка се отвори на спирката на градския транспорт пред МБАЛ \"Александровска\" болница в София, съобщи bgonair.bg. Екипи на Центъра за градска мобилност обезопасяват района и разглобяват спирката. Предполагаемите причини за пропадането са обилните валежи от последните дни и строителните дейности свързани с изграждането на метрото в близост.", "date": "2017.12.04", "title": "Дупка заплашва да погълне спирка на градския транспорт в София"}
{"url": "http://www.faktor.bg/bg/articles/prashtali-na-klienti-na-energo-pro-falshivi-smetki-ot-imeto-na-druzhestvoto", "text": "Клиенти на \"Енерго-про\" получавали фалшиви електронни фактури за сметки от името на дружеството. Това  съобщават от компанията, която държи електроразпределението в Северна България, пише \"Дневник\". От дружеството посочват, че фалшивите съобщения са изпращани по електронна поща и наподобяват фактурите, които компанията обичайно изпраща до клиентите си. \"Тези съобщения нямат нищо общо с \"Енерго-про\", посочват от компанията и призовават хората да бъдат с повишено внимание към получаваните от нейно име имейли. От там добавят, че следва да се обръща специално внимание на адреса на изпращача. Електронните фактури, издавани от \"Енерго-про\", винаги се изпращат като прикачен файл в PDF формат, а имейлът на изпращача задължително е с разширение @energo-pro.bg. \"Ако клиент получи електронно съобщение, което не отговаря на тези условия, следва да има предвид, че то не е изпратено от \"Енерго-про\" и отварянето му крие риск от заразяване с компютърен вирус\", казват от компанията. Електроразпределителното дружество съветва клиентите при съмнения за достоверността на получените електронни фактури да правят проверка на денонощния телефонен номер на компанията 0700 1 61 61.", "date": "2017.12.04", "title": "Пращали на клиенти на \"Енерго-про\" фалшиви сметки от името на дружеството"}
{"url": "http://www.faktor.bg/bg/articles/zadarzhaha-trima-za-palezha-na-kolata-na-shefa-na-plovdivsiya-zatvor", "text": "Районна прокуратура-Пловдив привлече като обвиняеми и задържа трима души за палежа на автомобила на началника на Затвора в Пловдив и на началника на група „Надзорно-охранителна дейност“. Това съобщиха от пресцентъра на Апелативна прокуратура-Пловдив. Районна прокуратура-Пловдив привлече като обвиняеми Илиян С., на 55 г., Александър Г., на 39 г., и Цветелин К., на 25 г., за това, че първите двама, като подбудители, а третия като извършител, умишлено запалили чуждо движими имущество – престъпление по чл. 330 ал. 1 във връзка с чл.26 ал.1 във връзка с чл.20 от Наказателния кодекс. Тримата са привлечени като обвиняеми, за това, че на 18 септември 2017 г.,в гр. Пловдив, умишлено запалили лек автомобил, марка „Опел Кадет“, собственост на Стефан Георгиев, началник на група „Надзорно-охранителна дейност“ в Затвора в гр. Пловдив, и на 30 ноември 2017 г., в гр. Пловдив, умишлено запалили лек автомобил, марка „Опел Фронтера“, собственост на Началника на Затвора в гр. Пловдив - Божил Иванов. Те са задържани за срок от 72 часа с постановление на наблюдаващия прокурор. Днес, 4 декември 2017 г,. Районна прокуратура-Пловдив внася искане в съда за определяне на мярка за неотклонение спрямо тримата обвиняеми. Разследването по случая продължава.", "date": "2017.12.04", "title": "Задържаха трима, запалили колата на шефа на пловдивския затвор"}
{"url": "http://www.faktor.bg/bg/articles/obshtestvo/ulitsata/ot-7-dekemvri-zapochva-izplashtaneto-na-pensiite-za-posledniya-mesets-na-godina", "text": "Изплащането на пенсиите за последния месец на годината стартира от 7 декември, съобщиха от Националния осигурителен институт.   Заедно с пенсиите ще бъде преведена и еднократната коледна добавка от 40 лева за хората, които получават пенсия или сбор от пенсии до 321 лева включително.   Изплащането на пенсиите чрез пощенските станции ще бъде направено според предварително изготвения график, обявен във всяка от тях.   Крайният срок за плащането на декемврийските пенсии е 20-ти декември.", "date": "2017.12.04", "title": "От 7 декември започва изплащането на пенсиите за последния месец на година"}
{"url": "http://www.faktor.bg/bg/articles/chetirima-otvlyakoha-43-godishna-zhena-ot-zlataritsa", "text": "Отвличане на 43-годишна жена разследват полицейски служители от Елена. Вчера сутринта в полицейското управление в Елена е получен сигнал от 46-годишен мъж от Златарица, който съобщил, че същата нощ в дома му са влезли четирима мъже, нанесли са му побой и са отвлекли жената, с която живеел на семейни начала. На местопроизшествието е извършен оглед. От разследването до момента е установено местонахождението на жената. Съпричастен към деянието е 46-годишен мъж от с. Светлен. Започнато е досъдебно производство. Работата по изясняване на случая продължава.", "date": "2017.12.04", "title": "Четирима отвлекли 43-годишна жена след като пребили приятеля й"}
{"url": "http://www.faktor.bg/bg/articles/ostaviha-v-aresta-advokatat-vkaral-droga-v-zatvor", "text": "Варненският адвокат, който беше хванат да вкарва наркотици в затвора, остава в ареста, след като му беше наложена най-тежката мярка от Варненския окръжен съд. Юристът Йордан Роев беше задържан на 1 декември, след като внесъл близо 4,5 грама хероин и над 5 грама амфетамини в затворническото общежитие от открит тип в село Разделна край Варна. Охраната открива дрогата в един от джобовете на обвиняемия. Наркотиците били в найлонова торбичка, обвита с черен скоч и били предназначени за двама негови клиенти, които излежават там присъдите си. За престъплението адвокатът може да получи от две до осем години затвор.", "date": "2017.12.04", "title": "Оставиха в ареста адвоката, вкарал дрога в затвор"}
{"url": "http://www.faktor.bg/bg/articles/glavniyat-vinovnik-za-potavaneto-na-hera-ne-e-sred-obvinyaemite", "text": "На 24 ноември, тази година медиите публикуваха информация, че 14 г. след потъването на кораба \"Хера\" прокуратурата готова с обвинение.  Следя случая с потъването на кораб „Хера от чисто професионален интерес също от толкова години - от деня на неговото изчезване във водите пред пролива Босфор на 13 февруари 2014 г. По въпроса съм  писал коментар, който  публикувах в електронното издание на „Морски вестник”  под заглавие:  . Поради липса на достатъчна информация, която тогава се укриваше старателно, във въпросната статия разгледах само една от възможните причини за гибелта на плавателния съд. Още тогава направих уговорка, че може да има и други причини, които към онзи момент не ми бяха известни с точност (вървяха само разни слухове). Но в края на ноември държавното обвинение  най-сетне съдът излезе с обвинение към менажерите на кораба.  Двамата обвиняеми, Милен Балчев генерален директор и ръководител „Експлоатация“ на фирма „Провидънс шипинг енд трейдинг“ ООД и Стефчо Минчев, който е бил технически директор“, ръководител на „Материално техническо снабдяване“, ръководител на бреговата структура на търговско дружество „Провидънс шипинг енд трейдинг“ ООД и ръководител „Морски операции“. Те са c мяpка за неотклонение ”Подписка”, като им е наложена от наблюдаващия прокурор забрана да напускат пределите на страната.   В медиите се съобщава, че „в края на месец август 2003 г., след извършването на класификационен преглед на 22.08.2003 г. в гр. Варна, възложили и допуснали извършването на преустройство на кораба чрез свалянето на 16 броя товарни стрели с прилежащото им оборудване, като не уведомили упълномощената от Камбоджанския корабен регистър класификационна организация - Български корабен регистър (БКР) и в нарушение на Международната конвенция за безопасност на човешкия живот на море от 1974 г. /SOLAS/ и Протокола към нея от 1988 г., ратифицирани от Република България и Кралство Камбоджа”. Изказаното в някои от медиите твърдение, че значителни корпусни работи по ремонта са били извършени без знанието на наблюдаващата класификационна организация Български Корабен Регистър (БКР) не отговаря на истината. БКР е бил през цялото време напълно наясно какво става с кораба по време на ремонта. Това е тяхно задължение и за това им се плаща. Още повече, БКР в края на ремонта издава или  прави годишна заверка на важни корабни документи  като Класификационното свидетелство (Class Certificate), Международно свидетелство за товарните водолинии (International Load Line Certificate), Международно свидетелство за безопасност на конструкцията на корпуса  (International Safety Construction Certificate), без които корабът просто не може да излезе в море. Тези и още няколко свидетелства се издават и заверяват от БКР, от името на държавата на флага на кораба и по смисъла на Международната Конвеция за защита на човешкия живот на море (SOLAS). Само поради тази причина не е логично БКР да издава такива документи и да не знае в този период какво става на кораба по време на ремонта. Всеки кораб, който влиза в някой кораборемонтен завод, е длъжен чрез менажерите си да покани съответното класификационно дружество да наблюдава и съгласува със завода и корабособственика работите по ремонта, особено ако те засягат както в случаят жизнено важни части от конструкцията на кораба. А в завода по това време стават значителни корпусни преустройства:  - Премахват се от товарните колони на палубата - 16 товарни стрели (биги) с прилежащите им съоръжения,  - Извършена е замяната на листове ламарина от палубната обшивка и дънния настил с ламарини с дебелини, по-малки от редуцираните остатъчни дебелини спрямо новите построечни такива, - Изрязана и демонтирана е била туиндечната палуба. С тези преустройства се намалява съществено теглото на празния кораб, но същевременно, тези изменения не са намерили отражение в информацията за устойчивостта на кораба.  Какво представлява изрязването на туиндечната палуба на корабе е показано на рис. 1 по-долу. Рис. 1 Туиндечната палуба се намира непосредствено под главна палуба и представлява една мощна надлъжна греда, която осигурява надлъжната здравина на кораба. Тя е в същност система от надлъжни и напречни стоманени греди, които са покрити отгоре с ламарина и върви от преградата на машинното отделение до носовата преграда на предния носови хамбар (трюм).  В наши дни кораби с туиндечна палуба почти не се строят, понеже бройните товари вече влязоха в контейнери. Новите кораби се еднопалубни, но имат по бордовете си различни надлъжни конструкции – греди, подпалубни танкове и др., които им осигуряват надлъжната здравина. В по-старите кораби с такава туиндечна палуба, последната се явава затруднение за товаро-разтоварните работи на насипен товар, и вероятно затова менажерите на кораба са я отрязали, без да  предвидят допълнително надлъжно укрепване на кораба за осигуряване на надлъжната здравина. При това положение, при което корабът е с отрязана туиндечна палуба (виж „червените кръстове на Рис. 1), корпусът започна да се огъва надолу–нагоре, когато е в море, а това води да опасност от спукване и пречуване на плавателни съд. Сега нека да видим какво става с отрязан туиндек в напречно сечение на кораба – виж Рис. 2 по-долу. Рис. 2 Освен надлъжна, туиндечна палуба е и мощна напречна греда по почти цялата дължина на кораба. Изрязването и води до свиване на кораба по бордовете от  налягането на задбордната вода. Това води до изкорубване на дъното на кораба навън, като в следствие на това се отваря люковият отвор на палубта на разстояние ð. Корпусът на кораба се деформира по червения контур. Това от своя страна не позволява на капаците на люковото закритие да се закрепят водоплътно и последните могат да бъдат избити от вълните при щормово време с последващо наводняване на хамбарите и потъване на кораба. А капаците може и да паднат вътре в хамбара. За подобни проблеми е докладвал капитанът на „Хера” на турския трафик контрол по УКВ-то, малко преди да потъне. Въз основа на изложените по-горе данни, твърдението, че Български Корабен Регистър не е знаел за извършените ремонтни работи и промени в конструкцията на кораба, е напълно несъстоятелно и  не отговаря на истината  БКР са наблюдавали и знаели за всяка корпусна промяна на кораба от начало, до край.  Най-малкото защото те и само те са подписали и издвали горните конвенционални документи, които са предмет на проверка във всяко българско и чуждо пристанище от съответната морска администрация.  От друга страна, да са издали и подписали тези корабни документи, без да са видяли какво става на кораба, е абсолютно смехотворно и нереално предположение. На времето, през 2003 г, в тези тъмни времена, никак не беше изключено, ако сървейорът от БКР беше любител на чашката и хапването, някой от менажерите да му спретне съответното ешмедеме с порядъчно пийване в накое близко и закътано в Лонгоза малко село, където една прилична сума във финикийски знаци минаваше от един джоб в друг. В резултат на това действие се подписваха и подпечатваха всякакви документи. Разбира се, това не мога да го твърдя със сигурност за дадения случай, но не го изключвам като вариант.  Написах тази статия, за да се докаже, че сред обвивяемите Стефчо Минчев и Милен Балчев, трява да застане и сподели съдбата им и онзи сървейор от Български Корабен Регистър, който е наблюдавал ремонта на кораба „Хера” и е  подписвал документите  за неговата изрядност. Но това вече е задължение на съответната прокуратаура, която би трабвало да се самосезира по случая и да проведе допълнително разследване.", "date": "2017.12.04", "title": "Главният виновник за потъването на „Хера“ не е сред обвиняемите"}
{"url": "http://www.faktor.bg/bg/articles/politika/hlyab-i-pasti/natsionalen-intelekt-a-ne-dolu-nyoy-ot-samnitelni-patrioti", "text": "Ще е много банално, ако повторя очевидното: Глупостта и невежеството могат да нанесат на националния интерес не по-малко щети от „безродието“ и дори „предателството“. Интегрирането на България в Европесйия съюз и НАТО стана зашото това категорично отговаря на националния ни интерес. Членството в тези огранизации в никакъв случай не замества преследването на българския национален интерес. Само че това трябва да става интелигентно! Глупостта, наивността и липсата на флексибилност не веднъж са довеждали България до  Партньорските и съюзническите отношения със съседните държави естествено са част от националния интерес, стига цената, която някоя от страните поставя да не е непосилна. Това е същността на дипломацията. Разбираш какво иска другият. Преценяваш колко от това, което той иска е приемливо за теб. Ако има точка на пресичане на приемливото за двамата, стискате си ръцете. И от този момент нататък не правиш нищо, което да го раздразни. Ако няма точка на взаимно приемливите решения, търсиш други съюзници и изолираш този, с когото не можеш да се разбереш. Преди дни евродепутатът Ангел Джамбазки обяви, че през 1912 година Сърбия и Гърция ни били забили нож в гърба. Освен, че самото изказване вероятно ще раздразни тези две страни, твърдението не отговаря на историческата истина. През 1912 година България е съюзник на Сърбия, Гърция и Черна гора. Четирите страни заедно прогонват Османската империя от сърцето на Балканите. Това е огромен геополитически триумф за България. Не ми се мисли какво би станало, ако Македония и Тракия се бяха оказали в пределите на Турската република създадена десетилетие по-късно. Може би Божидар Димитров, чийто корени са от обезбългарената Източна Тракия, би ни казал най-добре! През следващата, фатална 1913 година достигаме върха на развитието на Следосвобожденска България. Под егидата на британския външен министър сър Едуард Грей, подписваме Лондонския договор за мир. Той ни осигурява граница по линията Енос – Мидия и толкова неоспорван от никого излаз на Егейско море, че е нужна не една, а две поредни национални катастрофи, за да го изгубим! Какво ни предлага Гърция в края на 1912 и в началото на 1913 година? Границата между двете страни да мине на по-малко от двадесет километра от Солун. Дори според предложенията на тайния антибългарски договор между Сърбия и Гърция от пролетта на 1913 година (до който се стига, след като България не особено интелигентно отказва да сключи разумно споразумение с Гърция), под българска власт биха останали повече етнически гърци, отколкото етнически българи биха попаднали под гръцка власт. Няма да е проява на национален нихилизъм, ако заявим, че българското поведение спрямо Гърция през периода на войните е не особено интелигентно. По различен е казусът със Сърбия. Тя отказва да спази предварително подписан договор и брутално репресира македонски българи. Но тъжната истина е, че тогава   Вместо да подпишем договор с Гърция и да проявим съчетание от търпение, хладнокръвност, но и решителност спрямо Сърбия ние се хвърлихме през глава в серия войни, Сърбия накрая се оказа на победилата страна! България воюва с всички свои съседи и губи ценни територии от всички страни. Но историята не свършва дотук! Все пак с двете значително по-големи от България страни - Турция и Румъния успяваме през 1915 и 1940 година да постигнем мирна ревизия и днешните ни граници с тях са договорени без сила, или заплаха със сила. Това е огромен политически капитал. Сърбия не ни връща територии, но в крайна сметка Вардарска Македония получи независимост и вече не е под сръбски суверенитет. България никога не е водила войни, за да „владее“ тази земя, а единствено да я освободи. Е, това е вече реалност. С помощта на България през 1991 година Македония успя да утвърди своята независимост. След дълги години на не особено интелигентни схоластични спорове, подписахме Договор за добросъседство и приятелство. И ето, че се случи чудото. Македонската православна църква поиска Българската православна църква да ѝ стане църква майка.  Какво означава това? Означава, че Македонската православна църква е готова да признае себе си, като  Както заяви наскоро по Българската национална телевизия македонският професор Драган Зайковски: „Неоспорим исторически факт е, че след 1870 г., повече от две трети от християнското население на тогавашна Македония, която е под османски власт, напълно доброволно и без никакъв натиск се обявява за Българската екзархия.  След Балканските войни / 1912-1913 / и Първата световна война / 1914-1918 г. /, когато Вардарска Македония влиза в състава на Кралството на сърби, хървати и словенци, сръбските власти започнаха ожесточена политика на сръбизиране на населението в Македония или това, което наричат Южна Сърбия. (...) Един от инструментите на тази политика е Сръбската православна църква. Екзархийските епископи са незабавно изгонени от Македония, свещениците са под огромен натиск - някои са измъчвани и убити“ Това е квинтесенцията на термина „обща история“, който фигурира в Договора за приятелство и добросъседство с Македония. Предвид изключителното уважение, на което Македонската православна църква – Охридска архиепископия се радва в Македония, днес сме да едно признание разстояние да постигнем чудото. Земите на Българската екзархия да са свободни – макар и в две напълно равноправни държави, признаващи се взаимно за сънаследници на това културно наследство. Дано само Светият синод на БПЦ днес да намери смелото решение да признае МПЦ – ОА. Когато това се случи, всичко което бихме искали от Сърбия е да приеме новите реалности ( и разбира се да спазва заложените в нейната конституция права на българите в Западните покрайнини). Колкото до Гърция, както вече написах, ако Кукуш и Кавала, да не говорим за Каснти и Александрополис (тогава Деде Агач) са днес в Гърция, това се дължи само и единствено на не особено умната ни политика тогава. Ако не сме си научили урока и не сме убедили съседите, че сме си го научили, вероятно ще последват нови катастрофи! Благодарение на не особено интелигентната си политика, в крайна сметка след Първата световна война изгубихме излаза си на Егейско море и с това и значимостта си в очите на „морските“ демокрации. Това ни направи лесна жертва на Сталин през 1944 година. Суверенният излаз на България на Егейско море (не територия, а път, както се е изразявал Стамболийски) е неотменим императив на българския национален интерес. Само че няма да го постигнем като отправяме териториални претенции, а като убедим гърците, че сме преосмислили грешките от миналото и никога няма да ги повторим. Не можем да искаме едностранна отстъпка от тях. Но с много постоянство, такт и търпение можем да постигнем взаимно изгодно споразумение с тях, предоставяйки им суверен път и пристанище на Черно море. Нека не се лъжем с приказки от рода на „щом сме в ЕС, значи няма значение“, а да си преследваме интелигентно своя националвн интерес!  Днес, когато се навършват 98 години от подписването н Ньойския договор е крайно неинтелигентно да се събираме пред някаква измислена карта на някакво „изконно българско землище“ и да викаме, колкото ни глас държи: „Долу Ньой“. „Не сме забравили“, „няма да простим“ и т.н. Вместо да се изживяваме като жертви, нека гордо си повтаряме: Успяхме да ревизираме Ньой!  Постигнем ли братство с Македония и споразумения за пристанище на Егея с Гърция – националният ни идеал ще е изпълнен! Тогава със съседите и с по-далечните си съюзници от ЕС и НАТО ще можем заедно да гарантираме, че нашият регион, че никога няма да попадне под властта на някаква Евразийска, или Малоазийска империя! Постигайки балканските си цели, нека не забравяме, че от там винаги са идвали предизвикателства, с които никоя балканска страна не може да се справи сама!", "date": "2017.12.04", "title": "Национален интелект , а не „Долу Ньой“ от съмнителни патриоти"}
{"url": "http://www.faktor.bg/bg/articles/politika/hlyab-i-pasti/pouki-i-predizvikatelstva-sled-13-godini-chlenstvo-na-balgariya-v-nato", "text": "На 29 март 2004 г. България се присъедини към най-мощния съюз за колективна отбрана в света – Организацията на Северноатлантическия договор. НАТО днес е основният гарант за националната сигурност и отбрана на страната в условията на коренно променената стратегическа среда в Европа след незаконното анексиране на Крим от Русия през 2014 г. и интензифицирането на хибридната война на Москва срещу НАТО и ЕС, включително и срещу България. Повече от 13 години членство в НАТО е достатъчно време, за да може да се направи равносметка какво България постигна като член на Алианса и какво все още не успява да реализира. Българският път към и вътре в НАТО досега съдържа  С право първите седем години след 1990 г.вече бяха определени като „седем изгубени години“. Тогава страната ни не беше ръководена от ясна политическа визия за присъединяване към НАТО. В това време на политическа пасивност не беше добре осъзнато от всички основни политически фактори у нас, че пътят на България към ЕС минава именно първо през присъединяването към НАТО и че не е възможно държавата да стане част от Обединена Европа, без преди това да е станала част от Алианса, който е главният гарант на европейската сигурност. Следващият седемгодишен период (1997-2004) беше време, в което с ускорени темпове беше компенсирана голяма част от изоставането. Това бяха години на усилена подготовка за членство, белязани с видими успехи. Едва тогава стартираха дълго отлаганите реформи във въоръжените сили. Подготовката за присъединяване наложи полагането на още усилия по затвърждаване на принципите на демократичния граждански и парламентарен контрол над въоръжените сили. Реформите съгласно утвърдения през 1999 г. План за организационното изграждане на Въоръжените сили на Република България до 2004 г. подготвиха в голяма степен присъединяването към НАТО. Това беше време на активно участие в програмата „Партньорство за мир“, Процеса на планиране и преглед (PARP) и изпълнение на Плана за действие за членство (MAP). Решаваща роля за присъединяването към Алианса имаше и външната политика и политиката за сигурност на България, която особено отчетливо по време на мандата на правителството на Иван Костов (1997-2001) се стремеше да следва политическа линия на фактически съюзник. Това пролича особено ясно по време на военновъздушната операция на НАТО срещу силите на югославския диктатор Слободан Милошевич, започнали етническо прочистване на албанците в Косово през пролетта на 1999 г. Тогава България твърдо подкрепи НАТО, като предостави достъп до въздушното си пространство за самолети на Алианса. През юни 1999 г. София отказа на Москва нейни самолети да прелетят над България и така Русия не успя да засили военното си присъствие в Косово – ход със стратегически последствия. Още през юни 1997 г. българските въоръжени сили се включиха в операцията на силите на НАТО (SFOR) в Босна и Херцеговина, като това участие продължава и до днес в ръководената от 2004 г. от ЕС операция „Алтея“. Това е най-продължителната операция зад граница на българските въоръжени сили. Следва да се отбележи, че до 2003 г. бюджетът за отбрана беше повече от 2.6% от БВП, в изпълнение на поет политически ангажимент към НАТО. Това обещание се спазваше до 2003 г. включително, като то беше нарушено още в годината на присъединяване към Алианса- 2004 г. От 2004 г. до днес е третият период от българския път в НАТО – етапът на членството, което отваря както възможности, но така също изисква и по-високи отговорности. Това са години на безспорни успехи, но и на много пропуснати възможности. Датата 29.03.2004 г. бележи безспорен стратегически успех в Историята на България –присъединяването към най-успешния съюз за колективна отбрана в света.  Членството в НАТО,   във военно отношение демократични държави от Европа и Северна Америка, осигурява възможно най-високото ниво на защита срещу въоръжено нападение по силата на чл. 5 от Северноатлантическия договор. На тази дата България стана част от евроатлантическото семейство на най-напредналите демократични държави в света, обединени около ценностите на свободата, демокрацията и върховенството на закона. Приемането ни в НАТО направи възможно постигането на фундаменталната цел България да стане част от Обединена Европа чрез присъединяването си към ЕС на 1 януари 2007 г. Като безспорен успех може да се отбележи, че България участва още от 1997 г. в ръководени от НАТО операции. През февруари 2002 г. първите 32 български военнослужещи заминаха за Афганистан за участие в мисията на международните стабилизиращи сили. В следващите години българското участие в Афганистан беше увеличено не само като количество, но и като качество. Участието ни в ръководената от НАТО мисия в Афганистан продължава и до днес, като това остава най-мащабната операция на българските въоръжени сили зад граница. От 2000 г. до момента продължава участието на страната в силите на НАТО (KFOR) в Косово. Въоръжените сили стартираха участието си в операцията на силите на НАТО (SFOR) в Босна и Херцеговина през юни 1997 г., като това участие продължава и до днес в ръководената от 2004 г. от ЕС операция „Алтея“.  България участва и в други операции на НАТО като: операциите „Active Endeavor“ и последващата я „Sea Guardian“ в Средиземноморе (с една фрегата на година до един месец); операцията на НАТО за борба с морското пиратство в акваторията около Сомалия; операцията за подпомагане на оръжейното ембарго срещу Либия “Unified Protector”; тренировъчната мисия на Алианса в Ирак;  операцията по усилване на противовъздушната отбрана на Турция. България дава своя принос и към Силите за отговор на НАТО. През първите 10 години от членството в НАТО в операции и мисии на Алианса взеха участие около 12 800 военнослужещи, като към края на 2017 г. техният брой се очаква да надхвърли 14 000. Положителен момент е интензифицирането на участието на България в съюзни учения след незаконното анексиране на Крим от Русия.  През юни-юли 2017 г. в България, Румъния и Унгария се проведе най-голямото учение на НАТО за годината „Saber Guardian 17“, с участието на 25 000 военнослужещи от над 20 съюзници и партньори.Тази тенденция трябва да продължи, като България следва да участва още по-активно. Това обаче зависи главно от състоянието на способностите, с които въоръжените сили разполагат. На първо място, превъоръжаването не се състоя. Това носи дългосрочни негативни последици за въоръжените сили, чиито способности деградират. Като пример може да се посочи фиаското с придобиването на транспортни хеликоптери „Кугар“ без необходимото оборудване (броня), което ги прави безполезни в операции на НАТО зад граница. В резултат на несъстоялото се превъоръжаване държавата ни остава опасно зависима от остарялото съветско въоръжение и бойна техника, поддържането на което изразходва значителни ресурси. Така Русия днес притежава силен лост за въздействие върху националната отбранителна политика. Значителните трансфери на финансови средства към Русия за ремонта и поддръжката на остарелите съветски платформи биха могли да създадат достатъчно силни местни интереси, които да са насочени в посока не само към възможно най-дългото запазване на въоръжение на старата съветска техника, но също така и към лансирането на политически решения, които са благоприятни за руските интереси или най-малкото на такива, които не им противоречат. Това създава реална заплаха за националната ни сигурност и е недопустимо положение за една суверенна държава, която е член на НАТО и ЕС. Констатациите в Доклада за състоянието на отбраната и въоръжените сили за 2016 г. отразяват критичното състояние на българските въоръжени сили. Днес продължава отливът на хора от военната професия, като той придобива вече опасни размери. Над 20% са непопълнените места, като тежко са засегнати бойните формирования. Това се дължи главно, но не и единствено, на неадекватното заплащане на труда на хората в униформа през годините, което прави военната професия все по-неконкурентна на пазара на труда (начална заплата за войник от 608 лв.).За съжаление, заплащането на труда на военнослужещите ще остане неадекватно и през 2018 г. Предвидените допълнителни 100 милиона лева за увеличение на заплатите е недостатъчно. Необходимо е още от 2018 г. да бъдат отпуснати най-малко 300 млн. допълнително, за да може да се осигурят средства за едно по-адекватно заплащане на труда на хората в отбраната. Бюджетът за отбрана устойчиво спада от 2013 г. до момента, като той още от 2009 г. е под 2% от БВП. България не изпълнява поетия на срещата на върха на НАТО в Уелс през 2014 г. ангажимент разходите ѝ за отбрана да нарастват до 2% от БВП.  На държавно стратегическо ниво все още липсва единство в разбирането за същността, характера и източника на днешните рискове и заплахи, особено що се отнася до действията на Русия след 2014 г. Днес на ниво държавни институции проблемът с хибридните заплахи, идващи от Русия, се пренебрегва. Не се отделя достатъчно внимание и на очевидното нарушаване на стратегическия баланс на силите в Черно море в полза на Москва. Обективните констатации за Русия в Доклада за състоянието на националната сигурност на Република България за 2016 г. са стъпка в правилната посока. Независимо от това, обаче, все още не се прави достатъчно от българска страна за разширяването на присъствието на НАТО в Черно море. Руското подривно въздействие върху страната, включително и върху българската отбрана, продължава да възпрепятства формирането на адекватна политика на България като държава, способна да защитава интересите си като надежден съюзник в НАТО. Поради тази причина България възможно най-скоро трябва да приеме своя стратегия за противодействие на хибридните заплахи, хармонизирана със съюзните документи в тази сфера, както и да гради и развива институционален капацитет в тази ключова област. В резултат на гореизложеното се налага изводът, че България не е достатъчно активен член на НАТО през всичките тези години след 2004 г. За това говори най-вече състоянието, в което са въоръжените сили са оставени днес и оттам – реалният принос, който страната е в състояние да даде за колективната отбрана в условията на коренно променената стратегическа среда за сигурност и нарастващите отговорности като съюзник. Българският път в НАТО е изпълнен както с безспорни успехи, така и с пропуснати възможности. Какви са обаче поуките от натрупания опит? Поуките, които могат да бъдат споделени с други страниот Западните Балкани и Черноморския регион, стремящи се към членство в НАТО. На първо място, членството в НАТО не е краят, а началото на пътя. Отстояването на евроатлантическите ценности е постоянно усилие на държавата и обществото. В тази връзка от ключово значение е постоянното укрепване на върховенство на закона и правовата държава, което е практическият израз на споделянето на евроатлантическите ценности. За това трябва в държавата да действа едно още по-активно и по-критично гражданско общество.  Това е преди всичко тяхна отговорност и първостепенна задача. Оперативната съвместимост е ключът към надеждната колективна отбрана, а тя е невъзможна без модерни и боеспособни въоръжени сили.  Членството отваря потенциални възможности за модернизация и превъоръжаване, възползването от които обаче е отговорност първо на самите държави-членки.  За да бъде България източник на сигурност както за себе си, така и за съюзниците от НАТО, необходимо е в следващия период фокусът на усилията в отбраната да бъде поставен именно върху изграждането на способностите на българските въоръжени сили. Това е възможно чрез полагане на достатъчно усилия в следните основни взаимно-допълващи се направления: 1. Стартиране още от 2018 г. на приоритетните проекти за превъоръжаване и на трите вида въоръжени сили – нов тип боен самолет за Военновъздушните сили, заедно с придобиването на нови оперативно съвместими радари; нови кораби за Военноморските сили; и нови бойни бронирани машини за Сухопътни войски. Заедно с превъоръжаването трябва да се пристъпи към снемане от въоръжение на старата оперативно несъвместима съветска техника, поддръжката и ремонта на която продължава да консумира значителни ресурси; 2. Избор на най-ефективните бойна платформи, съгласно финансовите възможности на страната. Тук е особено важно да се избере техника от вече утвърдени производители от съюзни държави.   3. Съвместните проекти за изграждане, развитие, поддържане и използване на отбранителни способности заедно със съюзници от НАТО е обективна необходимост. Това ще позволи на България да споделя разходи със съюзни държави и с по-малко вложени средства да получи повече способности.  4. Разполагането на съюзни съвместни формирования на българска територия е добра възможност за осигуряване на по-високо ниво на сигурност пред лицето на новите предизвикателства. Вече е време да бъдат изградени съвместни съюзни формирования (сухопътни, военновъздушни и военноморски) на българска територия. В този контекст България следва да участва активно в изграждането на адаптираното предно присъствие на Алианса на Югоизток, съгласно решенията от срещата на върха на НАТО във Варшава през 2016 г.  Пътят на България към и вътре в НАТО досега е неравен. Седем изгубени години от 1990 г. до 1997 г., седем години на усилия за постигане на стратегическата цел (1997-2004) и над 13 години членство, през които бяха пропуснати твърде много възможности. Сега трябва погледът да бъде насочен напред и на базата на научените уроци да се изгради една по-ефективна отбрана на България като страна, която да се утвърждава все повече като източник на сигурност както за обществото, така и за съюзниците.", "date": "2017.12.04", "title": "Поуки и предизвикателства, след 13 години членство на България в НАТО"}
{"url": "http://www.faktor.bg/bg/articles/politika/hlyab-i-pasti/svetiyat-sinod-i-porednata-reviziya-na-nyoy", "text": "С оглед на състоянието, в което се намира БПЦ и особено като се вземе предвид състава на Светия Синод, решението беше възможно най-доброто. Македонската православна църква предложи, а Българската православна църква прие да ѝ стане майка църква. Какво означава това? Това означава, че МНС приема, че присъединяването на македонските епархии към Българската екзархия през 1871 -73 година е станало доброволно, а присъединяването им към сръбската православна църква  е извършено насила. С този акт MПЦ обявяви присъединяването на македонските епархии към Сръбската православна църква  след Първата световна война за  „null and void“ – за събитие, което не е оставило правни последствия. От тук нататък, като се има предвид значителната тежест, която Македонската православна църква – Охридска архиепископия  има в обществото, ще бъде много трудно за който и да било да твърди, че   Това е епохално! Да не забравяме, че няколко поколения македонци са учили, че Екзархията е чудовище, което искало да ги асимилира! След като МПЦ, е готова да приеме Екзархията като своя (майка ти по дефиниция не може да ти бъде чужда), отпадат дилемите какво точно означава понятието \"обща история\" – термин, който присъства в Договора за добросуседство и приятелство, подписан между правителствата на България и Македония.  Приемането на Българската православна църква като  църква  майка по никакъв начин не означава обединение с, или подчинение на МПЦ. След като приключи процесът на признаване, БПЦ и МПЦ ще станат равноправни сестрински църкви! Но българсдкият народ никога не се е борил да „владее“ Македония, а преди всичко да освободи братята си от чужда власт.  С независимостта на Македония, една от най-тежките окови на Ньойския договор бе разбита. Но повече от две десетлетия, по думите на неколкократния министър (и баща на сегашния външен министър на Македония) Димитър Димитров „Македония се беше освободила от окупатора, но не от науката на окупатора“. Днес  това се случва пред очите ни!  Ако през следващите дни и месеци свещеници от БПЦ започнат да извършват съслужение с духовници от МПЦ (нещо, което вече се е случило), процесът бързо ще бъде завършен. Разбира се, намериха се  \"специалисти\", като Борислав Цеков , които поставиха   Той побърза да обясни, че Българската православна църква, нито е признала Македонската, нито ще я признае като наследник на Охридската архиепископия... Изричното  споменаване на църквата като МАКЕДОНСКА, а не като Охридска архиепископия, вероятно е било заложено  от близките до Москва владици, за да разгневи петте гръцки православни църкви и може би е част от конфликта на московския патриарх с вселенския. В най-лоша позиция попадна Сръбската православна църква . Дали от арогантност, или от глупост, тя пропусна многото шансове да признае МПЦ като \"църква-дъщеря\", да делегитимира завинаги Екзархията и да представи своя период на владеене  на македонските епархии, наложено след Първата световна война и траяло до 1967 г., като някаква легитимна фаза от развитието на Православието в Македония. Днес СПЦ е в ситуация, в която няма печеливш ход. Тя може бързо да признае МПЦ, но така ще признае, че \"блъфът\" на МПЦ с помощта на БПЦ е успял. Може и да се зарече, че никога няма да признае МПЦ, но това ще означава бавно и сигурно сближаване на МПЦ с БПЦ, нещо прекрасно само по себе си, но едва ли желано от Белград. Можеше ли Светият синод да вземе по-добро решение? Можеше, ако в него членуваха хора като Иларион Макариополски, Авксентиј Велешко, Паисий Пловдивски, Методи Кусев т.н. Но при сегашните обстоятелства бе взето възможно най-доброто решение! Дълги години Светият синод  даваше индикации, че ключът за признаването на МПЦ бил в СПЦ. След  решението от понеделник, няма връшане назад! Очевидно общественият натиск даде резултати!", "date": "2017.12.04", "title": "Светият синод и поредната ревизия на Ньой"}
{"url": "http://www.faktor.bg/bg/articles/politika/hlyab-i-pasti/-balgariya-po-ukrainski-ili-kakvo-ni-gotvi-kremal", "text": "Докато полицаи крадат бензин в Павликени, а десните пишат поредният си „манифест”, Пловдив стана арена на нова руска провокация. Нова, защото последната бе арогантното честване на „съветския солдат” Альоша. Оказа се по информация на МВР, че двама руски граждани са участвали в организацията на побоя между футболните агитки на „Локомотив” и ЦСКА - София. Информацията, че те били „журналисти” не променя характера на деянието им. И не отменя въпросите за истинските цели на тяхното пребиваване в България.  „Не съм фен на футбола и гледам само от четвъртфинал на световно нагоре. Специално българският футбол смятам, че съществува единствено заради черното тото и футболните агитки, които се използват като щурмови отряди от различни партии, когато съответната партия реши, че има интерес от някакви безредици. До онзи ден мислех, че това е особеност на българския национален футбол. От сбиването на срещата Локо-Пловдив – ЦСКА в Пловдив на 26 ноември обаче разбирам, че някои агитки имат руски тартори. Провокацията тръгнала от привърженици на \"Локомотив\", в основата били двама руски граждани. Такива Гризе ме силно любопитство дали „болельщиците“ ще ги заболи от една бърза присъда за футболно хулиганство, или както винаги ще предпочетем да не си разваляме отношенията с „братушките“. Досега знаех, че от Русия в България идват единствено тоталитаризъм, корпоративен бизнес и организирана престъпност. Явно вече „внасят“ и футболна вандалщина. Не за първи път, впрочем. Споменете си европейското по футбол във Франция миналото лято. Тогава над 150 руснаци, обучени да се бият, провокираха и участваха в най-тежките сблъсъци между феновете в Марсилия. А догодина ще име световно по футбол в Русия... В обобщение, както ултрасите, внос от Русия, така и паравоенните групи ала Динко Хаирсъзина от Ямбол, може да се окажат потенциална заплаха за гражданския мир, особено следващите шест месеца, когато е заветното европредседателство. Сега ги гледаме с насмешка и им се подиграваме, но утре, примерно в навечерието на посещението на Путин на 3 март 2018, някой такъв лумпен ще надраска пловдивския Альоша с антисемтиски лозунги (както се случи на 10 ноември 2017 ), или МОЧА или Руски паметник, и Путин ще ни прати зелени човечета да ги трият...“ „Казусът с масовите безредици и побоища на стадиона в Пловдив излиза далеч извън терена на футбола. Налице са чуждестранни граждани от уж братска държава, които целенасочено са пропътували хиляди километри /интересно за чия сметка/, за да пристигнат на стадиона в Пловдив и да провокират феновете на ЦСКА. Симптомите и притесненията от този отвратителен инцидент, поне за мен, са няколко: -          Тотално неуважение към страната-домакин, съчетано с чувство за превъзходство и безнаказаност. Извинявайте за паралела, но на тези фенове никога няма да им мине праз акъла да направят това, което направиха, в една Турция например. Ама никога. -          Недостатъчно внимание от страна на службите ни, които следваше да проследят тази „визита“ и да наложат полицейско присъствие на стадиона, което би поставило нещата в съвсем, съвсем друга плоскост. Сега полиция на стадиона нямаше. -          Повдигане на въпроса пред руските дипломати у нас, тъй като това е прецедент, който спокойно можеше да доведе до много по-тежки последствия и до жертви. Изострянето на и без това сложните отношения между България и Русия трябва да бъде избягвано с общи усилия, в които да е ангажирана и руската страна. В този смисъл предотвратяването на подобни „височайши“ визити в бъдеще трябва да бъде постигнато на всяка цена, тъй като отново казвам- според мен последствията можеха да бъдат много по-сериозни. Накрая искам да припомня че сблъсъци и побоища имаше и при посещението на Нощните вълци, известни като рокерите на Путин, и повторяемостта в шаблона „руски хулигани – визита в България – сблъсъци и побоища“ започва да става силно обезпокоителна и изключително неприятна“. „Не съм изненадан, изглежда нашите \"компетентни\" органи са най-изненадани. Това трябваше да се очаква, защото България е разграден двор и опитен полигон за тестване на различни тип хибридни операции. След като могат руски инструктори да обучават полувоенни формирования, които пряко влияят върху управленски решения - като пример забраната за всякакъв вид добив в Добружда, защо фенове на руски клуб да не могат под различен предлог - снимат филм, сътрудничество с други фен клубове и т.н. да не правят подобни акции. Това което стана е абсолютно непитипчо за български стадиони, но с малко помощ отвън радикализацията е възможна. Както и при българските мюсюлмани. Радикализацията е бременна с други крайности, включително тероризъм. Всъщност интереса на руски бизнесмени  свързани с руските спецслужби към футболни клубове и фенове у нас никак не е случаен. Разликата е, че докато в западни клубове се изливат огромни руски пари за да се използват при кампании за влияние, у нас те се използват за преки операции по дестабилизация Не е новост, собственици на български клубове, които се финансират с пари пряко или косвено свързани с руски бизнесмени, да се използват за протести, за контрапротести, за различен тип силови въздействия срещу властта. Проблемът е, че нашите власти ги е страх и предпочитат да омаловажават случаите, като вместо да ги разглеждат като хибридна операция по  дестабилизация на страната и предизвикателство към националната сигурност - тема за ДАНС, прокурорите на близкия до Чайка Цацаров бързат да ги подведат под дребно хулиганство и да затворят темата. Страх и корупция са микса, който произвежда това което виждате като реакция от българска страна“. „След като стана ясно, че боят между фенове на ЦСКА - София и Локомотив - Пловдив е заслуга на руски ултраси прикрити, като журналисти за мен няма съмнение, че става дума за \"активно мероприятие\". Това е начин да се види как се действа у нас. Отборът на \"Спартак\" произлиза от руските служби НКВД и КГБ. Въпросът е дали нашите служби ще разследват това или ще замажат инцидента, като криминална проява. Режима на Кремъл е враждебен към целия демократичен свят. Чрез методите на хибридната война Путин и неговото обкръжение  опитват да влияят на изборните процеси в европейските страни. Видяхме това във Франция, където се доказа, че Мари Льо Пен, която на първи тур на президентските избори събра значителна подкрепа, е получавала пряко финансиране от Кремъл. Черна гора, където бяха заловени руски шпиони подготвяли държавен преврат. Каталуния, където се оказа, че сепаратистите също разчитат на руската подкрепа в голяма степен. Министър-председателят на Кралство Британия Тереза Мей само преди дни предупреди Путин, че знае какво прави и че няма да успее. В България пропутинските хора се сдобиха, като на шега, с президент, който открито говори за сваляне на санкциите срещу режима в Москва. На фона на това у нас не се прави нищо срещу хибридната война. Парламент, правителство и президент дружно омаловажават подобни ситуации и дори не помислят за ответни действия. У властта се наблюдава страх да разгледа внимателно фактите и да проиграе възможните сценарии срещу, очевидно увеличаващата заплаха за националната ни сигурност. България ще оглави Съвета на Европа за шест месеца. Случая в Пловдив е сигнал, че Кремъл може да се опита да окървави и компрометира страната ни точно във този момент. \"Моделът\" Крим може да бъде задействан и тук“. Руското футболно хулиганство е добре познато. Цял свят видя озверялото му лице по време на Европейското първенство по футбол във Франция. Общото между „Бездомните”, „Месото”, „Локомотивите” и „Биковете” (прякорите на феновете на руските отбори „Зенит”, „Спартак”, „Локомотив” и „Динамо”) е, че мразят „чужденците” и се гордеят с татуираните си нацистки и съветски символи. Те атакуват дори случайни минувачи, само защото им се е сторило, че нямат „славянски” вид. Ползват се и с окуражителната подкрепа на руски политици. Затова и появата им в България не е случайна. Тя е знак, че е възможна и по-голяма провокация от тази, на която станахме свидетели в Пловдив.  На България предстои отговорно европредседателство. Погледите на цяла Европа ще бъдат насочени към нас. Възможно ли е този период – от януари до юни 2018 г.,  да бъде използван за антиевропейски изстъпления? Възможно е. Това подсказва и решението на българските „социалисти” да организират акции в цялата страна с искания за сваляне на санкциите срещу Русия.  За „футболни фенове”, които се водят по руски акъл, се отваря „работа”. „Руски инструктори” като тези от Пловдив, с малко пари и с много пропаганда, могат да тласнат нашенските футболни ултраси  -  част от които също са почитатели на нацистката и комунистическата символика, към провокиране на безредици и престъпни действия. Има и политици, които са готови да ги подкрепят. Те вече са го правили. Има и паравоенни формирования (и не само във Варна!), които също чакат сигнал за действие.   Случилото се в Пловдив е явен знак, че някой тества ситуацията и реакциите на българските футболни ултраси, но и на службите. Правят проверка доколко, срещу бира и добри пари, могат да се съберат групи, готови да тръгнат срещу България, за да обслужат на наша територия руска политика.  Затова и темата за случилото се в Пловдив  не би трябвало да заглъхва, не би трябвало да „бъде” претупана, не би трябвало да се подминава. Защото голямата провокация очевидно предстои.", "date": "2017.12.04", "title": "\"България по украински\" или какво ни \"готви\" Кремъл?"}
{"url": "http://www.faktor.bg/bg/articles/28-godini-nyamame-otgovor-kakvo-oznachava-tsar-v-usloviyata-na-republika", "text": "Ако монархията в България беше оцеляла, щеше ли княгиня Мария Луиза да претендира за половината от „царските имоти“? Въпросът разбира се е риторичен. Повечето от тези имоти са придобити от цар Фердинанд, но когато той абдикира, преминават под разпореждането на цар Борис III. Нито баща му от изгнание, нито брат му, или сестрите му оспорват правото на царя да се разпорежда с тях. Човек няма нужда да е юрист, за да разбере, че тези имоти са принадлежали на царя, а на на лицето Борис Клемент Роберт Мария Пий Станислав Сакскобургготски. Само че през 1946 година монархията в България е премахната след референдум, който по никакъв начин не може да бъде определен като демократичен. Това постави България след 1989 година в неясно положение. Заклинанията на Жан Виденов, че българите нямали цар се оказаха нелепост. Цар имаше и когато той се завърна на посещение в отечеството, стотици хиляди българи излязоха, за да го посрещнат. Само че междувременно, беше приета Конституция, която определя България като Република. И въпреки многото съмнения относно честността на изборите за 7-то Велико народно събрание, никой сериозно не оспорваше легитимността на приетата през 1991 година Конституция на Република България. Така се оказахме в една, на пръв поглед странна ситуация. Бяхме република, но имахме цар. А имаше и едни имоти, за които се знаеше, че принадлежат на „царя“. Привидното несъответствие се засили, когато след 1997 година президентът и премиерът започнаха да се обръщат към него с „Ваше Величество“.  Основната цел на законите е да регламентират реално съществуващи взаимоотношения. Няма ли закон, може да се стигне и до злоупотреба и извращения. За жалост стана точно така! Второто посещение на цар Симеон в България вещаеше задаващата се злоупотреба! Макар царят да бе на религиозна конференция в България, се намериха политици, които направиха сериозен опит да злоупотребят с неговия авторитет, а и той самия на направи нищо, за да се разграничи от тях. Тогава бях никому неизвестен съветник на вицепрезидента Тодор Кавалджиев. Предложих на всеки политик, до когото имах достъп идея как да регламентираме очевидното несъответствие. Щом СМЕ република, а ИМАМЕ цар, значи трябва да се регламентира  Предложих приемането на „ЗАКОН ЗА ЗАЩИТА НА ЦАРСКОТО ДОСТОЙНСТВО“. Беше ясно, че щом сме република, царят не може да е нито държавен глава, нито по какъвто и да било начин да участва в управлението на страната. Българската традиция, според която царят е цар на българите, а не на България, също спомагаше за легитимирането на тази институция в условията на републиканско управление. Затова предложих царят да бъде: „традиционен жив символ на единството на българския народ, в неговото етническо и религиозно многообразие“. Както определението в конституцията на източното християнство за „традиционно“, не ни правеше теокрация, така и този закон нямаше да ни направи монархия. Напротив, законът даваше гаранции, че Симеон Сакскобургготски няма да злоупотреби с титлата си, за да влияе върху управлението. Проекто-законът предвиждаше че: „Царят не може да бъде избиран за президент, за министър-председател, за народен представител, за кмет или за общински съветник. Той няма право да оглавява политическа партия или да взема страна в обществени спорове. Разговорите, които Царят води с политиците са конфиденциални“. Разбира се: „с указ на Министерския съвет Царят и членове на неговото семейство може да бъдат упълномощени да представят България на определени мисии в чужбина“. Законът трябваше да изчисти и историческото объркване получило се в резултат на престъпния комунистически режим: Един от членовете гласеше: „От 28 август 1943 г. Цар на Българите е Негово Величество цар Симеон II. Възприемането на републиканска форма на управление на Република България според конституцията от 1991 г. по никакъв начин не накърнява достойнството на Царя„ Проекто-законът предвиждаше, че: 'Царят и престолонаследникът живеят постоянно в България“. Разбира се, се премахваше   и се определяше, че царското достойнство се предава по наследство на най-възрастното дете, независимо от неговия пол. Ако на престола се възкачи жена, нейната титла е „Нейно величество царица на българите“.  Колкото до имотите, в проекто-закона се предвиждаше: „Имуществото, обявено за държавна собственост по сила на ”Закона за обявяване държавна собственост имотите на семействата на бившите царе Фердинанд и Борис и на техните наследници” от 31. 12. 1947 г., се обявява за имущество на „Трона на българските царе“. То се управлява от Царя по правилник определен от Министерския съвет.“ Както вече стана дума, имотите на цар Фердинанд са станали имоти на цар Борис единствено в резултат на абдикацията на бащата и възцаряването на сина. Те трудно могат да бъдат изначално третирани като частна собственост. Но нима това е единственият безумен и абсурден „закон“ приеман по време на комунистическия режим. (Каква ирония. Закон предназначен да национализира, петдесет години по-късно е ползван като основание за обявяване на държавна собственост за частна!) Разбира се проекто-законът предвиждаше правото на царя да абдикира. Тогава (и само тогава) отпадаха всички ограничения и той естествено придобиваше правото да бъде избиран за депутат, министър, президент... но вече не с аурата на цар. Абдикацията можеше да бъде наложена и със закон, в случай, че той системно нарушава Конституцията и (ограниченията наложени му от) закона. Както предполагах, никой не прие проекто-закона на сериозно. Как така хем сме република, хем да имаме цар...? Само че тогава нещата стояха точно по този начин. И ето че се сбъднаха моите най-големи опасения. Вместо да стои далеч от политиката, но някак да облагородява обществения живот, да ни приканва да сме по-добри, а и да кани други монарси в „царските имоти“ и така да помага на България,  разби партийната система и подсили циничното отношение на българите към политиката и към представата за „общото благо“. А казусът с „царските имоти“ се превърна в сага, чийто краен ефект бе намаляване на сигурността на собствеността. Нещо толкова необходимо за привличане на инвестиции. След като е бил министър – председател, Симеон Сакскобургготски вече не може да се превърне в „традиционен жив символ на единството на българския народ, в неговото етническо и религиозно многообразие“. Той вече разделя, а не обединява нацията! Възможно ле е синът му княз Кирил да поеме тази роля? За да бъде наследен някога от дъщеря си Мафалда? Или може би младият княз Борис, синът на княз Кардам - покойния първороден син на цар Симеон? Не знам. Гъвкавото мислене никога не е било силна страна на нашия народ. Вместо да приемат подобен закон, управляващите най-вероятно ще прибегнат до някакво „споразумение“ относно „царските имоти“, други ще оспорват. Това по-скоро ще подели нацията и ще подсили циничното свързване на представата, че най-сигурният начин за придобиване на собственост е чрез близост до властта!", "date": "2017.12.04", "title": "28 години нямаме отговор – какво означава цар в условията на република"}
{"url": "http://www.faktor.bg/bg/articles/kakav-da-stana-predatel-ili-shizmatik", "text": "Това, че Охридската архиепископия е българска, не буди никакво съмнение. Като едно от безспорните доказателства винаги се представя, подарената от император Андроник II Палеолог на предстоятеля на Охридската афтокефална архиепископия плащаница, за употреба при богослужението в църквата \"Света София\" (Охрид). На нея е извезан надпис на гръцки - в превод: „Пастирю на българите, спомни си при жертвоприношенията за владетеля Андроник Палеолог” Архиепископията е закрита неканонично със султанско ирадие през 1767 г. по настояване на Цариградския гръцки патриарх Самуил Ханджери, като нейният диоцез е присъединен към този на Цариградската патриаршия. Това е   Тя е отнета от българският народ по разпореждане на мюсюлманин, което в никакъв случай не е канонично. Сега ние два века и половина по-късно искаме да обявим ирадето на несъществуващата Османска империя за нищожно.  Охридската Архиепископия е Автокефална, което означава  самостоятелна църква, административно независима от останалите църкви. По какъв канон е унищожена Охридската Автокефална Архиепископия?  Това е въпросът?  Може ли един мюсюлмамин да разпореди как християните да почитат Христос, Който между другото е пророк в Корана, но известен с арабското име Иса и всеки мюсюлманин е длъжен да Го почита.  То и сега в Корана се твърди, че Христос  не е  Божий Син, но това гърците не го приемат за истина, а приемат само това, което им е изгодно.  Ако има истински вярващи християни – този въпрос не би стоял на дневен ред, защото Охридската Архиепископия и до сега трябва да е  Как тази Българска Архиепископия попада в Сръбската православна църква.  След обявяването на схизмата в Българската на 11 май 1872 г., празника на Св. Св. Кирил и Методий, екзарх Антим I в съслужение с трима владици отслужил тържествена служба във Фенер, в края на която прочел акт, с който се провъзгласява възобновението на Автокефалността  на Българската Екзархия. В отговор, гръцките духовници от Цариградската патриаршия подготвили и свикали през август 1872 г. голям гръцки църковен събор, който на 16 септември провъзгласил Българската църква и българския народ за схизматични. „Ние порицаваме, осъждаме и заявяваме, като противно на учението на Евангелието и на свещените канони на блажените отци етнофилетизма, или-же  расовите различия и националните спорове в лоното на църквата на Иисуса Христа.” Тук се появява следващият абсурд – понятието „етнофилетизъм” е дефинирано на църковния събор на 10 септември 1872г., т.е. българските екзархисти  „нарушават” човешки закон, който още не е бил дефиниран. А в Божието слово е писано, когато няма закон – няма и грях. (Римляни, глава 5, стих 13. защото и преди закона имаше грях в света; ала грях се не смята, кога няма закон) В 1922 г. след края на Първата Световна война се случи нещо, което е грубо нарушение на всички канони и човешки и Божии – Цариградската патриаршия продава на Сръбската Православна църква - Охридската Архиепископия за 1,5 милиона златни  франка!  Продажбата на духовни ценносто е прието да се нарича СИМОНИЯ, по името на Симон от Деяния на апостолите глава 8, стихове 17 - 21. (17. Тогава възлагаха върху им ръце, и те приемаха Духа Светаго. 18. А Симон, като видя, че Дух Светии се дава чрез възлагане ръцете апостолски, донесе им пари. 19. и рече: дайте и мене тая власт, та, комуто възложа ръце, да приема Духа Светаго. 20. Но Петър му каза: среброто ти да погине заедно с тебе, задето си помислил, че с пари се добива дарът Божий. 21. Ти нямаш дял, ни жребие в тоя дар, защото сърцето ти не е право пред Бога.) Вижда се, че симонията (църковна корупция)  е смъртен грях „среброто ти да погине заедно с тебе” и за този, който дава и за този, който взема пари при продажба на духовни ценности).  Срещу симонията са писани правила в множество събори, но тук ще посоча само един - Шестият вселенски събор в Константинопол през 680 – 691 г., 22 правило: „Ония, които за пари са поставяни за епископи или в коя и да е степен на клира, а не заради примерния им живот, подир като са били избрани и изпитани, заповядваме да бъдат низвергнати, както те, така и ония, които са ги ръкоположили.” Редно e да зададем въпроса, на тези, които се опират на буквата от канона: По кой канон и по коя буква от канона е продадена Охридската Архиепископия на Сръбската църква – по човешкия или по Божия? Какво общо има Сръбскта православна църква с Медонската?  Има ли поне едно нещо, което да е извършено по Божий или човешки канон? Ние научаваме това от труда на великият син на френския народ, разследвашия журналист Анри Поззи в книгата му „Войната се връща”. Ето какво пише във в-к \"Journal\" точно за периода, когато сръбски свещеници поемат Охридската Архиепископия:  „В 1918, когато стана сръбска провинция, Македония имаше повече от 700 църкви, параклиси или манастири, обслужвани от близо 900 духовници; 86 гимназии и прогимназии с 2800 ученика, 460 преподаватели, 556 първоначални училища с 33 000 ученика и 850 учители. Църквите притежаваха -  стари ръкописи, златни предмети, статуи, икони, фрески - ценни богатства дело на 1000 години македонска култура и мисъл. Черквите, манастирите и училищата бяха конфискувани; всички свещеници, монаси, преподаватели бяха прогонени, затворени или препратени в стара Сърбия. Събраните в църквите и манастирите богатства, на които самите турци не посегнаха бяха напълно разграбени.”В Скопие, Щип, Велез, в двайсет селища около тия градове, В областите около Охрид и Гевгели аз намерих в училищата сръбски учители, в черквите сръбски попове. Когато запитах последните какво е станало с тази и тази скъпа икона, тази и тази статуя, с тия и тия фрески, за съществуването на които бях осведомен, те ми отговаряха - всички, без изключение - \"Отнесоха ги в Белград\".” Ако някой не знае какво е радикален етнофилетизъм – горния абзац описва точно това! Как е наказана Сръбската църква за етнофилетизма, който демонстрира?  И сега се иска да се допитаме до същите тези църкви, дали да приемем Македонската църква, към Българската Православна църква.  За Бог е важно какво носи човек в сърцето си, а не буквата от канона. 2Коринтяни, глава 3, стих 6.(Той ни е дал способност да бъдем служители на новия завет, НЕ НА БУКВАТА, а НА ДУХА; защото БУКВАТА УБИВА, А ДУХЪТ ЖИВОТВОРИ). И се носят слухове, че ако приемем нашите братя, ще ни бъде наложена схизма. То ако въпросът е – Схизма или Предателство на нашите Македонски братя, то мен ме пишете СХИЗМАТИК! Хиляди пъти е по-добре да стана схизматик отколкото да стана предател на моите братя от Македония. „Схизма” е човеска измислица и е осъждане по човешки закон. А когато гонят християнина по човешки закони заради Христа,  това е Блаженство: Матей, глава 5, стихове 10 и 11(11. Блажени сте вие, когато ви похулят и изгонят, и кажат против вас лъжовно каква и да е лоша дума заради Мене. 12. Радвайте се и се веселете, защото голяма е наградата ви на небесата; тъй бяха гонени и пророците, които бяха преди вас).  Така постъпи на 3 април 1860 г. Иларион Макариополски по време на Великденската акция не споменава името на цариградския патриарх. Според църковните канони, чрез това си деяние той отхвърля неговата власт. Църковните канони са човешки и за това Макариополски не се плаши от тях, защото е истински верен на Бога.  А „предател” е смъртен грях по Божия закон. Ето как е наказан най-големият предател за всички времена – Юда Искариотски: Евангелие според Лука, глава  6, стих 16(Иуда Иаковов и Иуда Искариот, който и стана предател). Евангелие според Матей, глава 27, стих 5 (5. И като захвърли сребърниците в храма, излезе и отиде, та се обеси. Амин!) Аз предател не ставам! Аз съм схизматик...", "date": "2017.12.04", "title": "Какъв да стана – Предател или Схизматик?"}
{"url": "http://www.faktor.bg/bg/articles/politika/na-vseki-kilometar/sayuz-na-savetskite-plagiatorski-republiki-kradat-filmi-istoriya-zemi-traditsii", "text": "Открай време руската империя (СССР или Руска федерация) представлява черна дупка, в която изчезват народи, земи, езици, имена, предания и легенди. Вместо тях се появяват фалшиви митове, обясняващи, че всичко, що се яде, пие, лети, стреля и т. н. е изобретено (построено, открито) от някой гениален руски мужик, който само е пропуснал да регистрира патента си поради общата изостаналост на държавата и поради „творческо съвпадение” на откритието му с подобен проект, реализиран в хищния, завистлив и „загниващ” Запад. Случайно съвпадение? Едва ли. Защото следващият филм на популярната тройка съветски комедийни актьори също е откраднат от американското кино: \"Пес Барбос и необычный кросс\" („Кучето Барбос и необичайният крос”) представлява „творческа” преработка на оригинала \"The Lucky Dog\" от 1921 г., в който отново играят Лаурел и Харди. Ако досега не сте забелязали, съм принуден да обърна височайшето ви внимание към факта, че любимият на милиони съветски и български зрители анимационен филм „Ну, погоди!” поразително напомня идеи, герои, характери, ситуации и сюжети, създадени от студията „Уолт Дисни” поне три десетилетия преди да се появят съответните съветски „шедьоври”. Стотиците филмчета „Том и Джери” няма как да не ви светнат   и кой колко е оригинален в най-популярното изкуство на 20-и век. Първата серия на „Том и Джери” е заснета през 1940 г., а първите кадри на „Ну, погоди!” – през 1969 г. Доста са крали и от Любимия на милиони деца „Мики Маус”, чийто първи рисунки се втурват по екраните през далечната 1928 г. Няма как съветските идеолози да обвинят американците, че са взели нещо от комунистическото кино. Смешният и уж чисто руски филм „Джентълмени с късмет” е взел до 70 % от духа, типажите и скечовете на стари чернобели италиански кинокомедии. Най-много е копиран комикът Тото. Сергей Михалков, авторът на съветския химн и баща на режисьора-путинист Никита Михалков, постига литературна слава с приказката „Трите прасенца”, която е превърната в популярен анимационен филм. По-късно става ясно, че всъщност „Трите прасенца” е стара английска народна приказка, но в онези години в СССР смее ли някой нещо да каже или да пита за авторско право, за морал, за плагиатство, за човешки права и творческа свобода? Популярните мелодии от музикални филми като „Веселите момчета”, „Трактористи” и пр. са копирани от известни мелодии в „гнилия” Запад, до който не са имали достъп съветските читатели, зрители и слушатели. А „Гласът на Америка”, „Свобода” и „Свободна Европа” бяха заглушавани от най-мощните станции за РЕБ (радиоелектронна борба), произвеждани някога в света. Провъзгласеният за маестро на съветската филмова песен Исаак Дунаевски („Волният вятър”) най-безсрамно краде музика от американски кънтри- и блус певци от началото на 20-и век, от национални украински и еврейски песни и даже от класиците. А мелодията на най-известната песен от филма за волния вятър „А ну-ка песню нам пропой веселый ветер, веселый ветер, веселый ветер...” е отмъкната от марш на италианските черноризи фашисти. Но след като прехваленият съветски „творец” е лауреат на две Сталински награди, кой би могъл да се усъмни във величието на неговите музи? Преди години доста народ подсмърчаше при прожекциите на съветския екшън „На бой отиват само „старците” („В бой идут одни старики”), изпълнен с победи над хитлеристките въздушни асове и с популярни съветски песни като „Смуглянка”. Ала хваленият и толкова награждаван филм е   прославящ превъзходството на хитлеристките летци в небесните висини и на Запад, и на Изток. Само униформите и песните са различни.   По времето на соц. реализма руснаци разказваха следния виц: седят в клуба на композиторите двама автори на музика и единият се оплаква, че вече нищо не му идва наум, че се чувства изчерпан и скоро ще бъде принуден да гладува. Другият го съветва: „Вземи най-известната в момента песен и препиши нотите отзад напред”. „Не става, отговаря първият. Вече опитах. Излиза Чайковски в оригинал.”  В недоразвития и в развития соц   Крадат изкуство, технически постижения, оръжие, традиции, обичаи. Каквото падне.  Матрьошките са донесени от Япония от руски пленници след Руско-японската война през 1905 г. В Страната на изгряващото слънце векове наред хората правят дървени фигурки на бога на щастието и дълголетието Фукурума. Божеството е изобразявано с няколко глави, които са били скривани в основната му фигура. Матрьошката става популярна в Русия, след като с промишленото й производство се заема предприемачът Сава Мамонтов. Самоварът (хо-го) е създаден в Китай, ползван е от перси и от волжки българи (в разкопките на средновековния гр. Белджамен са намерени медни самовари) столетия преди да стане атрибут на исконния руски дом. И водката не е създадена в Русия. Този култов алкохол, станал неразделна част от кръвната картина на руснака, е произвеждан от скандинавските народи още през времена, когато руските племена са пиели само медовина с мед, откраднат от мечките в гората. В Русия водката е донесена от Петър Първи. Преди това епохално събитие през 15-и век в някои руски градове са били внасяни от Италия съдове за дестилация на алкохол.  и в историята на войните. Не от днес, не от вчера, а още от преди Иван Грозни. На 2 декември 1805 г. при Аустерлиц Наполеон след гениални маньоври като по чудо разбива  руснаци и австрийци. Сражението е наречено „битката на тримата императори”, а победата е сред любимите шедьоври на френския пълководец. Битката при Аустерлиц се изучава във всички военни училища и академии. Само в Русия никой не съобщава за нея. Все едно, че не се е състояла. До ден-днешен руската пропаганда лъже, че при Бородино армията на Кутузов е удържала победа срещу Наполеон. Истината е по-друга. Руските войски се оттеглят от бойното поле, като дават повече жертви при първоначално числено превъзходство. По-късно руснаците сами подпалват Москва и се крият, за да „спасят армията си”. Да я спасят от какво? От Наполеоновите войски, естествено. Наполеон остава на бойното поле при Бородино като победител и влиза в изоставената Москва, въпреки че мнозина историци смятат резултата за равен. За измислените „победоносни” сражения през Първата и през Втората световна война няма смисъл да повтаряме. Достатъчно е да си припомним книгите на Виктор Суворов. Вероятно вече знаете, че прочутият автомат „Калашников” е създаден от Хуго Шмайзер, че реактивният миномет „Катюша” също е сътворен от германски оръжеен конструктор. Че формулите и чертежите на атомната бомба са откраднати от САЩ и предадени на Сталин от съветските шпиони Етел и Юлиус Розенберг. Че първите съветски ракети, проектирани от академик Корольов, са модернизирани проекти на Вернер фон Браун и че СССР изстрелва първия си изкуствен спътник и праща Юрий Гагарин в Космоса с идеи, чертежи и компоненти, произведени в хитлеристка Германия и изнесени като трофеи от съветските войски. И даже победоносният вик „Ура!” е експроприиран от татаро-монголското „Хурра!”. Автомобилът „Москвич” е несръчно копие на стар модел „Фиат”. Дизайнът на луксозното съветско возило „Волга” е забърсан от забравен модел на „Кадилак”, а мечтата на съветския номенклатурчик „Чайка” е грубо копие на „Пакард” от 40-те години на миналия век. За ладата-жигули има официален договор с „Фиат”. Но защо някъде в титрите на филмите, в надписите на песните съветските полу-автори не са отбелязали със ситни букви, че неповторимата им „творба” е римейк, „по мотиви на...”, кавър или нещо друго на всеизвестния оригинал? Как?! Съветските автори да се учат от някого? Да вървят по проправени от други творчески маршрути? Никога!   Такъв е съветският човек. Такова е съветското общество! В ляворадикалните, прилагащи военен комунизъм държави, хората са несвободни и твърде бедни, за да развият въображението си, да бъдат разкрепостени дотолкова, че да пеят, да се шегуват и да се смеят от сърце. А когато най-талантливите и свободомислещи членове на обществото или са разстреляни, или са вкарани задълго в месомелачката на ГУЛ-аг, не остава нищо друго, освен да бъдат копирани, крадени, наподобявани или маскирани зад пошли повторения идеите и постиженията на истинските създатели на красота.  Особено когато в страната на строящия се комунизъм никога не са били приемани закони, защитаващи авторското право, частната интелектуална собственост и пр. „буржоазни измишльотини”. Съветските автори-преписвачи не са и предполагали, че Желязната завеса все някога ще падне и очарованите от техните магии зрители ще разберат, че съдържанието, същността на филмите (идеи, образи и сюжет) са били измъкнати от най-интересните и обичани творби на „загниващия западен капитализъм”. В о Бозе почившия Съветски съюз не са и сънували, че нявга ще настъпи ерата на интернет и   и разобличени пред милиарди прогледнали за истината човешки същества, пред страшното минало и пред прекрасното бъдеще на човечеството. Все пак няма ли поне едно, поне няколко истински, оригинални съветски (руски) творения, които ще останат във вековете? Как да няма: болшевизмът, ЧК (КГБ), „Бояришник” и ГУЛаг.  Засега.", "date": "2017.12.04", "title": "Съюз на Съветските Плагиаторски Републики – крадат филми, история, земи, традиции"}
{"url": "http://www.faktor.bg/bg/articles/politika/hlyab-i-pasti/litsemerniyat-komunisticheski-plach-sreshtu-lukovmarsh", "text": "Преди около две години пак във връзка с Луковмарш  писах за това, какви са мотивите на нашите комуняги да си измислят всевъзможни поводи за провеждането на истерични „антифашистки“ кампании. Те имат ясното съзнание за общия генезис и същностната идентичност между техния интернационалсоциализъм и националсоциализма.  Затова и бягат като дявол от тамян от понятието националсоциализъм като го подмениха с фашизъм. Фашизмът, разбира се, също е форма на националсоциализма и произлиза от социализма. Самият Мусолини е бил изявен социалист и главен редактор на централния социалистически вестник „Аванти“. Но има една съществена разлика между фашизма в Италия и националсоциализма в Германия, а тя е антисемитизмът и расизмът. В доктрината на фашизма не се съдържат антисемитизъм и расизъм. Това е един от основните и дълбоко прикривани мотиви за това  комунистите да се провъзгласяват за антифашисти, а не за антинационалсоциалисти по времето на сталинизма и до днес. Освен общият социалистически елемент, както и обстоятелството, че Сталин и Хитлер от 23 август 1939 г. до 22 юни 1941 г. са фактически съюзници, които нападнаха, окупираха  и си поделиха на само Полша, а почти цяла Европа, другата обща черта между националсоциалистическа Германия и сталинова Русия е антисемитизмът. Тук ще цитирам пасаж от изявлението на  председателя на Американския еврейски комитет (AJC) Дейвид Харис - една от най-влиятелните еврейски организации в САЩ и в света, направено по повод опитите на Русия да си присвои заслугите на България за спасяването на почти 50 хиляди български евреи: „При всички безценни действия за разгром на нацисткия режим безспорен е антисемитизмът на Сталин преди и след войната, както и неговите действия за предотвратяване емиграцията на евреи през цялото време на управлението му.“  Със страшна сила стои въпросът - къде бяха тези кресливи „антифашисти“ преди 22 юни 1941г., когато Хитлер нападна СССР? Защо „Славното“ партизанско движение и „антифашистка“ съпротива започват, чак след като се разпадна съюзът между Сталин и Хитлер. Отговорът е очевиден и исторически доказан – нашите комунисти не са нито антифашисти, нито леви, нито русофили, те  Колкото пощадиха белогвардейците, заради това, че са братя руси, толкова ще пощадят всеки руснак, който не се ползва с доверието на Кремъл. Има ли съмнение, че ако съюзът между СССР и нацистка Германия не се беше разпаднал, нашите комунисти щяха да са първи поборници за депортирането на българските евреи. Нима комунистическата власт не беше тази, която под диктовката на Москва, с кървав терор обезбългаряваше Пиринския край като принуждаваше българите да се самоопределят като македонци? Нима БКП не проведе геноцид по отношение на националния ни елит, за да изпълни заръката на Кремъл  да превърне българина в хомосовиетикус?   И преди съм писал, че за нашите комунисти фашизмът винаги е бил тъй жизнено необходим, както въздуха и слънцето за всяко живо същество. Митът за чудовищния фашизъм по нашите земи е алиби за националното предателство и зверствата, извършени от комунистите. Този мит те ревностно поддържат и до днес по още една причина. След членството на страната ни в ЕС и НАТО за комунистическата руска пета колона в България е изключително важно да се легитимира като партньор на САЩ и западните им съюзници, а антифашизмът е една отлична възможност за това. Най-ярките представители на тази пета колона са потомци на изявени комунистически фамилии, повечето от които активни участници в комунистическите чистки. Едно от основните занимания на тези хора е да  като непрекъснато внушават, че България е била фашистка държава, отричат ролята на страната ни за спасяването на близо 50 хиляди български евреи, като ни вменяват във вина депортирането на евреите от Македония и Беломорието, територии, за които на България са отстъпени от Германия ограничени права да администрира, но не и да се разпорежда с населението. Другото тяхно занимание е да клеветят всеки български патриот и антикомунист, като го набеждават за фашист.  Искам да бъде ясно, не харесвам Луковмарш, не съм участвал в него и нямам намерение да бъда част от нещо, защото го възприемам като инфантилен водевил. Няма как да участвам в този маскарад на хора с униформи и факли, не само поради естетически и етически съображения, а и защото смятам, че това не е почит, а подигравка с личността на един голям българин, родолюбец и герой, какъвто е ген. Луков. Стилистиката на този маскарад само дава аргументи на клеветническата кампания срещу генерала, водена от потомците на разни комунистически терористи, като тези които са убили брутално и подло ген. Луков пред очите на невръстната  му дъщеря.  Питам обаче, къде е тази чувствителност от страна на нашите „антифашисти“, къде е ръководството на Шалом, когато из страната ни  Къде е реакцията им срещу нацистка постановка като тази пред любимият им паметник на \"Альоша\"!  От 2003 година Луковмарш се провежда, без това да нарушава  закона. Точно за да не бъдем като националсоциалистите,  комунистите и фашистите, ние не можем да искаме забраната на едно мирно шествие, защото имаме определени подозрения или просто защото не ни харесва! Какво е основанието да се претендира за забрана на едно събитие, само защото някой открива прикрита нацистка символика в него? Не е ли лицемерие и цинизъм, не е ли демонстрация на двоен стандарт -  тази истерия срещу това шествие, след като в страната ни все по-често, включително и с участието на националните медии и представители на националните институции, се организират  събития, с които откровено и недвусмислено се изразяват почит и възхвала на един обявен със закон за престъпен комунистически режим? Не е ли проява на расизъм и антибългаризъм приемането, че над 100 млн. жертви на комунистическите режими са втора категория жертви и че те не тежат колкото поне пет пъти по-малкото жертви на другите престъпни режими – националсоциалистическия и фашисткия? Що се отнася до спекулациите с някаква позиция на Световният еврейски конгрес по въпроса за Луковмарш, искам да припомня две позиции в българските медии на тази организация по отношение на подкрепата за Бокова - „Световният еврейски конгрес подкрепя Бокова за шеф на ООН“ и „Световният еврейски конгрес скочи срещу Ирина Бокова“(виж   и  ,б.а.) Най-впечатляваща обаче е болшевишката страст, с която левичарите са готови да заклеймят като антисемит и всеки евреин, дори и да е премиер на Израел, ако има десни убеждения. Един наш сайт цитира една сродна ляволиберална щатска медия,  в която  десният премиер на Израел Бенямин Нетаняху, едва ли не, е изкаран антисемит, защото подкрепил Орбан срещу Сорос (виж  , б.а.).  В левият печат, включително и в израелски медии, като например в. „Аарец“, също можем да видим, как националният герой на Израел Владимир Жаботински,  който още през 1909 г. излиза  с остра критика срещу антисемитизма в руската литература и който е създател на ревизионисткото течени в ционизма, както и неговата организация са обвинявани в профашистки и даже пронацистки уклон (виж  , б.а. ).  Това, че през 2005 година Кнесетът е приел закон за  почитане паметта на Жаботински не създава пречка пред левичарите да хвърлят върху него подобни обвинения. Явно обстоятелството, че Жаботински е убеден противник на марксизма представлява незаобиколим проблем за тях и до днес. В Израел обаче денят на неговата смърт е определен като „Ден на Жаботински“. В този ден на планината Херцел се провежда държавна церемония за почитане на паметта му, а съгласно закона на този ден държавата и училищата провеждат образователни събития, посветени на паметта на Жаботински, за да бъде предадено неговото духовно наследство на следващите поколения.  Кресливите претенденти за борци срещу антисемитизма трябва да си дават сметка, че именно поставянето на Главният повод за гоненията срещу евреите през ХХ век е обвинението в световен еврейски заговор, който цели чрез комунистически революции да бъдат  унищожени християнският свят и европейската цивилизация.  За да бъде придадена достоверност на тази конспиративна теория през 1905 г. руският писател С. Нилус публикува т. нар. \"Протоколи на ционските мъдреци\", които са изфабрикувани по уж намерени протоколи на ръководителите на юдейската общност.   Добре е да се знае, че ако си комунист това не те прави автоматично евреин или борец с антисемитизма, така като, ако си евреин това не те прави автоматично комунист! За толкова години, никой не изкара и едно доказателство, че ген. Христо Луков е антисемит, но лепенето на грозни етикети върху неговото име продължава. Най-гнусната практика на комунистите, нациналсоциалистите и фашистите беше лепенето на фалшиви етикети, за да оправдаят  преследването и ликвидирането на невинни хора. Оклеветяването на този герой и достоен български генерал е позорен опит да бъдат реабилитирани комунистическите терористи, които го екзекутираха, и оневинени техните наследници.", "date": "2017.12.04", "title": "Лицемерният комунистически плач срещу „Луковмарш“"}
{"url": "http://www.faktor.bg/bg/articles/politika/hlyab-i-pasti/vaprosat-s-turskoto-maltsinstvo-e-kato-tsarkovniya-debat-ima-li-zhenata-dusha", "text": "Настоящият дебат за съществуването на турско малцинство в България удивително прилича на известния отпреди 14 века схоластичен спор на църковния събор в Маскон по въпроса “Има ли жената душа?”. Според някои автори положителният отговор е надделял само с един глас повече. Спорно е дали такъв дебат изобщо се е състоял. Днес подобен въпрос звучи абсурдно и вероятно се смеете. Е, и аз бих се смял като слушам днешните “аргументи” на нацистки демагози и лица с твърде къси умствени хоризонти, ако въпросът за модерната българска нация, изградена от различни етноси не бе достатъчно сериозен.      Признаването на българските граждани с турски етнос за национално малцинство означава поемане на нормативно регламентирани гаранции от страна на държавната власт (парламент, правителство, местна власт) за ефективно подпомагане на вероизповеданието, изучаването на езика и културните традиции, както и равни условия за всестранна реализация в обществото. Нищо повече, нито по-малко.  Не става дума за признаване на колективни права, каквито българското законодателство не допуска, а за ангажимент на държавата при съвместно упражняване на индивидуални права в съответствие с разпоредбите на Конституцията и международните договори по които България е страна. Повърхностно погледнато разликата е малка, но всъщност е голяма и с важно значение. Например — държавата подпомага православното вероизповедание, но това не означава, че християните придобиват някакви колективни права, които им дават регламентирани привилегии.       Проблемът за правата и интеграцията на лицата принадлежащи към малцинствени етнически общности е световен и в частност засяга почти всички държави на нашия континент, което наложи европейските институции да приемат Рамкова конвенция за защита на националните малцинства  и Конвенция за защита правата на човека.      България се присъедини към Рамковата конвенция през 1997 г. и група комунистически депутати с откровен националистически уклон незабавно атакуваха подписването с искане към Конституционния съд да бъдат обявени за противоречащи на основния закон отделни текстове и Конвенцията като цяло. На 18 февруари 1998 г. Конституционният съд отхвърли иска с Решение: “Разпоредбите на чл. 7, 8, 9, 10 и 11 от Рамковата конвенция за защита на националните малцинства, подписана на 9 октомври 1997 г., както и конвенцията изцяло, съответстват на Конституцията на Република България.” През 1998 г. Народното събрание ратифицира Конвенцията със закон, което я прави задължителна за прилагане от българското правораздаване и въпросът изглеждаше приключен. Приключен, ама не съвсем, защото както казват,   Конвенцията дава възможност на всяка присъединила се държава да приеме собствена дефиниция на категорията “национално малцинство” в съответствие с духа на документа. България не го прави вече… 19 години,  което поражда редица въпроси: — Ще денонсира ли Парламентът Рамковата конвенция след като две десетилетия не иска да даде определение на понятие, което е предмет на договор приет със закон? В противен случай всички български граждани оставаме задължени да спазваме закон без да знаем за какво се отнася.  Абсурдността на идеята за официален отказ от изпълнение на Конвенцията е отделен въпрос, но и самата политическа практика пращи от абсурди. Да се правят сравнения и да се извличат доводи от политиката на Франция, Белгия, Турция и Гърция е безсмислено, тъй като тези държави не са се присъединили към Рамковата конвенция. — Вторият въпрос е по-лесен: Каква част от населението на страната са 588 318 души, които са се самоопределили като етнически турци при официалното преброяване през 2011 г.? По-голяма или по-малка? Утвърдителен отговор на първата възможност от дилемата води към психиатрията, а на втората означава, че те са малцинство и то предостатъчно многобройно, за да бъде игнорирано. Гражданско национално малцинство — хора с различен етнос, език, религия и културни традиции. При използването на недефинираното официално словосъчетание “национално малцинство“ е уместно да се добавя и определението “гражданско”, за да се подчертае съвременният характер на нашата нация и да се избегнат спекулации с многопосочната конотация на понятието „национално“. — На какво основание българските институции изискват от други държави признаването за национални малцинства на групи с български корени и гарантирано подпомагане при изучаването на езика и културните традиции, след като самите те не знаят значението на използвания термин? Постигнатото в Украйна и Албания е безспорен успех, заслужаващ адмирации, но не оправдава превръщането в низ от мъртви букви ратифицирания текст на Рамковата конвенция. Член 15 например гласи: “Страните се задължават да създават необходимите условия за ефективното участие на лицата, принадлежащи към национални малцинства, в културния, социалния и икономическия живот, както и в обществените дейности, по-специално онези, които ги засягат. “ Какви условия за ефективното участие на турското население в икономическия живот има в региони където безработицата е с размери на епидемия, а финансовите репресии над тютюнопроизводителите са смазващи? Въпросът е риторичен. — Не е ли напълно ясно, че когато не се изплащат заплати на имами и не се назначават учители, местата им ще се заемат от добре платени пратеници на Фехтулах Гюлен или радикални ислямисти, застрашаващи сигурността на страната? Въпросът също е риторичен. — Не е ли пределно ясно, че съчетаването на двойни стандарти от щраусова позиция съвсем не е политически далновидно, а заравянето на глава в пясъка остава други телесни части примамливо открити за своеобразни щения? Да забравяме ли, че вътрешният сепаратизъм и етническата сегрегация са имали винаги пагубни последици на Балканите? — Дали държавната политика ще се стреми към   водена от разбирането за справедливост, или неприлично ще се накланя към демагогията, за да задоволи личните властови и икономически приоритети на лица, които умело спекулират с внушения за крехкостта на “етническия мир”?        Всякакви “патриотични” заклинания за “отцепване на територии”, “автономия”, “потурчване” и пр. са продължение на лъжите въведени в обръщение от комунистическия артикулационен апарат и повтаряни до втръсване от партийни функционери и служители на ДС. С три цели:    — оправдаване на отвратителното престъпление “Възродителен процес”    — печелене на политически дивиденти от националистически формации чрез създаване на илюзии за етническо превъзходство, съчетано с насаждане на страхова психоза от “турска опасност” в главите на необразовани и умствено лабилни лица  — поддържане на контролираната от Кремъл и бивши служители на ДС сарайско-библиотекарска корпорация, която използва аналогични методи за манипулация, обявявайки се за единствен гарант срещу нов “възродителен процес” и същевременно държи в ръцете си почти всички икономически лостове в областите с предимно турско население. Методите са познати —“обръчи от фирми”, “разпределяне на порции” и пр.     Сарайската корпорация и националистическите формации вече 27 години работят в синхрон като скачени съдове с кремълска пъпна връв, периодично напомвани с отровата на разделението и омразата. Стратегията на вътрешния раздор е характерна за традиционната московска политика, която неизменно се стреми да превърне Балканите в своя сфера на влияние.     Главните противници на признаването на турско малцинство изтъкват като аргумент наличието на заплаха с претенции за откъсване на територии. Въпреки че подобни твърдения са чиста измислица, и  задължително трябва да се отговори на въпросите “Има ли Р Турция интереси към България?” и “Предприемала ли е враждебни действия към страната ни?” Интереси, разбира се, има: — на първо място се стреми да поддържа приятелски отношения на добър съсед — стреми се към взаимноизгодно икономическо сътрудничество чрез инвестиции, облекчени регулационни режими и др. — взаимопомощ и взаимодействие в рамките на НАТО — би желала да разчита на помощ от България, като страна член на ЕС, в случаите когато възникне напрежение с европейските институции и очаква подкрепа за своето евентуално еврочленство  — заинтересована е етническите турци в България да имат добър живот, равнопоставеност в обществото и зачитане на правата им точно така, както и България е заинтерсована за етническите български малцинства в чужбина.      Турция не е демонстрирала вражеско отношение към отечеството ни от деня на своето създаване и аргументация с исторически препратки към времето на доминация на Османската империя на Балканите е най-малкото неуместна. Трудно е дори да се измислят примери (извън принципите на блоково противопоставяне през годините на Студената война) за прояви на заплаха от турска страна през 92-годишната ни обща история.      През 1925 г. в Ангора (Анкара) между двете държави е сключен Договор за приятелство между  България и Турция, чийто Член 1  гласи: “Ще сѫществува ненакърняемъ миръ и искрено и вѣчно приятелство между Царство България и Турската Република.” В допълнителния Протокол, който е неразделна част от договора е записано: “Дветѣ Правителства се задължаватъ помежду си да осигурятъ, респективно, на мюсюлманскитѣ малцинства въ България, ползуването отъ всички разпореждания за покровителството на малцинствата, уговорени въ Ньойския договоръ, и на българскитѣ малцинства въ Турция — отъ разпорежданията за покровителството на малцинствата, уговорени въ Лозанския договоръ.” Договорът е безсрочен, в сила е и до днес и дори продължава да дава основания за предявяване на претенции от български политически дейци. Нов двустранен договор с разширен обхват е подписан и ратифициран от Народното събрание през 1992 г. — Договор за приятелство, добросъседство, сътрудничество и сигурност между Република България и Република Турция. Според Чл. 1: “Република България и Република Турция са приятелски страни и базират своите отношения върху взаимното доверие, сътрудничество и добросъседство. Страните потвърждават своята твърда решимост да развиват активно своите отношения във всички области на основата на принципите на взаимното зачитане на независимостта, суверенитета, териториалната цялост, неприкосновеността на границите, ненамесата във вътрешните работи, равноправието и взаимния интерес.” Договорите определят общата рамка на взаимоотношенията и конкретните действия на Анкара са в съответствие с подписаното.  До началото на Втората световна война провежданата политика е в духа на разбирателството, за което допринася голямото уважение и изграденото доверие между цар Борис III и бащата на новата турска република – Мустафа Кемал. На погребението му през 1938 г. българският монарх изпраща гвардейска рота, която отдава последна почит на турския национален герой. Същата година турският външен министър Арас съветва своя румънски колега да бъде уреден Добруджанският въпрос, като изтъква “човешкото третиране на турското малцинство в България” и настоява за добри условия за българското малцинство в Румъния. През февруари 1940 г., на Съвета на Балканската антанта в Белград, турските дипломати са първите, които правят предложение Южна Добруджа да бъде върната на България. Предложението силно впечатлява наблюдателите от Европа и САЩ. През февруари 1941 г., непосредствено преди насилственото присъединяване на България към Тристранния пакт и навлизането на Вермахта в страната, е подписана Българско-турска декларация, с която двете страни гарантират, че “неизменна основа на тяхната външна политика е въздържането от всякакво нападение”, за “да запазят непокътнато доверието и приятелството”. Въпреки заявените миролюбиви намерения Турция разполага дивизии в Одринска Тракия, което дава основания на цар Борис и правителството в продължение на 4 години да изтъкват пред Хитлер “грозяща опасност” и да отказват всякакво участие на българската армия в месомелачката на бойните фронтове. Тепърва на бял свят ще излизат документи за тайната дипломация, която чрез този своеобразен военен “паритет” е спасила от гибел десетки хиляди български войни.     Правителството в Анкара е подложено на непрестанен огромен натиск от Великобритания и Съветския съюз да се включи във войната. През декември 1941 г. в хода на преговорите за сключване на съветско-британски договор Сталин предлага на външния министър Антъни Идън при уреждане на следвоенното устройство на Европа Турция да получи “населения с турци район на България, на юг от Бургас” и добавя, “че отнемането от България на Бургаския регион ще бъде наказание за поведението на България по време на войната. България трябва в някаква степен да пострада териториално и на границата си с Югославия. За България е напълно достатъчно да има едно морско пристанище — във Варна”.(!!!) Идън отклонява предложението, а Турция не се поддава на изкушенията, което става известно дори на германското разузнаване и е обект на специален доклад, запазен и до днес.       по дипломатическите канали и на последвалите конференции на най-високо равнище в Адана, Кайро и Техеран. На Техеранската конференция през ноември 1943 г. Сталин директно заявява, че Съветският съюз ще обяви война на България, ако Турция се присъедини към Съюзниците и влезе във война с България.      Управляващите в Анкара отказват не само да включат армията във войната. Отказват дори да пропуснат британски кораби и подводници през Проливите, както и да предоставят летища за ползване от коалиционната авиация. През 1943-44 г. съюзническите бомбардировачи излитат от Северна Африка и Италия, и въпреки че ефектът на рейдовете е значително ограничен поради големите разстояния, центърът на София е в руини, държавната администрация е парализирана и няколко хиляди граждани загиват. В случай че самолетите излитаха от Одрин и Лозенград, в България щеше да се отвори адът — “бомбени килими” с пълно опустошаване на българските градове и инфраструктура. За когото е трудно да си го представи — да погледне снимките на разрухата в Германия.      Турция запазва неутралитет почти през цялата война и застава на страната на Антихитлеристката коалиция едва в края на февруари 1945 г. когато Райхът е в колапс и сраженията се водят на германска територия. Причината за тази политика е комплексна и не може да се определя единствено от добронамереност към България в съответствие със сключените двустранни договори. Най-общо казано, тя се корени в категоричното нежелание на Анкара Балканите да се превърнат в бойно поле на огромни армии с милиони убити и масови разрушения.       През 1944 г. турското правителство се опитва да помогне на България за цялостно излизане от войната, чрез сключване на примирие с Великобритания и САЩ и така страната ни да избегне съветската окупация. В края на август премиерът Шукрю Сарачоглу директно изразява недоволство пред американския посланик Стейнхард за забавянето на преговорите. Провалът на примирието е резултат от недостатъчната решителност на управляващите в София и предателството на българския преговарящ Стойчо Мошанов.     Последвалите твърдения на комунистическата пропаганда и специално на секретаря на ЦК на БКП Цола Драгойчева за предвидена 10-годишна турска окупация са документално доказана стопроцентова лъжа, разпространявана десетилетия наред от инструктирани офицери на Държавна сигурност.      През комунистическия период Турция не предприема враждебни действия дори когато живковият режим извършва безпрецедентните престъпни изстъпления с “Възродителния процес”. Нещо повече - тя не прекъсва двустранните дипломатически отношения дори когато е принудена да приюти 360 000 души нагло изхвърлени от страната ни под евфемистичния лозунг “Голямата екскурзия”.     Такава е хрониката на фактите, които   Който желае да върти измислици за заплахи и опасности, нека първо прочете написаното още веднъж.     Признаването на турско малцинство не е стъпка към национална дезинтеграция. Точно обратното -  държавната закрила в споменатите насоки е израз на модерен граждански патриотизъм за сплотяване на мултикултурната българска нация. За да не се възприемат българските турци като пренебрегнати хора от някаква втора категория и да не се съмняват, че страната ни е отечество за всички свои граждани.     Някога, воден от категоричното си разбиране за европейската принадлежност на Турция и балканските държави, Кемал Ататюрк заявява в своя реч пред Великото национално събрание в Анкара: “Нечовешка и в крайна сметка достойна за съжаление е системата, при която се заставят хората да се хващат гуша за гуша, за да се направят уж щастливи. Единственото средство за ощастливяване на хората са действията и усилията, които водят към взеаимно сближение, към взаимно задоволяване на материалните и духовните потребности. Истинското щастие на обществото е възможно само в условията на световен мир, ако се множат и постигат успехи привържениците на този висш идеал.“", "date": "2017.12.04", "title": "Въпросът с турското малцинство е като църковния дебат – има ли жената душа?"}
{"url": "http://www.faktor.bg/bg/articles/novini/balgariya/institut-za-politika-92-otsenyavat-polozhitelno-vanshnata-politika-na-pravitelstvoto", "text": "92% от българите оценяват положително външната политика на кабинета „Борисов 3“. От тях изцяло я подкрепят 44%, сред които преобладават младите хора (18-45 г.), както и самоопределящите се между център и крайно дясното политическо пространство. Това сочат резултатите от последното проучване на Институт за политика. До известна степен положително отношение имат 47,9 на сто, а отрицателно - 7,9%. 90% от анкетираните намират позитивна промяна във външната ни политика след последните парламентарни избори. 66% от интервюираните считат, че международната активност допринася за вътрешната стабилност на страната. По отношение на Турция 65% насърчават добрите междусъседски отношения, но при категорично отстояване на позициите на България. Интересно е, че 35% държат на добросъседство с Турция на всяка цена. Това са предимно хората с ниска образователна степен (основно и начално образование) и широкия политически център, посочват от института. Изследването отчита преобладаващо очакване (89%) за близки, приятелски и конструктивни отношения с Русия. 39% от анкетираните твърдят, че тя е наш приятел и славянското братство е незаличимо. 50% са на мнение, че членството ни в ЕС и НАТО не трябва да влияе върху добрите отношения между двете държави. Най-положително, очаквано, са настроени хората над 46-годишна възраст. Само 4,7% са крайни в негативната си нагласа към Русия. Нагласите на българите по отношение на САЩ са различни в сравнение с тези към Турция и Русия. Ключовите думи тук са „ демокрация“ и „ интереси“. 44% от изследваните лица приемат Щатите като носител на демокрацията. Това са основно активното население (18-55г.) и самоопределящите се в политическото пространство център - крайно дясно. 50% са тези, които смятат, че ръководейки се от собствените си интереси, САЩ се интересуват и от България. Така разсъждават по-зрелите хора (над 45-годишна възраст) и самоопределящите се от център към крайно лявото политическо пространство.", "date": "2017.12.04", "title": "Институт за политика: 92% оценяват положително външната политика на правителството"}
{"url": "http://www.faktor.bg/bg/articles/novini/balgariya/tri-sela-v-smolyansko-ostavat-otkasnati-ot-sveta", "text": "Три откъснати от света села и затрупани от свлачища пътища в Смолянско. След проливните дъждове през уикенда, обстановката все още е критична.  В бедствената ситуация изпадна село Арда, след като за последните две денонощия там са паднали 261 литра на квадратен метър. Реката излязла от коритото. Пострадали са и обществени сгради. Огромно свлачище откъсна от света село Горово. Поройният дъжд отнесъл главния път към селото и на негово място се отвори огромна 10 метрова дупка. Така сега пътят стига до първата къща в селото, от другата страна са откъснати 30 къщи, в които живеят 20 души. Тежка техника в момента пробива обходен път през гората, за да се стигне до селото. Пътят до Мугла все още е блокиран и до там не може да се стигне. Продължават да падат огромни камъни и дървета. Властите не се ангажират със срок, кога ще бъде отворен. Нивото на реките в Смолян вече е под критичните точки. Язовирите имат достатъчно свободен обем, за да поемат прииждащите води.", "date": "2017.12.04", "title": "Три села в Смолянско остават откъснати от света"}
{"url": "http://www.faktor.bg/bg/articles/novini/svyat/okonchatelnoto-sporazumenie-za-brexit-se-otlaga", "text": "Окончателното споразумение за Brexit се отлага. Днешните преговори между Лондон и Брюксел се провалиха. ЕС губи 12-15 млрд. евро от Brexit В кратки изявления след ключовата среща Тереза Мей и председателят на Еврокомисията Жан-Клод Юнкер заявиха, че все още има различия в 1-2 области и се налага преговорите да продължат. След изявленията двамата лидери отказаха да отговарят на въпроси.  Веднага след новината, британският паунд се срина спрямо долара и се търгуваше за 1.35 долара.", "date": "2017.12.04", "title": "Окончателното споразумение за Brexit се отлага"}
{"url": "http://www.faktor.bg/bg/articles/novini/balgariya/sebastian-kurts-pokani-borisov-da-bade-negov-prav-ofitsialen-gost-vav-viena", "text": "Премиерът Бойко Борисов проведе телефонен разговор с министъра на външните работи на Австрия и председател на спечелилата парламентарните избори Австрийска народна партия Себастиан Курц. Борисов и Курц, който е натоварен да състави правителство и се очаква да поеме канцлерския пост до седмици, обсъдиха възможностите за по-силно партньорство и сътрудничество между България и Австрия, както и предизвикателствата в рамките на Европейския съюз. Това съобщиха от правителствената информационна служба.  В контекста на председателство на Съвета на ЕС, което веднага след България ще бъде поето от Австрия, двамата обсъдиха теми, свързани с бъдещите процеси и реформи в общността. „Фактът, че председателствата на двете държави са едно след друго, дава голям шанс за постигане на по-добри резултати“, подчерта Себастиан Курц.  Премиерът Борисов използва възможността да го запознае с предстоящата среща на върха на тема „Западни Балкани“ в София, която ще се проведе през май, в рамките на Българското председателство. Двамата лидери поясниха, че ще обединят усилията си за Западните Балкани и изразиха убеждение, че заедно в рамките на една година България и Австрия ще допринесат за постигане на голяма крачка напред в развитието на региона. В това число по-добра свързаност и трайни резултати по европейския път на държавите от Западните Балкани.  Курц отправи покана към Борисов да бъде негов пръв официален гост във Виена на 1 януари, а българският премиер подчерта, че го очаква като колега в Европейския съвет.", "date": "2017.12.04", "title": "Себастиан Курц покани Борисов да бъде негов пръв официален гост във Виена"}
{"url": "http://www.faktor.bg/bg/articles/tereza-mey-vse-po-sigurna-ot-pozitivniya-izhod-ot-razvoda-s-es", "text": "Министър-председателят на Великобритания Тереза Мей заяви в понеделник, че продължава да е „сигурна“ в позитивния изход от преговорите за Брекзит тази седмица, въпреки че Великобритания и ЕС все още не са стигнали до съгласие, предава Франс прес, цитирана от Фокус. „Продължаваме да имаме различия по няколко въпроса и за тях ще се водят допълнителни преговори и консултации, но ще проведем още една среща преди края на тази седмица. Сигурна съм, че ще се стигне до позитивно разрешение“, заяви британският премиер пред репортери след края на работния обяд с председателя на Европейската комисия Жан-Клод Юнкер. Не толкова оптимистични бяха коментарите на Юнкер, който сподели след срещата, че въпреки днешния \"приятелски\" разговор с британския премиер Тереза Мей, все още не е възможно двете страни да постигнат цялостно споразумение по оттеглянето на Великобритания от ЕС. Юнкер изрази това мнение в съвместно изявление с Мей, след което на журналистите не бе дадена възможност да задават въпроси, предава БТА. Това не е провал, а начало на последния кръг преговори. Очаквам до края на седмицата преговорите да бъдат възобновени, добави той. Въпреки големите ни усилия и напредъка от последните дни, има нужда от допълнителни преговори. Готови сме да възобновим преговорите по-късно тази седмица, сближихме позициите си днес. Тереза Мей е труден събеседник, защитава гледната точка на Великобритания енергично, както правя и аз от името на ЕС, обобщи Юнкер. Мей се ограничи единствено с оценката, че има \"голям напредък\". Тя се присъедини към мнението, че остават някои различия и има нужда от още договаряне. След като каза това, Мей се отправи на среща с председателя на Европейския съвет Доналд Туск. Разговорът й с Юнкер днес продължи близо четири часа - далеч над предварително предвиденото.", "date": "2017.12.04", "title": "Тереза Мей все по-сигурна от позитивния изход от развода с ЕС"}
{"url": "http://www.faktor.bg/bg/articles/ikonomika/biznes/aktsiya-nikulden-masovi-proverki-na-targovtsite-na-riba", "text": "Масови проверки на Агенцията за безопасност на храните преди Никулден. Под прицела на проверяващите са търговците на риба.  Прясната риба залива пазара, а търсенето е в своя пик. Това са и дните, в които повечето търговци разчитат на бързата печалба и често прибягват към трикове. Именно за това БАБХ тръгна на лов за нерагламентирана търговия.  Преди да сложите рибата в пазарската си чанта, трябва да обърнете внимание на нейния външен вид и да не подецнявате търговеца, съветват от Агенцията за безопасност на храните. Проверките ще продължат и на Никулден, а експертите съветват потребителите да сигнализират за всяко нарушение.", "date": "2017.12.04", "title": "Акция \"Никулден\": Масови проверки на търговците на риба"}
{"url": "http://www.faktor.bg/bg/articles/obshtestvo/ulitsata/d-r-katsarov-s-aktsii-gdbop-nyama-de-se-reshi-problema-s-paralelnata-targoviya-s-lekarstva", "text": "Големият проблем е легалната, паралелната търговия, която ощетява българските пациенти заради недостига на лекарства. Затова подобни акции на ГДБОП няма да решат този проблем с недостига на лекарства. Това коментира в студиото на БНТ д-р Стойчо Кацаров от Центъра за защита на пациентите по повод акцията на ГДБОП, при която беше разкрита група за нелегална паралелна търговия с лекарства.  Според него данните за милиони левове, с която е била ощетена Здравната каса, е силно преувеличена. Като аргумент той посочи, че цялата сума за онколекарства са 250 млн. лева, с която НЗОК разполага.  От разговора в студиото стана още ясно, че паралелният нерегламентиран износ на лекарства съществува от 2013 година. Това е поставяно като проблем от съсловните организации, който има две страни - паралелната търговия е легална практика в ЕС. Тя се осъществява с лекарства от България, които се продават в страни от ЕС. Разликата между  цените у нас и там е стимул за извършването на този паралелен износ. Има обаче и криминален износ на лекарства, който е свързан с медикаменти, които не са приложени на пациента или са били формално изписани. Всичко това е възможно да се случва е заради липсата на контрол.  Трябва да се види колко са пациентите, на които са били изписани тези лекарства. Говори се за аптекари и лекари, и се посочват няколко механизми, за да се случи тази злоупотреба. Ако се докаже,  че има замесен лекар и той има вина в това престъпно деяния, Българският лекарски съюз (БЛС) ще реагира остро на този престъпен акт  – дори да се отнемат лекарски права, защото това компрометира лекарското съсловие, категорична бе д-р Галинка Павлова, зам.-председател на БЛС.", "date": "2017.12.04", "title": "Д-р Кацаров: С акции на ГДБОП няма дa решим проблема с паралелната търговия с лекарства"}
{"url": "http://www.faktor.bg/bg/articles/obshtestvo/zakon-i-red/nad-90-mln-lv-sa-spechelili-firmite-iznasyali-nezakonno-lekarstva", "text": "Над 90 милиона лева са спечелили фирмите, разкрити, че изнасят незаконно лекарства в чужбина, съобщава Нова телевизия, като се позовава на свои източници от разследването. Все още прокуратурата не е повдигнала обвинения на заподозрените, но разпитите продължават.  Една от причините за липсата на лекарства е паралелният износ. Схема, работеща от години, според аптекари. Последният пример е акцията на МВР от събота. Разследваните - болници, аптеки и търговци. Всички те изнасяли лекарства в чужбина, заобикаляйки правилата. Лекарства, предназначени за български пациенти и платени по Здравна каса. За лидер на последната разбита схема за износ на лекарства е сочен Амир Мохамед ал Хусаини. Сириец, фармацевт и собственик на фирма за търговия на едро с лекарства. След акцията на МВР офисът на фирмата беше затворен. Амир не беше намерен и в дома му. Няма отговор и на въпроса как е изнасял лекарства, след като по закон медикаменти може да се продават в чужбина, едва след като са покрити нуждите на пациентите в България. От лятото в Здравното министерство работят по промени в закона. Искат да се направи списък с лекарства, които не могат да се изнасят. Според бранша обаче така проблемът няма да се реши. Засега за паралелен износ на лекарства няма нито задържани, нито повдигнати обвинения.   Междувременно общественото недоволство срещу окончателно гласувания мораториум върху нови лекарства расте. В петък пациенти организират и протест срещу забраната пред Народното събрание.", "date": "2017.12.04", "title": "Над 90 млн. лв. са спечелили фирмите, изнасяли незаконно лекарства"}
