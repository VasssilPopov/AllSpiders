{"url": "https://www.monitor.bg:443/bg/a/view/bolesti-i-kontuzii-vyv-fermata-179861", "text": "Риалити формата „Фермата“ все още е далеч от края си, но участниците вече са покосени от болежки, възпаления, инфекции и травми. Как ще докретат до финала въобще не е е ясно, при положение, че зимата идва, а селският живот става все по-тежък. Първа през седмицата от строя излезе домакинята Красимира. Втресе я и не може да стане от леглото. Военният Станислав също се разкашля. Останалите отдадоха състоянието им на „ратайски грип“ - „заболяване“, което се дължи на здрава работа на открито и липса на пълноценна почивка, според едни, а според други – на симулация с цел скатаване от задължения. Следващите жертви на тежките условия се оказаха Венцислав и Маргарита. Бившият полицай е с възпалено сухожилие на ръката и не може да я движи, а учителката страда от възпален лакът. Най-тежко обаче е състоянието на маникюристката Силвия, която победи в дуел силиконовата бомба Мариана Маринова. Блондинката излезе на арената с контузена ръка, а веднага след края на сблъсъка без да иска стъпи в дупка и жестоко изкълчи глезена си.", "date": "2019.11.04", "title": "Болести и контузии във „Фермата“"}
{"url": "https://www.monitor.bg:443/bg/a/view/7-oblastni-kmetove-s-malcinstvo-v-obshtinskite-syveti-obzor-179901", "text": "7 областни кметове – градоначалниците на Благоевград, Видин, Добрич, Плевен, Разград, Търговище и Русе, реално ще управляват в ситуация на малцинство в града си. Причината е, че най-много места в общинските съвети в тези населени места са взели други партии. Това показва равносметката от втория тур на местни избори 2019 г. На него ГЕРБ спечели кметските позиции в 17 от всички 27 областни центрове, но загуби в пет от местата, където досега имаше градоначалници – Русе, Благоевград, Перник, Видин и Ямбол. В същото време обаче продължава да има мнозинство в местните им парламенти с изключение на Ямбол. Така Русе е в ситуация, в която новият градоначалник е от БСП – соцдепутатът Пенчо Милков, който би кандидата на управляващата формация Диана Иванова, но най-голямата група в общинския съвет е на ГЕРБ. Партията на Бойко Борисов има 15 общински съветници в града. Червените – 14. Същото е положението в Благоевград, където подкрепеният от БСП Румен Томов измести досегашния кмет от ГЕРБ Атанас Камбитов. В същото време обаче управляващите имат 6 общински съветници в местния парламент, а БСП- пет. Новият кмет на Разград – червеният Денчо Бояджиев, че най-голямата група в съвета е от управляващата формация. ГЕРБ има 8 общинари, а БСП – шест. Във Видин – град, в който кандидатът на ГЕРБ и досегашен кмет Огнян Ценков загуби от номинирания от МК СДС Цветан Ценков, формацията на Бойко Борисов ще има 12 общински съветници, а коалицията зад новия градоначалник – 10. В Добрич, където спечели друг кандидат, номиниран от инициативен комитет – Йордан Йорданов, ГЕРБ отново е с най-голяма група в местния парламент – 15 съветници. Подобно е положението и в Плевен, където Георг Спартански, издигнат от инициативен комитет, успя да вземе втори мандат като кмет, но ще управлява с шарен съвет от 9 формации, най-голямата от които отново е ГЕРБ с 10 общински съветници. В Търговище пък кметът втори мандат от формацията на Борисов – Дарин Димитров, също ще е в условия на малцинство. Причината е, че ГЕРБ ще има 13. На брифинг вчера – втори след края на изборния ден в неделя, от управляващата формация отчетоха, че на национално ниво цифрите показвали устойчивост спрямо предния местен вот през 2015 г. Тогава формацията е спечелила 130 кметове на общини, а сега – 140. В 163 общински съвети партията била първа политическа сила и имала с 80 съветници в повече спрямо предния местен вот. В същото време обаче бележи загуба в 5 областни града, в които досега имаше кметове, като в неделя през нощта премиерът и лидер на формацията Бойко Борисов даде да се разбере, че ще има оздравителни мерки заради тези резултати. Същото стана ясно и на вчерашния брифинг, като вицепремиерът и член на ръководството на ГЕРБ Томислав Дончев заяви: „Там, където резултатите не са каквито сме очаквали, ще бъдат взети мерки. с гражданите, или не са свършили достатъчно. При всички случаи мерки ще има“. Какви точно ще са те се очаква да стане ясно в четвъртък, когато Борисов събира на национално съвещание кметовете и общинските ръководители на партията, за да направят анализ на резултатите от вота. Досегашният кмет на Благоевград Атанас Камбитов обяви, че се отказва от мястото си на общински съветник, но остава партиен член. „Страшно съм изненадан от резултата, още не мога да разбера къде съм сгрешил и защо благоевградчани ме наказаха“, заяви той в неделя вечерта. Камбитов бе един от поименно посочените от Борисов на брифинга му в изборната нощ, като лидерът на управляващата партия даде да се разбере, че огромен принос за загубата на доскорошния кмет има клип, на който се вижда как друса ръченица с банкнота, залепена на челото му. Досегашният кмет на Сандански Кирил Котев, който загуби балотажа срещу опонента си от ВМРО Атанас Стоянов, също обяви, че се оттегля от местната власт и няма да се възползва от възможността да остане в нея като общински съветник. „Получих ценни уроци през последната година и мога да кажа, че съм взел своето решение – напускам постовете, които заемам в ГЕРБ и ще депозирам своята оставка като общински съветник. Това е лично решение, без емоция“, написа в профила си във Фейсбук той. Оставки се очакват и заради резулатите в Русе и Видин. Междувременно от БСП, които за първи път от 4 години отново имат свои кметове в областни градове, не скриха задоволството си. Лидерът на Столетницата като заяви, че са спечелили общо 61 кметски позиции. В същото време посочи, че обмисляли да искат касиране на вота в Шумен, където кандидатът им загуби със 77 гласа (виж карето). Че са увеличили влиянието си в местната власт още в неделя отчетоха и от ДПС. Лидерът на движението Мустафа Карадайъ посочи, че докато през 2015 г. са спечелили общо 39 кметове на общини, сега вземат 47 кметства.", "date": "2019.11.04", "title": "7 областни кметове с малцинство в общинските съвети"}
{"url": "https://www.monitor.bg:443/bg/a/view/infarktni-balotaji-v-shumen-i-pernik-179900", "text": "Инфарктни балотажи за кмет в Шумен и Перник. Кандидатът на ГЕРБ за втори кметски мандат в Шумен Любомир Христов спечели в неделя втория тур срещу опонента си от БСП Венцислав Венков. Фотофиниш определи новия обитател на кабинета на \"Славянски\" 17, а Христов изпревари кандидата на социалистите със 77 гласа. От БСП обсъждат вариантите за касиране на вота в Шумен заради нарушения, които може да са имали влияние върху изборния резултат. За новия стар кмет са гласували 12 538 души, или 48,57 процента от всички, които са застанали пред урните на втория тур. Бившият журналист и екс областен управител Венцислав Венков е само на 3 десети зад победителя с 48,27 на сто от неделния вот. 53 гласа натежават и за избора на новия-стар кмет на община Каспичан Милена Недева. Недева имаше зад гърба си два мандата като кмет на ГЕРБ, но вътрешнообщински преврат при номинациите в Каспичан я остави на второ място. Вместо смятаната за успешна кметица местната структура издигна Юлия Вълчева Добрева-Петрова. Недева се яви на изборите като независим кандидат, издигнат от инициативен комитет, стигна до балотаж, побеждавайки кандидатурата на БСП, а в неделя спечели и кметското място с 53 гласа повече от официалния кандидат на партията си. Недева е член на ПП ГЕРБ и няма данни да е била изключвана от партията. Подобно е и положението в Перник, където социалистът Стоян Владимиров спечели само с 1000 гласа разлика от кандидата на ГЕРБ Вяра Церовска. Първият получи малко над 50 % от гласовете, а Церовска се размина с пореден мандат в Перник само с малко над 2 % и спечели на балотажа 47,68 на сто подкрепа.", "date": "2019.11.04", "title": "Инфарктни балотажи в Шумен и Перник"}
{"url": "https://www.monitor.bg:443/bg/a/view/manolova-puska-jalbata-za-kasirane-na-vota-do-sedmica-179898", "text": "Инициативният комитет, които стои зад кандидатурата на Мая Манолова за кмет на столицата, ще внесе до края на седмицата жалбата в съда за касиране на изборите в София, с искане повторно преразглеждане на протоколите и преброяване на бюлетините. Това стана ясно на пресконференция след балотажа, дадена от ИК, на която присъства и самата Манолова. Поводите, които дадоха, варират от жалби срещу обявяването на екзитполовете, в които разликата между нея и Фандъкова била 17% в полза на столичния кмет, до твърдения, че има празни протоколи само с подписите и печатите на СИК и обвинения в купуване на гласове. В отговор на обвиненията им от ГЕРБ посочиха, че „това е нормално поведение на губешия, който търси оправдание навсякъде, но не и в своите политики и кампанията си“. По повод критиките срещу екзитполовете пък коментираха: „Социологическа завера има, но тя не е в екзитполовете, а в резултатите, съобщавани от медии и агенции, които даваха преднина на г-жа Манолова пред Фандъкова. Това е абсурдно“. По-рано сутринта, пред bTV пък финансовият министър Владислав Горанов изкоментира обвиненията на Манолова и щаба й с думите: „Ако добавим енергията й в електроенергийната система на страната, трябва да спрем АЕЦ „Козлодуй“. Манолова дори не е и лява, не е ясно какъв политически субект представлява. Тя е болезнено амбициозна жена, София щеше да й е тясна, нейните амбиции и възможности са много по-големи от столичния град“.  Самата Манолова пък така и не каза какви са й бъдещите планове след изборната загуба. Заяви само, в това число и в отговор на въпрос дали ще прави политически проект, че ще ги обяви след анализ. Анонсира също, че е подготвена исковата й молба срещу премиера Бойко Борисов за това, че нарекъл екипа й „сбирток“.", "date": "2019.11.04", "title": "Манолова пуска жалбата за касиране на вота до седмица"}
{"url": "https://www.monitor.bg:443/bg/a/view/predizbornite-mantri-na-bokluka-179899", "text": "Това, че всички се обявяват за победители на изборите е известно от години. По-същественото е друго – изборите развенчахя мантри, които подсъдните олигарси се опитваха предизборно да внушат чрез своите партийни протежета. За да могат по втория начин да се домогнат отново до властта и продължат криминалия преход. Не, няма да има диктатура, нито новият главен прокурор ще е нейното лице. Избирателите развенчаха спекулациите за обсебващата власт на управляващите, градските парламенти са “шарени”, в обществеността има достатъчно енергия и възможности публично да контролира кметовете, независимо коя партия представляват. Съвсем естествено дневният ред става друг – в него няма място за клеймене и замеряне със скелети от миналото. А наблюдаване под лупа дали обещаното от новите кметове ще бъде изпълнено. На тях ще им все по-трудно да назначават “калинки” и да прокарват партийните поръчки, ако те не съответстват на изискванията на избирателите. Властта ще трябва да се съобразява с тях, а не да им нарежда. Мантрата за това, че са “носители на промяната”, развявана от традиционната левица и десница също претърпя провал. Ухажването и идентифицирането с “протестърите” допълнително им отне хиляди гласове на лишените от възможността да се придвижват свободно граждани. Резултатът, особено в столицата, показа, че с механична подкрепа помежду им, победата може да бъде само пирова. Вече започнаха обвиненията кой на кого дал гласове. Това е преливане от пусто в празно. Преди всичко те са тези, които трябва да се променят, ако искат да запазят идентичността си. В противен случай новите граждански сдружения, които са на път, със сигурност ще ги маргинализират и изхвърлят извън борда на реалната власт. Така че поредните избори са добър урок за всички. Как той ще бъде приет и дали ще се поучат от грешките си, зависи единствено от политиците. Ако те продължат да градят кули с опорки и мантри, вместо да вървят в крак с времето, то избирателите едва ли ще им дадат нов шанс.", "date": "2019.11.04", "title": "Предизборните мантри на боклука"}
{"url": "https://www.monitor.bg:443/bg/a/view/101-183-dushi-izcheznali-ot-spisycite-v-stolicata-179897", "text": "101 183 души са изчезнали от избирателните списъци между двата тура на местните избори в София. Сигналите за това се появиха във Фейсбук, като са и един от аргументите, давани от Инициативния комитет на Мая Манолова да иска касиране на изборите в София. Справка на сайта на ЦИК, където са публикувани всички данни за активността и резултатите от вота, показва, че на първи тур гласоподавателите са били малко над 1,165 млн. човека. На балотажа обаче броя на столичани, включени в списъците с право на глас, са се свили на малко над 1,064 млн. души, което е с точно 101 183 човека по-малко.  Ако за страната свиването на общия брой на избирателите е нормално, тъй като не на всякъде имаше балотажи, то в София битката за кмет на община продължи и на втори тур.  От ЦИК коментираха пред „Монитор“, че списъците се подготвят по данни на общинските администрации. Те вече са информирани за казуса, който ще проверят и тепърва ще излязат с някаква информация по него. Според неофициални източници на „Монитор“ обаче става по-скоро за грешка при формирането на избирателните списъци на първи тур, от където и идва тази разлика. Малко по-късно през деня говорителят на ЦИК Александър Андреев коментира пред БТА, че точният брой на избирателите в София е 1 064 705, а не 1 165 955. По думите му по-голямото число е дадено от областната администрация, като вероятно е техническа грешка и се отнася за парламентарните избори през 2017 година. Данните на областната администрация пък били дадени от ГРАО. Второто и вярно число, е подадено от ОИК по данни от списъците в секциите.", "date": "2019.11.04", "title": "101 183 души изчезнали от списъците в столицата, ЦИК проверява казуса"}
{"url": "https://www.monitor.bg:443/bg/a/view/avtoryt-na-rechta-na-al-pachino-ot-vsjaka-edna-nedelja-shte-nahysva-rodni-futbolisti-179880", "text": "Една от легендите на професионалния американски футбол и Супербол, холивудски актьор и предприемач Джейми Уилямс ще се срещне с футболистите на „Левски“. Участвалият във филма на Оливър Стоун „Всяка една неделя\" Уилямс ще изнесе лекция на родните спортисти, в която ще им поднесе редица от примери за изкуството да си лидер. Джейми Уилямс е автор на една от най-известните мотивационни речи в киното -тази, в която героят на Ал Пачино надъхва играчите си преди финал на Супербол. Освен това легендата на професионалния американски футбол е професионален мотиватор и учи младите хора как да превръщат мечтите си в реалност. \"Когато бях малък, футболът беше моята религия. За мен и за моите приятели това беше ежедневната ни рутина. Това стана част от моето ДНК. Обичам да се състезавам. Но много обичам и да уча. Обичам историята\", разкрива Джейми Уилямс и допълва, че харесва митологията. Любимият му герой е Херакъл – защото доказва максимата, че няма невъзможни неща. \"Всичко онова, което Ал Пачино казва, всяка една дума, аз лично съм ги преживял\", допълва още Уилямс.", "date": "2019.11.04", "title": "Авторът на речта на Ал Пачино от „Всяка една неделя“ ще нахъсва родни футболисти"}
{"url": "https://www.monitor.bg:443/bg/a/view/db-se-vidja-kato-model-na-promjanata-179883", "text": "Обединението „Демократична България“ се видя като модел на промяната. Това стана ясно от думите на лидера на „Да, България“ Христо Иванов, чиято формация е част от коалицията. Той благодари на избирателите, които са гласували за тях. Иванов заяви, че голямата промяна, която си били поставили за цел не били достигната и сега трябвало да си правят анализ. По думите му успели да потвърдят и да разширят електоралния си параметър. Той каза, че на 8те райони кмета на столицата, които спечелиха щяло да им бъде трудно, но трябвало да се превърнат в инструмент на промяната. От своя страна лидерът на „Демократи за силна България“ Атанас Атанасов, които също са част от обединението, благодари на доброволците за труда по време на кампанията. Той заяви, че имало много симптоми за купен вот, който оказал влияние по време на изборите. Той обяви, че било тревожно огромното количество невалидни бюлетини, които надхвърляли 10% от всичките бюлетини. Също така по думите му ГЕРБ стабилизирал корупционната среда. Атанасов изтъкна, че данните им отчитали ръст на подкрепата им в страната.", "date": "2019.11.04", "title": "ДБ се видя като модел на промяната"}
{"url": "https://www.monitor.bg:443/bg/a/view/solo-proektite-na-fredi-merkuri-izlizat-za-pryv-pyt-na-disk-179854", "text": "Албумът “Never Boring” обединява за първи път специално подбрана селекция от соло проектите на Фреди Меркюри. Колекцията е прецизно компилирана от екипа от звукови инженери, с които Queen са работили дълги години – Джъстин Шърли-Смит, Крис Фредриксон и Джошуа Джей Макри, който е и ко-продуцент на саундтрака към лентата „Бохемска рапсодия“. “Never Boring” излиза във формати стандартно CD, винил и CD колекция с Blu-Ray. Стандартното издание включва 12 песни, сред които наскоро издадените сингли Time Waits For No One и Love Me Like There’s No Tomorrow. Цената на диска е 16,50 лв. CD колекцията включва комплект от стандартната версия на албума, диск с ремастерирана версия на първия солов албум на Фреди – Mr. Bad Guy (1985) и версията на албума Barcelona от 2012 г. с оперното сопрано Монсерат Кабайе. В кутията са включени още DVD и Blu-Ray с 13 промо видеа и интервюта, книга от 120 страници със снимки, много от които непубликувани преди, както и мисли и цитати на Фреди и разкази на Реми Малек, актьорът, който го изигра в „Бохемска рапсодия“ и получи „Оскар“ за това. Цената на луксозното издание е 111,50 лв. За ценителите има и плоча, която струва 43,50 лв.", "date": "2019.11.04", "title": "Соло проектите на Фреди Меркюри излизат за пръв път на диск"}
{"url": "https://www.monitor.bg:443/bg/a/view/nova-biografija-na-kyrt-kobejn-razkriva-dylboko-pazeni-tajni-otvytre-179858", "text": "Дори най-близките му никога не са можели да го определят еднозначно. Заклетите фенове са заклети именно, защото никога не спират да се опитват. В тези усилия вече ще им помага един нов прочит на живота на гръндж иконата – биографията „Да служиш на слугата. Спомен за Кърт Кобейн“. Томът е дело на Дани Голдбърг – мениджър на Nirvana от албума-пробив Nevermind до самия край, или по точно – от 1990 до 1994 г. Най-новата биография на фронтмена излиза на български с емблемата на издателство „Кръг” само няколко месеца след премиерата си на английски и навръх 25-тата годишнина от самоубийството на музиканта. Привидно 284-те страници събират един кратък отрязък от време – само 4 години, но всъщност детайлно препращат напред и назад в живота на музиканта със спомените на близките му, дали интервюта за Голдбърг, със спомените на самия автор за историите, които е чувал от Кобейн. Не е подминал и подробностите от така интересния личен живот на Кърт – любовта му с Кортни и наркотичната зависимост, вътрешните въпросителни за изневярата към ъндърграунда и коменрсиалния успех, за смяната на стила и запазването на посланията на песните. Именно Дани Голдбърг е стоял изключително близо до стълба на Nirvana по време на тези мисловни интервенции в необяснимото му вътрешно пространство. Дори в деня на погребението му, в стаята, където е страдала Кортни, е имало само още двама души – Голдбър и съпругата му, те са били и първите, на които е показано предсмъртното му писмо. Но тази книга не е поредният разказ на легендите около странностите на Кобейн. Може би точно тази биография успява да влезе малко по-дълбоко, да приближи малко повече читателя до едно твърде дълбокомислещо, нежно, възпитано и безкрайно внимателно към останалите, същество. Бурната му връзка със съпругата му Кортни Лав е всеизвестна на всеки себеуважаващ се меломан, но мениджърът разкрива едни други страни в любовната двойка, като например увереността на нежната половинка и целенасоченото й запознанство с Кобейн. „Веднага след като си поприказва задушевно с мен, Кортни тръгна право към дъното на гримьорната, където седеше Кърт. Макар и на ръст да стърчеше над него, скоро вече се беше настанила в скута му. И двамата се бяха ухилили като пословичната котка, изяла канарчето. Това беше първата нощ, когато двамата спаха заедно. По време на бенефиса „Рок за избор“ две седмици по-късно вече бяха двойка и така щеше да остане до края на живота му\". В друг момент Дани разказва за тях: „Кърт и Кортни умееха да общуват помежду си на многобройни нива, които никой друг около тях не проумяваше...Лав беше по-отракана и по-широко информирана за културата... Освен това беше изключително амбициозна. Кортни си спомня: „Той харесваше това у мен. Аз щях да катурна Мадона. Той също беше амбициозен, но го прикриваше наистина добре“. Нееднократно мениджърът подчертава, че успехът на Nirvana съвсем не е неочакван, а добре планиран и целенасочено търсен – нещо, което на повърхността изобщо не личи: „Възходът и интензивността на неговата кариера не са случайни. Това е нещо, което той прави нарочно\". Томът съдържа и много приятни подробности за отношенията вътре в групата, като например силната симпатия на Кърт към Дейв Грол, най-новият член на бандата, който се присъединява само месец преди договора им с „Гефен“ и старта на записите на Nevermind, направени само за 16 дни. В интервю за рекламна употреба, Кърт нарича Дейв „най-добре приспособеното момче, което съм срещал, а и свири по-яко от всеки барабанист, когото съм чувал. И да имах шанса да върна към живота Джон Бонъм, аз бих избрал Дейв“. Именно след този албум-крайъгълен камък Nirvana се изстрелват директно сред звездите и стават любимци на MTV. Започват да правят все по-големи концерти. Точно на един от първите такива, Кобейн буквално избягва от гримьорната си и се скрива, защото идват да му кажат, че Аксел Роуз иска среща с него, а самият той съвсем не е фен на Guns 'N Roses и не иска да го вижда. Не малко внимание е отделено и на проблема му с наркотиците и „изгубената борба“ с тях, въпреки че свидетелствата на мениджъра не навеждат на мисълта, че Кобейн сериозно е искал да се откаже. Хероиновата му зависимост, в крайна сметка води до един единствен край – летален, но пък в случая артистично изпълнен. Запомнящ се, така да се каже. Томът неусетно разкрива ужасно много малки подробности, които изграждат чудния свят на Кобейн, който от време на време прилича на Страната на чудесата на Алиса, най-малкото с невидимия му приятел от детинство, който той нарича Бода – адресат на предсмъртното му писмо. Ще намерите и немалко подробности от творческия процес по писането на песни, чиито мозък почти изцяло е Кобейн. Как педантично с часове е изкарвал от китарата си хаотични на пръв поглед звуци, докато не стигне до правилния, които започва да развива до пълно съвършенство. Творческият хаос от бележки и ръкописи, които е царял винаги около него докато е правил нови парчета и т.н. Дани разкрива интересни факти като например, че фронтменът искал да кръсти албума Nevermind – Sheep („Овце“), а In Utero – I Hate Myself and I Want to Die („Мразя се и искам да умра“). В „Да служиш на слугата. Спомен за Кърт Кобейн“ всеки може да открие по нещо за себе си, да научи нови страни от личността на една от най-големите икони на 20 век.", "date": "2019.11.04", "title": "Нова биография на Кърт Кобейн разкрива дълбоко пазени тайни отвътре"}
{"url": "https://www.monitor.bg:443/bg/a/view/vandali-potroshiha-nov-asansior-vyv-varnenska-bolnica-179896", "text": "Вандали потрошиха новия асансьор в МБАЛ “Света Анна” във Варна, съобщи \"Нова Варна\". Здравното заведение разпространи видео с двама “посетители”, които трошат инвентара в болницата. Двамата мъже са добре облечени, но неадекватни на вид трошат и показват неприлични жестове на камерите в новозакупения асансьор в МБАЛ “Света Анна” . Това се вижда от запис от камерите в асансьора разпространен до медиите от болницата. Мъжете показват средни пръсти и абсолютно безпричинно трошат осветлението и камерите в него. Записът е изпратен до полицията, съобщиха от здравното заведение. Новият анансьор е на стойност 180 000 лв и бе закупен от болницата след трагичен инцидент със стария, при който жена пропадна в шахтата.", "date": "2019.11.04", "title": "Вандали потрошиха нов асансьор във варненска болница"}
{"url": "https://www.monitor.bg:443/bg/a/view/gerb-hegemoni-vyv-varna-i-plovdiv-zagubiha-polovinata-kmetstva-v-sofija-spisyk-po-rajoni-179902", "text": "ГЕРБ взе всички районни кметове в Пловдив и Варна, но само половината от районите в София. Това показват окончателните резултатите от втория тур на местните избори в неделя. В Града под тепетата партията на Бойко Борисов ще управлява и шестте района, като голяма част от кандидатите на партията спечелиха вота с над 60% подкрепа и с голяма преднина пред опонентите си. Един от районите – „Тракия“, пък бе спечелен убедително от ГЕРБ още на първи тур. По-оспорвана бе битката за район „Южен“, където Костадин Язов мереше сили с кандидата на ВМРО Борислав Инчев, като първият победи с около 48% одобрение. Подобна бе и ситуацията във Варна, където ГЕРБ спечели и в петте района на морския град. И там преднината на ГЕРБ пред съперниците бе голяма, като кандидатите им победиха с между 57 и 66% от гласовете на балотажа. Не така обаче стоят нещата в София, където ГЕРБ ще управлява в общо 12 района на столицата, като за сравнение след местните избори през 2015-а те имаха общо 19 района. Досегашните кметовете на ГЕРБ не успяха да се преборят за нов мандат в Лозенец, Овча купел, Слатина, Студентски град, Триадица, Изгрев и Панчарево. Първите пет този път отидоха при „Демократична България“, която взе общо 8 районни кметове. Така застава начело на община Средец, видният протестър от „Да, България“ Георги Илиев, който е в националния съвет на олигархичната формация, пък става кмет на Слатина, а Константин Павлов, който е в контролната комисия на партията, оглавява район Лозенец. БСП пък победи в Изгрев. като един от тях бе подкрепен от БСП. Става дума за Стефан Стефанов, който спечели в Младост и е бивш главен архитект на районната община по времето, когато Десислава Иванчева бе кмет. Другите независими са в Панчарево и Кремиковци. Въпреки това ГЕРБ запазва ключови общини като Витоша, Банкя, Връбница, Нови Искър, Люлин, Надежда, Сердика, Искър, Подуяне и Красна поляна.  Ивайло Цеков ГЕРБ  Ева Митова ГЕРБ  Петър Павлов ДБ  Даниела Райчева ГЕРБ  Теодор Петков ГЕРБ  Стефан Стефанов независим  Милко Младенов ГЕРБ  Тодор Кръстев ГЕРБ  Николай Александров ДБ  Савина Савова ГЕРБ  Иван Чакъров ГЕРБ  Димитър Димов ГЕРБ  Иван Божилов ГЕРБ  Николай Гюров независим  Ангел Стефанов ДБ  Росина Станиславова ДБ  Георги Илиев ДБ \"Връбница\" Младен Младенов ГЕРБ  Димитър Божилов ДБ  Делян Георгиев БСП  Петко Горанов ДБ  Трайчо Трайков ДБ  Рангел Марков ГЕРБ (избран на първи тур)  Лилия Донкова независим  Петя Проданова ГЕРБ  Христо Христов ГЕРБ  Георги Недев ГЕРБ  Ивайло Маринов ГЕРБ  Николай Костадинов ГЕРБ  Стоян Алексиев ГЕРБ  Димитър Колев ГЕРБ  Георги Стаменов ГЕРБ  Иван Стоянов ГЕРБ  Костадин Язов ГЕРБ  Костадин Димитров ГЕРБ Фейсбук завря от взаимни нападки в редиците на псевдодесните от олигархичното обединение „Демократична България“. Причината – подкрепата, получена за кандидатите им за районни кметове от ляво. В столицата коалицията, в която влизат „Да, Бълагария“, ДБС и зелените, успя да вземе общо 8 района. Именно в тази връзка един от рупорите на олигархичното обединение написа в социалните мрежи, че „Демократична България\" изглежда трябва да благодари на БСП, защото в районите, където има кметове, на първи тур кандидатите на коалицията изоставали с между 3 и 11%, но в крайна сметка ги печелят. Това пък стана повод за разгорещени дискусии под поста, като бившият седесар Евгени Михайлов коментира, че т.нар. градска десница се е поминала. Той дори дава за пример и Варна, където активистите и симпатизантите на ДБ са гласували масово за Костадин Костадинов от „Възраждане“ на балотажа. От там активисти на дясното обединение се опитват да изкарат твърденията на Михайлов като спекулативни. „Докато спорим и се обясняваме Мая М. може да я оглави“, отвръща пък Михайлов по адрес на т.нар. градската десница. „Аз викам да намерим врага първо, това е много важно!“, отвръща му друг симпатизант на десните. „Важното е, че ДБ ни опази от комунистите\", пише пък друг коментиращ на шега. Трети пък дават да се разбере, че в замяна не са гласували за Мая Манолова. „Не всички от художествено творческата интелигенция, ние не“.", "date": "2019.11.04", "title": "ГЕРБ хегемони във Варна и Пловдив,  загубиха половината кметства в София (СПИСЪК ПО РАЙОНИ )"}
{"url": "https://www.monitor.bg:443/bg/a/view/bobo-the-gang-testvat-novi-parcheta-na-jivo-179866", "text": "Първият по рода си хип-хоп проект с жива банда в България - Bobo & The Gang ще тества не само новия си сингъл (който още няма име), а още три чисто нови парчета на живо пред публика, с концерта си на 13 ноември в клуб „Терминал 1“ в София. Песните ще са част от предстоящия им нов албум, чийто записи текат в момента. Групата е с неповторимо, собствено звучене и смесва успешно хип- хоп, фънк, соул, джаз и рок. Членове на бандата са едни от най-изявените и признати музиканти у нас - Борислав “Bobo” Димитров - вокал, Росен Ватев – ударни, Ангел Дюлгеров – китара, Ивайло “Топсън” Стайков – клавир, Стойко Милев – бас, Борис “Jaka” Спасов – програминг, Владислав Мичев – тромбон, Волен Милчев – бек вокал. Специален гост на концерта ще бъде саксофонистът Димитър Льолев, който участва в записите на новия сингъл. Билетите за купона с Бобо и бандата му са вече в продажба на цени от 12 лв. За първи път Bobo & The Gang свирят заедно през 2010 г. През 2012 г. взимат участие във фестивала Spirit of Burgas, където свирят на една сцена с Ms. Dinamyte , Тайни Темпа и Бъста Раймс. Бандата е в ролята на подгряваща в концерта на Джеси Джей в зала „Арена Армеец”. Излизали са преди KRS One и са делили сцена със Stereo MC’s. Първият им самостоятелен албум „Говори“ излезе през 2017 г. и съдържа 10 авторски парчета.", "date": "2019.11.04", "title": "Bobo & The Gang тестват нови парчета на живо "}
{"url": "https://www.monitor.bg:443/bg/a/view/rushi-se-hiljadoleten-rimski-most-179886", "text": "Руши се уникален римски мост в Западните Родопи между селата Жижево и Боголин, сигнализира медиите местен учител. Построен преди поне две хилядолетия от древните римляни каменният мост тъне в забрава, руши се къс по къс. Той се намира в красива и малко позната местност на границата на двете села, между общините Хаджидимово и Сатовча. Ако мостът се заздрави внимателно от специалисти дюлгери ще представлява изключителен интерес за туристите от цял свят. Учителят сигнализира, че в районите на общините Сатовча и Гърмен има още такива архитектурни реликви, които трабва да се съхранят. В тази част на Западните Родопи  има доста къщи за гости и семейни хотели, които биха осигурили идеални условия за приятелите на историческия туризъм от цял свят. Не бива да пилеем богатството, оставено от нашите прадеди и от предишни цивилизации, тъжно каза накрая учителят от района.", "date": "2019.11.04", "title": "Руши се хилядолетен римски мост"}
{"url": "https://www.monitor.bg:443/bg/a/view/koga-shte-se-pensionirate-zasega-179890", "text": "Държавата планира отново промени в пенсионната система. Възрастта за пенсиониране да се повишава в бъдеще, да се въведат по-строги изисквания за получаване на пенсия от Държавното обществено осигуряване, да се ограничи достъпът до схеми за ранно пенсиониране, както и да се обсъдят възможности за въвеждане на многофондова система във втори и трети стълб на пенсионната система. Предложенията са залегнали в отчета за 2018 г. за изпълнение на актуализираната Национална стратегия за демографско развитие на населението в Република България (2012-2030 г.). Последната реформа на пенсионната система, включваща повишаване на пенсионната възраст и стаж за мъжете и жените, беше от 2015 година. Наскоро министърът на труда и социалната политика Бисер Петков коментира, че те са довели до финансово стабилизиране на пенсионния фонд. Но какви са условията засега за придобиване право на пенсия за осигурителен стаж и възраст? На сайта на Националния осигурителен институт има обяснителни данни за повишението на възрастта за пенсиониране в следващите години. За да придобият право на пенсия за осигурителен стаж и възраст (ОСВ), лицата трябва да имат навършена минимална пенсионна възраст и определен осигурителен стаж (виж таблицата). Условията за придобиване първо право на пенсия за осигурителен стаж и възраст според датата на раждане на съответното лице както за миналата и настоящата, така и за следващите години. След 31 декември 2037 г. възрастта се обвързва с нарастването на средната продължителност на живота. Ако се пенсионирате тази година възрастта за пенсия е 61,4 години за жените и 64,2 години за мъжете. За нежния пол ще са необходими 35.8 години трудов стаж, докато за мъжете – 38.8 години. През 2020 г. възрастта за жените ще е 61.6, а при мъжете – 64.4 години, докато стажът се очаква да расте с по 2 месеца/годишно. С ръст от 2 месеца годишно при жените и 1 месец за мъжете, през 2029 г. възрастта за пенсия ще е 65 години за мъжете при необходим стаж от 40 г. и 63 години за жените при 37 години стаж. От 2030 до 2037 г., за когато са последните изнесени данни, се очаква възрастта за пенсия при двата пола да е 65 години, като в този период тя ще расте с по 3 години за жените и ще остане без промяна при мъжете. Необходимият стаж ще се запази – съответно 40 години за мъжете и 37 за жените.", "date": "2019.11.04", "title": "Кога ще се пенсионирате ... засега"}
{"url": "https://www.monitor.bg:443/bg/a/view/obshtinarjat-ukrival-ochite-otiva-na-syd-179887", "text": "Обвиненият в укривателство на несебърския бос Митьо Очите - бизнесменът-общинар Бенчо Бенчев, се изправя пред районния съд в Бургас на 8 ноември, когато е насрочено разпоредителното заседание по делото, съобщиха от пресцентъра на съда. Срещу предприемача са повдигнати три обвинения - за укривателство, държане на боеприпаси без надлежно разрешително и на ловна карабина и три пистолета без да са взети необходимите мерки за сигурност. Според прокуратурата в периода от 2-ри до 4-ти август, 2018 г. в Гърция Бенчев спомогнал на Димитър Желязков да избегне и да бъде осуетено спрямо него наказателно преследване, като го транспортирал от Солун до Истанбул. Освен това Бенчев предоставил на несебърлията стая в хотел, която била резервирана на негово име. От държавното обвинение обаче уточняват, че това е станало без Бенчев да се е споразумял предварително с Желязков преди извършване на самото деяние. \"Подобни обвинения са несериозни и силно вярвам, че по време на съдебното дело това ще стане ясно\", коментира Бенчев. На тези местни избори той отново влезе в общинския съвет като водач на листата на МК \"Ние, гражданите\".", "date": "2019.11.04", "title": "Общинарят, укривал Очите, отива на съд"}
{"url": "https://www.monitor.bg:443/bg/a/view/hero-mustafa-vsjaka-dyrjava-trjabva-da-podkrepja-dobrata-razsledvashta-jurnalistika-179889", "text": "Всяка страна трябва да подкрепя добрата разследваща журналистика. Това заяви новия посланик на САЩ у нас Херо Мустафа по време на конференцията \"Журналистика в търсене на решения\" на Асоциацията на европейските журналисти и организирана в партньорство с Фондация \"Фридрих Науман\". Посланик Мустафа подчерта жизнено важната роля, която независимите медии имат в едно демократично общество. По думите й българите имали много причини да бъдат оптимисти. Тя даде пример с това, че само за няколкото седмици, през които била в страната, срещнала много хора, които били решени да правят добри неща за страната. От думите й стана ясно, че това включвало предприемачи, които са избрали да останат и да развиват бизнеса си тук, млади държавни служители, които смятат, че корупцията няма място в съвременното управление, както и журналисти, които са убедени, че независимите медии са от решаващо значение за демократичното общество. \"Като американци ние сме известни с оптимизма си. С екипа ми сме големи оптимисти по отношение на България и заради това създадохме медийната кампания \"Силата е в теб\", каза още Мустафа. Посланик Херо Мустафа се срещна с някои от бъдещите журналисти в България. Докато беше на конференция на SolutionsJournalism, чийто домакин е Асоциацията на европейските журналисти – България, тя отдели време да се срещне с 20 гимназисти, които взеха участие в спонсорирания от Посолството Bootcamp в АУБ това лято.", "date": "2019.11.04", "title": "Херо Мустафа: Всяка държава трябва да подкрепя добрата разследваща журналистика "}
{"url": "https://www.monitor.bg:443/bg/a/view/eltyn-djon-dari-taryn-edjyrtyn-s-diamantena-obeca-179850", "text": "Шесткратният носител на „Грами“ Елтън Джон е направил необичаен подарък на актьора Тарън Еджъртън, който влезе в неговата роля във филма „Рокетмен“. Самият изпълнител на Tiny Dancer бе неразривна част от производството на заглавието, като дори поднесе личните си дневници на звездата от „Робин Худ: Началото“. По-късно сър Елтън Джон зарадвал актьора и с диамантена обеца. Бижуто съвсем не било случайно – това е първият такъв аксесоар, който певецът си купува още през 1972 г. „Подари ми я, когато бях на гости в дома му. Бяхме ние двамата, съпругът му Дейвид Фърниш и моята приятелка. обясни Еджъртън на събитие в Ел Ей. „Исках да забравя за правилата и да видя с какво разполагаме. Това е всъщност присъщо за Елтън, за неговата невероятна същност, страхотно въображение и страхотна музика“, коментира и режисьорът Декстър Флечър относно филма си „Рокетмен“. Припомняме, че  . За целите на продукцията Еджъртън записа всички необходими песни на Джон, като двамата зарадваха меломаните и с нов дует, който звучи на финалните надписи - (I’m Gonna) Love Me Again.", "date": "2019.11.04", "title": "Елтън Джон дари Тарън Еджъртън с диамантена обеца"}
{"url": "https://www.monitor.bg:443/bg/a/view/gracii-i-muzikanti-pravjat-oshte-dva-spektakyla-179869", "text": "Шоу-спектакълът \"Светът на Златните момичета\" на 21 ноември в столичната зала \"Арена Армеец\" ще събере на една сцена всички настоящи национални състезателки по художествена гимнастика, които подготвят специални съчетания и изненади за публиката. Освен тях, зрителите ще видят музикалните изпълнения на едни от най-големите и обичани звезди на поп и рок музиката в България. Depp Zone Project, Дивна, Дара Екимова, Искрата, Веси Бонева, Д2 и „Скандау“ ще вземат участие в шоуто, което може да се превърне в традиция за федерацията по художествена гимнастика, която е организатор. \"Искаме да дадем нещо наистина уникално на зрителите и феновете. То ще стане наша запазена марка, с която планираме да обиколим цялата страна и всеки да може да види прекрасните ни момичета. Искам специално да благодаря на всички групи и изпълнители, които се включват в шоуто и ни помагат гимнастиката да стига до повече и повече хора“, заяви президентът на БФХГ Илияна Раева. Първи подобен спектакъл беше проведен в Пловдив, където залата се оказа малка за всички желаещи да видят \"Златните момичета\" на България. В Русе шоуто ще се проведе на 19 ноември в \"Арена Монбат\". Билетите за спектакъла са вече в продажба на epay.go и на касите на EasyPay в страната.", "date": "2019.11.04", "title": "Грации и музиканти правят още два спектакъла"}
{"url": "https://www.monitor.bg:443/bg/a/view/alek-kirev-puska-novo-video-s-1645-podskoka-v-imeto-na-lubovta-179849", "text": "Само след два дни бял свят ще види новият сингъл на Алек Кирев. Той носи името „Северна звезда“, а за заснемаенто му двамата актьори в клипа - Станимира Тенева и Иван Станчев, са скочили 1645 пъти, за да пресъздадат трепетите на сърцето, мислите и мечтите на един влюбен и срещата на два различни свята. Песента разказва историята на любовта и вълнението, което всеки някога е изпитвал при онези първи срещи с любимия си. Режисьор на видеото към „Северна звезда“ е Ясен Григоров от The Flying Agency. Освен пофесионалните актьори в снимките се включва и дъщеричката на музиканта – Никол Кирева, която играе Любовта. С типичния си абстрактен подход Ясен Григоров успява да разкаже любовна история именно чрез подскоците. Освен любовта, обединяващ елемент е и музиката – роля, изиграна от самия Алек. „Северна звезда“ е вторият клип на Алек и първи сингъл след издаването на дебютния му албум „Да или не“. Кирев е познат на българската музикална сцена като вокал на алтърнатив рок бандата НЕМО. От 2017 г. нататък се отдава на соловата си кариера и през есента на 2018 г. издава първия си авторски албум с 10 трака.", "date": "2019.11.04", "title": "Алек Кирев пуска ново видео с 1645 подскока в името на любовта"}
{"url": "https://www.monitor.bg:443/bg/a/view/remont-zatvarjat-magistrala-struma-za-25-dni-179870", "text": "Ремонтни дейности по автомагистрала \"Струма\" затварят движението в посока Благоевград от утре, 5 ноември, съобщиха от ОД на МВР в Кюстендил. Движението ще бъде затворено до 29 ноември, от пътен възел \"Долна Диканя\" до пътен възел \"Дяково\". Участъкът ще бъде сигнализиран с пътни знаци. Алтернативният маршрут е по главен път Е-79, уточняват от полицията.", "date": "2019.11.04", "title": "Ремонт затваря магистрала „Струма“ за 25 дни"}
{"url": "https://www.monitor.bg:443/bg/a/view/ruhna-edna-vyrbite-pred-cyrkvata-sveti-sedmochislenici-179894", "text": "Една от двете големи върби пред църквата \"Свети Седмочисленици\" в София рухна, съобщава Нова телевизия. От няколко дни тя е била обозначена като опасна и оградена с ограничителна лента. Работници започнаха отстраняване на опасните клонове с резачки и почистват пространството пред храма. Извършен е оглед на дънера от специалисти, според които дървото е било в напреднал стадий на изгниване.", "date": "2019.11.04", "title": "Рухна една върбите пред църквата \"Свети Седмочисленици\""}
{"url": "https://www.monitor.bg:443/bg/a/view/tv-go-na-vivacom-se-prevryshta-v-medien-portal-179873", "text": "През ноември месец приложението TV GO се превръща в интерактивен медиен портал, обединяващ най-доброто ТВ съдържание на едно място. Услугата предлага достъп до 90+ от най-популярните TV канали, филмов пакет MAXI и цялото съдържание на HBO в HBO On Demand. За малчуганите порталът предлага английския видео курс за деца Disney English, а за спортните фенове ексклузивното спортно съдържание от пакетите MAX Sport Plus и DiemaXtra с интерактивни функции. Заедно със съдържанието от медийния портал, телекомът предлага и промоционално за мобилните тарифи Smart и i-Traffic включени безплатно музикалната платформа TIDAL и облачно пространство от pCloud. За TV GO е осигурен допълнителен безплатен пакет от 10 000 MB, отделно от включените MB на максимална скорост в избрания план, с който потребителите могат на спокойствие да се наслаждават на любимото съдържание навсякъде и по всяко време. Като бонус музикалната платформа TIDAL ще бъде с безплатен трафик до края на годината.", "date": "2019.11.04", "title": "TV GO на Vivacom се превръща в медиен портал"}
{"url": "https://www.monitor.bg:443/bg/a/view/socialnite-mreji-skochiha-sreshtu-mladej-pusnal-video-s-mychenie-na-kuche-179882", "text": "Казанлъшки полицаи задържаха за 24 часа по закона за МВР 32-годишен обитател на ромската махала в Мъглиж, който е пуснал в социалните мрежи видеа, показващи мъчения на животни.  Непознатият до сега на криминалистите Ангелин Атанасов се подвизава във ФБ с никнейма Angel Yliqanovf, където лицето му е покрито с маска. За броени часове в понеделник в казанлъшката районна прокуратура са постъпили 17 сигнала от граждани и природозащитни организации срещу разпространените от Атанасов клипове на които се вижда как се гаври с малко кученце. Разпоредени са незабавни действия по установяване на състоянието на малтретираното животно, извършване на ветеринарно – медицинска експертиза и предприемане на мярка по предаване на кучето в специализирана организация, както и установяване на точното място на извършване на деянието. Предстои на Атанасов да бъде повдигнато обвинение по член 325 б ал. 1 от НК /“ Който, като прояви жестокост към гръбначно животно, му причини противозаконно смърт, тежко или трайно увреждане, се наказва с лишаване от свобода до три години и с глоба от хиляда до пет хиляди лева.(2) Наказанието е от една до три години и глоба от две хиляди до пет хиляди лева, когато деянието по ал. 1 е извършено: 1. от лице, което осъществява дейност или професия, свързана с отглеждане на животни или полагане на грижи за тях; 2. по начин или със средства, опасни за живота на хора или животни, по особено мъчителен начин за животното или с особена жестокост; 3. на публично място или в присъствието на малолетно или непълнолетно лице; 4. повторно.“Най-вероятно след изтичане на полицейското задържане той ще бъде пусната на свобода срещу подписка, уточниха от прокуратурата. В профила на изверга има множество снимки , приканващи към насилие и употреба на дрога.Според запознати е семеен, има едно дете и постоянна работа в системата на БДЖ. На снимката Ангелин Атанасов на снимка от профила му с никнейм Angel Yliqanovf.          ", "date": "2019.11.04", "title": "Задържаха мургав изрод, гаврил се с куче"}
{"url": "https://www.monitor.bg:443/bg/a/view/goranova-s-dve-pyrvi-mesta-v-belgrad-179877", "text": "Ивет Горанова спечели два златни медала на турнира по карате „Белград трофи\" в сръбската столица. Надеждата ни в олимпийското карате бе безапелационна в \"Опън\" категорията и спечели четири срещи по пътя към първото място. Освен това, Ивет бе категорична и в категория до 21 години, където също не даде шанс на конкуренцията и триумфира на върха. Участието й в надпреварата е част от подготовката й за предстоящата Премиер лига в Мадрид в края на месеца.", "date": "2019.11.04", "title": "Горанова с две първи места в Белград"}
{"url": "https://www.monitor.bg:443/bg/a/view/dermendjiev-vikna-kup-debutanti-v-nacionalnija-179872", "text": "Селекционерът на България Георги Дерменджиев определи финалния списък от футболисти, на които ще разчита в предстоящите двубои с Парагвай и с Чехия. Към вече обявените осем играчи, състезаващи се зад граница, треньорският щаб добави 16 представителя на родната Първа лига. Сред избраниците на Дерменджиев има две големи изненади. В групата попадат талантливият защитник на \"Черно море\" Виктор Попов и вратарят на \"Славия\" Георги Георгиев. В отбора се завръща Тодор Неделев, а Дерменджиев е пратил покана и на звездата на \"Локомотив\" (Пловдив) Димитър Илиев. Националите се събират на лагер в Национална футболна база \"Бояна\" в понеделник, 11 ноември, като медийните активности на селекционера и футболистите ще бъдат оповестени допълнително.  Николай Михайлов (Левски), Пламен Илиев (Лудогорец), Георги Георгиев (Славия);  Страхил Попов (Касъмпаша), Васил Божиков (Слован Братислава), Божидар Чорбаджийски (ФКСБ), Антон Недялков (Лудогорец), Георги Терзиев (Лудогорец), Кристиан Димитров (Ботев Пд), Иван Горанов (Левски), Виктор Попов (Черно море);  Ивелин Попов (Ростов), Кирил Десподов (Щурм), Георги Костадинов (Арсенал Тула), Божидар Краев (Жил Висенте), Симеон Славчев (Карабах), Кристиян Малинов (ЦСКА-София), Александър Цветков (Берое), Галин Иванов (Славия), Марселиньо (Лудогорец), Вандерсон (Лудогорец), Тодор Неделев (Ботев Пд), Димитър Илиев (Локомотив Пд), Исмаил Иса (Черно море).", "date": "2019.11.04", "title": "Дерменджиев викна куп дебютанти в националния"}
{"url": "https://www.monitor.bg:443/bg/a/view/ekolozi-spasiha-bedstvasht-pelikan-ot-ezero-kraj-tec-179885", "text": "Около три годишен женски пеликан с пречупено крило извадиха в понеделник експертите от старозагорския спасителен център за диви животни от язовир Розов кладенец край Гълъбово. Сигналът за бедстващата птица е бил подаден в край на миналата седмица от жител на Раднево, който я е забелязал във водите на т.нар. топло езеро, ползвано за нуждите на ТЕЦ „АЕS“ и ТЕЦ „Брикел“. Използвана е била лодка, предоставена от държавното предприятие „Язовири и каскади“, тепърва предстои да бъде направена рентгенография на пострадалото крило, възможно било то да е ударено от бракониери. Това не е първия случай за бедстващи пеликани на това място, където през зимата отсядат стотици къдроглави и около 40 розови пеликани, коментира д-р Христина Кючукова от центъра. Два птици са били излекувани м.г. и са заминали за столичния зоопарк, постоянно в центъра от години живеят свикналите си хората Грую и Филип, които са нещо като крачещи емблеми на eколозите. В понеделник центърът прие и две ранени птици от сливенското село Желю войвода и района на Пловдив: забулена сова и бекасина, които ще бъдат прегледани и лекувани след среща с бракониери.", "date": "2019.11.04", "title": "Еколози спасиха бедстващ пеликан от езеро край ТЕЦ"}
{"url": "https://www.monitor.bg:443/bg/a/view/zverska-kontuzija-shokira-anglija-179879", "text": "Тежка контузия на мача между „Евертън“ и „Тотнъм“ шокира футболисти и фенове при равенството 1:1. В 77-ата минута футболистът на „карамелите” Андре Гомеш падна много лошо след единоборство в центъра с Хюн Мин Сон и Серж Орие. Веднага след това Сон изпадна в ужас и се хвана за главата, след като видя, че кракът на съперника е счупен. Съотборниците му го успокояваха, докато Гомеш получаваше лекарска помощ. В крайна сметка южнокореецът получи директен червен картон, а другият участник в неприятния инцидент Серж Орие бе заменен няколко минути след това. Гомеш бе обездвижен от медицинските екипи и веднага транспортиран до най-близката болница. След двубоя всички в лагера на „Тотнъм“ признаха, че Хюн Мин Сон приема изключително тежко травмата на съперника и не спира да плаче. „Сон е опустошен. Той не спира да плаче и се обвинява, но според мен не е виновен. Това е най-приятният човек, който някога съм срещал“, обяви играчът на „Тотнъм“ Деле Али пред „Би Би Си“. „Мисля, чe Сон е чудесен футболист, въпреки че не го познавам лично. Не мисля, че преднамерено извърши нарушение. Видях колко му е тежко в съблекалнята. Уверен съм на 100%, че действаше неумишлено“, коментира треньорът на „Евертън“ Марко Силва. От клуба заявиха също, че травмата на Гомеш е тежка, като става въпрос за счупване на глезена. Той ще претърпи операция, като ще е извън игра няколко месеца.", "date": "2019.11.04", "title": "Зверска контузия на мач шокира Англия"}
{"url": "https://www.monitor.bg:443/bg/a/view/a1-startira-izcjalo-novoto-mobilno-prilojenie-mojat-a1-179859", "text": "А1 дава старт на изцяло новото мобилно приложение Моят А1 с добавени функционалности и оптимизирано управление. Това е поредна стъпка от политиката на компанията да следва съвременните технологични тенденции, като се фокусира на първо място върху клиентската удовлетвореност. Всички клиенти, които платят сметката си към А1 през новото приложение до края на декември, ще получат бонус от 10 000 MB мобилен интернет на максимална скорост. Те ще имат възможност да се възползват от него при плащането, като го активират на своя номер или го предоставят на свои близки – клиенти на мобилна услуга от А1. Срокът за използване на бонуса е 30 дни. Приложението включва подробно описание на месечната фактура към А1, а също така дава детайлна разбивка на дължимата сума по услуги. Клиентите вече могат да плащат една или всички фактури наведнъж със запазване на картата и с възможност за автоматично плащане. Моят А1 позволява бързо и лесно управление на услугите от мобилното устройство, докато потребителят е в движение. Началният екран на мобилното приложение съдържа подробна информация за услугите от А1, което помага за лесното проследяване на потреблението и текущата сметка. С минимални усилия клиентите вече ще могат да активират допълнителни пакети, да управляват своята роуминг услуга и да заявят получаване на фактура по имейл, отказвайки се от хартиената. Моят А1 вече предлага и персонална оферта към потребителите. Тя има за цел да оптимизира разхода на клиентите и да им предложи най-адекватните услуги и планове, съобразени с нуждите им.", "date": "2019.11.04", "title": "A1 стартира изцяло новото мобилно приложение Моят А1"}
{"url": "https://www.monitor.bg:443/bg/a/view/pusnaha-pod-garancija-tyrgovci-na-glasove-179891", "text": "Районният съд в Горна Оряховица пусна под парична гаранция тримата цигани, които бяха задържани от полицията при акция и бяха обвинени в търговия с изборен вот. На съдебното заседание прокуратурата поиска на тримата да бъде наложена най-тежката мярка за неотклонение, „задържане под стража”. Съдът обаче остави това искане без уважение и пусна тримата арестанти на свобода срещу различни парични суми. На Тодор Тодоров от Първомайци съдът наложи 800 лв. парична гаранция, а на аверът му Мустафа Мустафов от Петко Каравелово – 1500 лв. Третият – Абдул Мюмюнов от Драганово се отърва най-леко с подписка без да му се налага да дава и лев за свободата си. Определенията на тримата подлежат на обжалване и протест пред окръжния съд във велико Търново в тридневен срок. Тримата цигани бяха арестувани за търговия с вот в подкрепа на кандидата за кмет ан Горна Оряховица от БСП, Явор Божанков. И тримата категорично отказват да се признаят за виновни. Един от триото, Мустафов призна пред съда, че се е включил в схемата, но за да изкара пари, като изобщо не е знаел, че става дума за изборна търговия. Колегата му Мюмюнов пък внезапно започва да се превива в съдебната зала и се наложи да бъде викана линейка, тъй като според близките му бил получил пристъп от диабетът от който страдал от години.", "date": "2019.11.04", "title": "Пуснаха под гаранция търговци на гласове"}
{"url": "https://www.monitor.bg:443/bg/a/view/sinyt-na-fiki-hvana-klarinet-na-proshtypalnika-snimki-179848", "text": "Синът на поп-фолк певеца Фики - Тони Стораро-младши, е хванал кларинет по време на прощъпалника си. Младият татко призна пред bTV, че наследникът му не е имал голям избор. и едни лекарски слушалки. Той какво да хване?“, каза с усмивка Стораро. Фики е убеден, че музикалният ген е предаден и на сина му. Той самият като малък е свирил на пиано. Започнал е от първи клас и се е упражнявал след училище по 6-7 часа на ден. Тогава не му е оставало време нито за момичета, нито за тренировки и мускули. В последствие, след като е усъвършенствал пианото, е наваксал пропуснатото. Оказа се, още че момченцето, което е на годинка и 7 месеца, вече казва „тати“. Няма по-хубаво чувство от това, да си родител“, каза още звездата на „Пайнер“", "date": "2019.11.04", "title": "Синът на Фики хвана кларинет на прощъпалника (СНИМКИ)"}
{"url": "https://www.monitor.bg:443/bg/a/view/otkriha-prichinata-za-pristrastjavaneto-kym-alkohola-179862", "text": "Учени от Южнокалифорнийския университет идентифицираха мозъчна зона, която отговаря за формирането на вредни навици, включително за пристрастяването към алкохола и сладостите, съобщава сайтът MedicalXpress. Откритата невронна мрежа произвежда ключов невропептид, който влияе върху импулсивността и е известен като меланин-концентриращ хормон. Той се използва от неврони в хипоталамуса и е свързан с формирането на апетита и склонността да се приемат лекарства. В поредица експерименти с плъхове било констатирано, че импулсивността не е свързана с глад. В един от експериментите плъх натиснал лост и получил храна с високо съдържание на мазнини и въглехидрати. За гризача имало отново подобно угощение само ако натисне лоста 20 секунди след предишното натискане. Плъхът станал нетърпелив и често натискал лоста преди да е изтекъл 20-секундният срок. В рамките на други експерименти плъхове имали възможност да направят избор между два лоста. При натискането на единия лост гризачът незабавно получавал награда, а при натискането на другия - 5 угощения, но трябвало да изчака между 30 и 45 секунди. Гризачите предпочели да натискат лоста, който незабавно им осигурявал награда. Специалистите сканирали мозъците на гризачите и установили кои неврони произвеждат меланин-концентриращ хормон. Оказало се, че за импулсивното поведение отговарят клетки в латералния хипоталамус, които с помощта на невропептида предават сигнали на свързани с емоциите и паметта неврони във вентралния хипокампус.", "date": "2019.11.04", "title": "Откриха причината за пристрастяването към алкохола"}
{"url": "https://www.monitor.bg:443/bg/a/view/borci-shte-upravljavat-zlatarica-i-strajica-179871", "text": "Спортисти, професионални борци ще управляват през следващите четири години общините Стражица и Златарица. В Стражица досегашният кмет, на когото местните гласуваха доверие и втори мандат, Румен Павлов – Пантерата, е световен шампион за младежи от 1983 г. за себе си споделя, че най-малко пъти е бил шампион на България и има над 35 победи на турнири в целия свят. Носител на Златния пояс „Дан Колов”. До началото на XXI век се е занимавал и с частен охранителен бизнес. Пристрастен е към луксозните автомобили и кара „Порше”. Неговият по-млад колега, Михаил Ганев, за пръв път ще седна в кметския стол на една от най-малките и най-бедни общини, Златарица. Той е световен шампион за юноши от 2005 г. Световен шампион от Москва през 1010 г. Носител е също на Златния пояс „Дан Колов” и Златен медал от Монголия. През 2010 г. спортистът беше намушкан с нож на входа на габровска дискотека, след като се намесва за да предотврати скандал между пияни мъже. Животът му беше известно време в опасност, но оживя.", "date": "2019.11.04", "title": "Борци ще управляват  Златарица и Стражица"}
{"url": "https://www.monitor.bg:443/bg/a/view/london-i-bukuresht-vse-oshte-ne-sa-predlojili-novi-evrokomisari-179865", "text": "Великобритания и Румъния все още не са направили предложенията си за нови еврокомисари, съобщиха днес говорители на Европейската комисия. По-рано Европейският парламент отхвърли първия румънски кандидат, а британската страна очакваше да не се налага да прави предложение заради предвиденото оттегляне от ЕС на 31 октомври. Очакваме румънските власти да ни представят кандидат, който да отговаря на изискванията - да бъде приемлив за новоизбрания председател на ЕК Урсула фон дер Лайен и да може да получи одобрението на ЕП, заявиха говорителите на комисията. Целта остава новата ЕК да встъпи в длъжност на 1 декември и това все още е възможно, добавиха те. По техните думи ЕП ще определи графика за предстоящите изслушвания на бъдещите еврокомисари, но за да може новата комисия за започне работа от 1 декември, ще бъде необходимо евродепутатите да гласуват целия състав на ЕК в последната седмица на ноември. Още нямаме отговор от Лондон, уточниха говорителите и не се наеха да предвидят какво би станало, ако Лондон не удържи на обещанието си да изпрати еврокомисар. По въпроса за задачите на новите еврокомисари говорителите поясниха, че решенията се взимат от Фон дер Лайен, но зависи от предложените кандидати какви отговорности са в състояние да поемат. Говорителите отбелязаха, че досегашният председател на ЕК Жан-Клод Юнкер е изразил вече мнение, че не са необходими 28 еврокомисари, защото няма работа за толкова много хора. Те добавиха, че Европейският съвет е обсъдил възможността за намаляване на броя на еврокомисарите, но подобно решение не е било взимано. Юнкер и Фон дер Лайен се виждат всяка седмица, за да обсъждат работата на ЕК, посочиха говорителите. По техните думи се взимат всички необходими мерки, ако необходимите условия бъдат изпълнени навреме, новата ЕК да започне работа от декември на пълни обороти.", "date": "2019.11.04", "title": "Лондон и Букурещ все още не са предложили нови еврокомисари"}
{"url": "https://www.monitor.bg:443/bg/a/view/es-razsledva-frenski-supermarketi-za-cenovi-kartel-179875", "text": "Европейската комисия разследва две от най-големите вериги супермаркети във Франция - Casino и Intermarche, по подозрения, че може да са се договорили тайно да поддържат изкуствено завишени цените, предадоха ДПА и АФП. През ноември 2014 г. двете групи за търговия на дребно Casino Guichard-Perracon и Les Mousquetaires създадоха смесено дружество за изкупуване на маркови продукти на по-добри цени, отбелязва ЕК. Обединението им обаче може да е преминало границите и да е довело до антиконкурентно поведение. ЕК е направила необявени проверки в двете компании през февруари 2017 г. и през май тази година като част от инициатива за проучване на подобни съюзи. Сега съответно ще разследва дали Казино и Интермарше са съгласували действията си по развитие на магазинните си мрежи и в ценовата си политика, съобщи Еврокомисията. Ако са нарушили правилата за конкуренцията в ЕС, компаниите могат да бъдат глобени с до 10% от оборота.", "date": "2019.11.04", "title": "ЕС разследва френски супермаркети за ценови картел"}
{"url": "https://www.monitor.bg:443/bg/a/view/irlandecyt-e-golemijat-pobeditel-na-holivudskite-filmovi-nagradi-179843", "text": "Мафиотският епос \"Ирландецът\", зад който стои режисьорът Мартин Скорсезе, триумфира на Холивудските филмови награди. Лентата с участието на Робърт де Ниро и Ал Пачино спечели три отличия - за най-добър актьор в поддържаща роля (Пачино), процудент (Ема Тилинджър Коскоф) и визуални ефекти (Пабло Хелман). Приемайки отличието си, Пачино благодари на Робърт де Ниро, че му е помогнал да получи ролята на Джими Хофа, казвайки добра дума за него пред Мартин Скорсезе. Той уточни, че благодарение на именития си колега, не му се е наложило да се явява на прослушване за ролята. На церемонията, състояла се Бевърли хилс, супергеройската продукция \"Отмъстителите: Краят\", беше отличена като холивудски блокбастър. С приходи от 2, 79 милиарда долара филмът задмина \"Аватар\" като най-касовата продукция на всички времена. Актрисата Чарлийз Терон беше удостоена с награда за цялостна кариера. Отличието й беше връчено от миналогодишната му носителка Никол Кидман. Отличието за най-добър актьор отиде в ръцете на Антонио Бандерас за ролята във филма \"Болка и величие\" на Педро Алмодовар. Бандерас прие наградата от доведена си дъщеря - актрисата Дакота Джонсън. Призът за най-добра актриса беше присъден на Рене Зелуегър за образа й във филма \"Джуди\". За най-добра актриса в поддържаща роля пък бе обявена Лора Дърн за \"Брачна история\". С награди за актьорски пробив бяха удостоени съответно Тарън Еджъртън за превъплъщението му в образа на певеца Елтън Джон в \"Рокетмен“ и Синтия Ериво за ролята й в \"Хариет\". Сред отличниците на Холивудските филмови награди се наредиха още Джеймс Манголд (най-добър режисьор за \"Форд срещу Ферари\"), Антъни Маккартън (най-добър сценарист за \"Двамата папи\"), Оливия Уайлд (режисьорски пробив за Booksmart), Шая Лабъф (сценарен пробив за Honey Boy), \"Играта на играчките: Пътешествието\"(най-добра анимация) и други.", "date": "2019.11.04", "title": "\"Ирландецът\" е големият победител на Холивудските филмови награди"}
{"url": "https://www.monitor.bg:443/bg/a/view/antyni-ivanov-s-novi-pobedi-v-sa-sht-179868", "text": "Плувецът Антъни Иванов постигна нови победи в САЩ, където е студент в университета на Вирджиния Тех. Деветият в света от шампионата в Корея през лятото ги постигна на ярдов басейн - на 200 бътерфлай. В тристранната среща с университетите на Охайо Стейт и Пен Стейт в Пенсилвания, Иванов триумфира с време 1:45,97 мин. На 100 ярда бътерфлай българинът завърши втори с 48,57 сек. Преди това в Крисчънбърг, щата Вирджиния Антъни победи на 200 ярда бътерфлай с 1:45,37 мин, пише bgswim.com. У нас именитият Петър Стойчев остана доволен от турнира в памет на Стефан Попов- Замората. \"Видях много енергия във всички плувци. Прекрасно е, че имаше и такива, които си подобриха личните постижения\", каза Стойчев. Седмият в Европа при юношите и национален рекордьор на гръб Калоян Левтеров приключи последното си участие на \"Замората\" с най-доброто постижение и две титли. Състезателят на треньора Жорж Станкович e с най-много участия в историята на надпреварата, като плува за седма поредна година. На 100 м свободен стил Левтеров даде най-добрия резултат на турнира с 53,92 сек., съответстващо на 658 точки по системата на ФИНА. На 50 м гръб той оформи златния си дубъл с време - 27,78 сек.", "date": "2019.11.04", "title": "Антъни Иванов с нови победи в САЩ"}
{"url": "https://www.monitor.bg:443/bg/a/view/specsydyt-pusna-obvinenija-za-shpionaj-malinov-v-rusija-179874", "text": "Специализираният наказателен съд е дал скандално разрешение на разследвания за шпионаж в полза на Русия Николай Малинов да пътува до Москва, за да получи награда от президента на руската федерация Владимир Путин. Обвиненията срещу Малинов са, че заедно с двама от руските покровители на банкера беглец Цветан Василев – олигарха Константин Малофеев и бившия дипломат Леонид Решетников, е правил план за увеличаване на руското влияние у нас. Парите за тази операция пък били обещани от Цветан Василев, който уверил руските си партньори, че ще им прехвърли активи за 500 млн. евро, купени с пари от КТБ. Въпреки тези обвинения обаче Малинов е получил разрешение да пътува в периода 1 – 5.11.2019 до Москва. Това стана ясно от прессъобщение на прокуратурата, в което се посочва, че заради допуснатите нарушения главният прокурор Сотир Цацаров е сезирал Инспектората на Висшия съдебен съвет. Писмото на обвинител №1 е адресирано както до главния съдебен инспектор Теодора Точкова, така и до председателя на спецсъда Мариета Райкова. Цацаров иска ИВСС да извърши проверка на съдия Андон Миталов от спецсъда, на председателя на движение \"Русофили\" Николай Малинов. Самият сигнал за законовите нарушения от страна на съдия Миталов е постъпил при Цацаров от наблюдаващия прокурор по делото срещу Миланов - Мария Макрелова. Хронологията на събитията, посочена от държавното обвинение, е следната. От 10 септември т.г. Николай Миланов е на свобода срещу парична гаранция в размер на 50 000 лв. Освен това той има и наложена забрана за напускане пределите на България. Въпреки нея обаче Малинов успява да замине за Москва, благодарение на юридически трик. От изпратения от Цацаров сигнал става ясно, че съдът отменя частично забраната на Малинов да пътува в чужбина, въпреки че искането на адвокатите му е било друго. В същото време от защитата на русофила и съответно съдът не може да я използва в това производство. Сагата е започнала на 21 октомври, когато в спецсъда е постъпило искане от защитата на Малинов - адвокатите Димитър Вълчев и Лъчезар Таков - за отмяна на забраната на клиента им да напуска страната. Двамата посочват като причина за искането това, че русофилът е поканен на мероприятия за периода 1-5 ноември, организирани от Фонд \"Руский мир\" и Международния славянски съюз и връчване на правителствена награда. Подобна покана Малинов имал и за мероприятие в края на ноември 2019 г. Седмица по-късно съдия Андон Миталов е постановил определение, с което \"разрешава на Николай Симеонов Малинов ... да напусне пределите на Република България за времето от 01.11.2019 г. до 05.11.2019 г. включително\". Определението е било окончателно. Според главния прокурор обаче съдия Миталов се е произнесъл по жалба срещу несъществуващ прокурорски отказ, с което е нарушил разпоредбата на НПК. \"Съдът е бил сезиран с искане за отмяна на мярката за процесуална принуда \"забрана за напускане на пределите на Република България\" - чл. 68, ал. 6 НПК. В рамките на това производство той Вместо това съдия Миталов е разрешил на обвиняемия Николай Малинов да напусне страната за определен период от време (01.11.2019 г. - 05.11.2019 г.), без да се произнася по направеното пред него искане за цялостна отмяна на мярката и без е надлежно сезиран, т.е. произнесъл се е по жалба срещу несъществуващ прокурорски отказ по чл. 68, ал. 4 НПК\", пише в сигнала на Цацаров до ИВСС. \"На практика съдията се е произнесъл по реда на чл. 68, ал. 4 НПК - разрешение за напускане на страната за определен период от време, при действаща по принцип забрана по чл. 68, ал. 1 НПК. За да го направи обаче, е нужно обвиняемият или неговият защитник да са отправили такова искане до наблюдаващия прокурор, в срока по ал. 3 той да е отказал исканото разрешение и отказът му да бъде обжалван пред съда - чл. 68, ал. 4 НПК. Така искането е за отмяна на мярката по чл. 68, ал. 1 НПК, а произнасянето с цитираното определение - за еднократно разрешение за напускане на страна, като то е направено \"директно\", под формата на отказ и без съдът да е сезиран с жалба срещу такъв отказ. Прави впечатление, че в мотивите на определението се сочи като ред за производството чл. 68, ал. 5 НПК и че предмет на разглеждане е депозирано \"искане\", което обаче впоследствие се определя като \"жалба\", смята още главният прокурор. Именно затова Цацаров предлага и извършването на проверка от ИВСС на организацията по образуването и движението на въпросното дело. Междувременно стана ясно, че Малинов вече е в Москва, където руският президент Владимир Путин награди с орден \"Дружба\" редица чуждестранни граждани, сред които е и председателят на движение „Русофили“ Николай Малинов, предаде ТАСС. Наградата си той е получил на церемония в Кремъл по случай руския Ден на народното единство. Орден \"Дружба\" се връчва за особени заслуги в укрепването на мира, дружбата, сътрудничеството и взаимното разбирателство между народите. Малинов е обвиняем от началото на месец септември, когато стана ясно, че е бил и превръщането на България от прозападна държава с евроатлантически профил в сателит на Русия. Хората, заети с тази задача, били приближеният до Кремъл олигарх Константин Малофеев и съветският генерал от ГРУ ген. Леонид Решетников. Основен двигател у нас на „Плана България“, както условно е бил кръстен проектът, е бил бившият соцдепутат, ексиздател на партийния вестник на БСП „Дума“ и председател на движение „Русофили“ Николай Малинов, а за целите на реализирането на заговора са били прехвърлени активи за над половин милиард евро (1 милиард лева) от банкера беглец Цветан Василев. Това стана ясно от съвместно изявление на ръководствата на държавното обвинение, МВР и ДАНС. На него бяха дадени подробности около акцията на 9 септември, при която бяха обискирани 11 адреса, разпитани почти всички членове на ръководството на движение „Русофили“ и арестуван Николай Малинов. На Малинов бе повдигнато обвинение по главата „Престъпления срещу Републиката“ от НК. То е по чл. 105, ал. 1 и предвижда от 5 до 15 г. затвор за всеки, който се постави в услуга на чужда държава или чужда организация.", "date": "2019.11.04", "title": "Спецсъдът пусна обвинения за шпионаж Малинов в Русия (ОБЗОР)"}
{"url": "https://www.monitor.bg:443/bg/a/view/blysnaha-kon-s-karuca-na-pytja-pazardjik-plovdiv-179844", "text": "Кон с каруца е бил блъснат и животното е загинало на място на пътя от Пазарджик за Пловдив. Инцидентът е станал малко след разклона за село Мало Конаре, когато каруцата с коня е пресякла пътя на движещ се по шосето водач на лек автомобил. Последвал удар, от който конят е загинал.Водачът на каруцата е без наранявания, както и возещите се в лекия автомобил. Пред полицаите каруцарят обяснил, че бил изпуснал контрола над коня си и това е довело до катастрофата. Служители от КАТ - Пътна полиция-Пазарджик са съставили акт на виновния водач. Чака се и платформа за преместване на мъртвото животно, тъй като то тежи близо 1 тон. Шосето от Пазарджик за Пловдив и обратно е силно натоварено и в двете посоки, като нерядко стопани от близките край пътя села-Говедаре, Мало Конаре, Цалапица и др. преминават с каруци и понякога не се оглеждат, създавайки предпоставки за тежки пътни инциденти.", "date": "2019.11.04", "title": "Блъснаха кон с каруца на пътя Пазарджик-Пловдив"}
{"url": "https://www.monitor.bg:443/bg/a/view/mamalev-tokmakchiev-i-vodenicharov-se-sybirat-za-novo-nlo-179846", "text": "Георги Мамалев, Камен Воденичаров, Тончо Токмакчиев, Антон Радичев и още любими актоьри, чиято кариера е свърана с историята на музиканата група и телевизионното предаване НЛО, се събират за да го възродят. Това ще стане на 20 декември в зала 1 на НДК, когато ще се състои първият концерт-спектакъл „Спомен НЛО“. Шоуто ще съдържа най-доброто не само в музикално отношение, но и незабравимите скечове, които разсмиваха от малкия екран през 90-те. Спектакълът е по сценарий на Димитър Стоянович и под режисурата на Лъчезар Аврамов, с музиката на Стефан Димитров и стиховете на Живко Колев и Недялко Йорданов. Специално за събитието ще бъдат създадени видео импресии - специален акцент и отдаване на почит към покойните членове на екипа Велко Кънев и Чочо Попйорданов. Билетите вече са в продажба на цени от 60 и 70 лв, а пропуските за втори балкон са по 30 лв.", "date": "2019.11.04", "title": "Мамалев, Токмакчиев и Воденичаров се събират за ново НЛО"}
{"url": "https://www.monitor.bg:443/bg/a/view/rastenijata-izpadat-v-panika-pri-dyjd-179857", "text": "Растенията, за разлика от хората, не могат да изпитват болка. Механичната стимулация под формата на дъжд, вятър и физическо въздействие от хора и животни, обаче допринася за активирането на отбранителната им система на биохимично ниво. Специалисти от Австралия и Швеция са установили, че когато вали, реакцията на растенията е близка до паника, съобщава сайтът Физ.орг, позовавайки се на публикация в сп. \"Протоколи на Американската академия на науките\". Изследването на учени от университета на Западна Австралия и университета на Лунд, Швеция, разкрива отключването на сложни химически процеси, които подготвят растението за опасност, когато върху него попаднат дъждовни капки. За целите на изследването специалистите са напръскали с вода растения от вида Арабидопсис талиана. Наблюдавайки ефекта, те установили, че се задейства верижна реакция, причинена от протеин, известен като Myc2. \"Когато въпросният протеин се активира, хиляди гени влизат в действие, подготвяйки отбранителните сили на растението. \"Предупредителни сигнали пътуват от листо до листо и предизвикват редица защитни ефекти\", обяснява Харви Милар от университета на Западна Австралия. \"Относно това защо растенията трябва да изпадат в паника, когато вали, колкото и странно да звучи, дъждът всъщност е водещата причина за разпространението на болести между тях. Когато по листото се разплиска дъждовна капка, миниатюрни капчици рикошират във всички посоки. Те могат да съдържат бактерии, вируси или гъбични спори. Само една капка е достатъчна, за да ги разпространи към околните растения, намиращи се на разстояние до 10 метра\", допълва ученият. Доказателствата сочат, че когато вали, същите сигнали, които се разпространяват по листата, се предават на близките растения по въздуха. Както е известно, растенията могат да \"говорят\" помежду си и да предупреждават съседите си за потенциални заплахи. Учените са установили, че комуникационните умения на растенията са много по-напреднали, отколкото се смяташе до този момент. Химическите послания, разменяни между растенията, им позволяват да си изпращат предупреждения за нападение на вредители и дори да обсъждат наличието на насекоми, опрашващи растенията, като пчелите, съобщават изследователите. По време на тестовете листата на пелиновите храсти се \"подрязали\" сякаш биват ядени от скакалци или други тревопасни животни. Останалите пелинови храсти, растящи близо до подрязаните храсти се оказали по-устойчиви, което показва, че те са приели предупреждението за заплаха. \"Растенията не само отговарят на надеждни сигнали от околната среда, но също и произвеждат такива сигнали, които се използват за комуникация с други растения и други организми\", обяснява Ричард Карбан от Калифорнийския университет, който е съавтор на проучването заедно с Каори Шиоджири от университета Киото. Проучването, публикувано във в. \"Ecology Letters\", показва, че растенията са \"способни на много по-усъвършенствано поведение, отколкото сме си представяли\", допълва проф. Карбан.", "date": "2019.11.04", "title": "Растенията изпадат в паника при дъжд"}
{"url": "https://www.monitor.bg:443/bg/a/view/shon-mendes-triumfira-na-nagradite-mtv-europe-179837", "text": "Певецът Шон Мендес спечели най-важното признание по време на церемонята по връчването на наградите MTV Europe. Той бе избран за най-добър изпълнител на 2019 година. Младата сензация Били Айлиш пък триумфира в две категории – за най-добър нов изпълнител и най-добра песен (Bad Guy) . не скри вълнението си във видеопослание 17-годишната звезда. Поп певицата Тейлър Суифт пък бе коронясана за най-добър американски изпълнител и получи приз за най-добър клип (Me). Като най-добра поп певица от церемонията си тръгна Холзи, а южнокорейската група BTS получи наградата за най-голям брой фенове. Напълно очаквано Ники Минаж стана най-добрият хип-хоп изпълнител. Ариана Гранде, която беше голямата фаворитка с най-много номинации (в цели седем категории), остана без нито една награда. Изненадата на вечерта бе появата на Кристиано Роналдо. Преди церемонията футболната суперзвезда премина по червения килим заедно със своята любима - топ модела Джорджина Родригес.", "date": "2019.11.04", "title": "Шон Мендес триумфира на наградите MTV Europe"}
{"url": "https://www.monitor.bg:443/bg/a/view/skitnici-na-syd-za-brutalno-ubijstvo-179853", "text": "Двама скитници отиват на съд за брутално убийство. Престъплението е извършено през април тази година в Горна Оряховица. Убийците А.Х. и Д.Д. и жертвата им Д.Й. водели скитнически начин на живот. В началото на април А.Х. взел мобилния телефон на Д.Й. и с авера си Д.Д. го заложили за 30 лв., които изпили. Собственикът на апарата няколко пъти си искал телефона, но напразно. При поредния скандал двамата се нахвърлили над Д.Й. и му нанесли жесток побой, в резултат на който той издъхнал. След това убийците се измили и преоблекли и се опитали да заличат следите си, като скрили личната карта на убития за да не бъде той разпознат. Въпреки това обаче, след откриването на тялото, самоличността му била установена, а малко по-късно убийците също били разкрити и хванати. Обвинението внесено от окръжната прокуратура срещу двамата е за убийство, извършено предумишлено по особено жесток и мъчителен за жертвата начин.По искане на прокуратурата обвиняемите са с взети мерки за неотклонение задържане под стража. Предстои насрочване на делото за разглеждане от съда.  ", "date": "2019.11.04", "title": "Скитници на съд за  брутално убийство"}
{"url": "https://www.monitor.bg:443/bg/a/view/ninova-udvoihme-kmetovete-si-obmisljame-iskane-za-kasirane-na-vota-v-shumen-179851", "text": "БСП изпълни задачата си да удвои кметовете си. Такъв коментар на приключилия вчера местен вот направи лидера на партията Корнелия Нинова. Тя анализира изборите в присъствието на част от новите кметове на БСП.  По думите й цялата държавна машина била впрегната в кампанията да помага на ГЕРБ. Включително според нея МВР обслужвало управляващите. “Срещу 1 лв. субсидия бяха изправени милионите на олигарсите”, каза Нинова и заяви, че е имало страх от хората, заради “агресивната, купена и компромантна кампания”. Нинова отчете, че социалистите на първия тур са спечелили 35 общини и са участвали в 26 балотажа. В момента имаме 61 кмета, изтъкна червенията лидер. Партията ще обмисля и искане на касиране на вота в Шумен, където техния кандидат загуби с 77 гласа. За изборите в София тя коментира, че кандидатурата подкрепена от червените - Мая Манолова е показала, че столицата има алтернатива. Нинова също изтъкна, че в Столичния общински съвет социалистите ще имат двойно повече представители. Печелим и два столични района - “Изгрев” и “Младост”, продължи Нинова. Относно коментара на премиера Бойко Борисов, че БСП се крие зад независими кандидати Нинова припомни, че лидера на ГЕРБ стана кмет на София без листа и партия. Тя обяви още, че партията ще участва в инициираната от президента Румен Радев среща във връзка с изборни нарушения.", "date": "2019.11.04", "title": "Нинова: Удвоихме кметовете си, обмисляме искане за касиране на вота в Шумен"}
{"url": "https://www.monitor.bg:443/bg/a/view/toto-pechalbi-tiraj-88-179847", "text": " Числа - 4, 15, 16, 25, 29, 48. Печалби: 6 - няма, 5 - 6 по 4 703,80 лв., 4 - 461 по 61,20 лв., 3 - 8682 по 4,50 лв., ДЖАКПОТ: 2 154 829,28 лв.  Числа - 10, 24, 27, 34, 39, 42. Печалби: 6 - няма, 5 - 6 по 1 776,40 лв., 4 - 346 по 30,80 лв., 3 - 5024 по 3,00 лв., ДЖАКПОТ: 528 624,93 лв.  I теглене -  7, 11, 12, 17, 26. Печалби: 5 - няма, 4 - 297 по 125,40 лв., 3 - 9339 по 5,30 лв. ДЖАКПОТ: няма II теглене - 4, 16, 25, 30, 34. Печалби: 5 - 4 по 5 629,70 лв., 4 - 247 по 105,20 лв., 3 - 6730 по 5,70 лв. ДЖАКПОТ: няма  Позиция - 1, 2, 9; цифра - 4, 1, 2. Печалби: 3 - 10 по 3 090,80 лв., 2 - 1516 по 20,40 лв. ДЖАКПОТ: спечелен  1, 3, 13, 17, 22; Зодия - 4. Печалби: 5+1- няма, 5 - няма, 4+1 - няма, 4 - 18 по 500,00 лв., 3+1 - 36 по 100,00 лв., 3 - 371 по 10,00 лв., 2+1 - 324 по 5.00 лв., 1+1 - 1416 по 1.50 лв., 2 - 3735 по 0,80 лв., 1 - 2036 по 1,00 лв. ДЖАКПОТ: 3 000 000,00 лв.  Година: 48, месец 12, дата 29, ден 5. Печалби: I група - няма, II група - 1 по 463,20 лв., III група - 1 по 370,60 лв., IV група - няма, V група - 3 по 77,20 лв., VI група - 7 по 26,50 лв., VII група - 21 по 11,00 лв., VIII група - 29 по 6,40 лв., IX група - 48 по 5,80 лв., X група - 78 по 4,20 лв., XI група - 149 по 2,50 лв., XII група - 162 по 2,90 лв., XIII група - 485 по 2,00 лв., XIV група - 1149 по 1,40 лв., XV група - 2429 по 1,10 лв. ДЖАКПОТ: 17 224,65 лв.", "date": "2019.11.04", "title": "Тото печалби, тираж №88"}
{"url": "https://www.monitor.bg:443/bg/a/view/plamen-stoilov-novijat-kmet-na-ruse-nasledjava-edna-izkluchitelno-podredena-obshtina-179855", "text": "Новият кмет на Русе Пенчо Милков наследява една изключително подредена община с близо 160 млн. лева бюджет, с инвестирани в предишните години 500 млн. лева в инфраструктура. Това коментира пред „Монитор“ досегашният градоначалник Пламен Стоилов, който управлява Русе в продължение на осем години, но ГЕРБ не го подкрепи за трети мандат. „Има проекти, които са безвъзвратно спечелени и успешни, които догодина просто ще им отреже лентата – кейовата стена, кеят, бул. „Липник“, ул. „Потсдам“, довършването на ремонта на 150-те улици, водният цикъл на кварталите „Средна кула“ и „Долапите“. Успехът му е предопределен. Той просто не трябва да тръгне на една чистка и на подмяна на администрацията, защото машината ще спре“, съветва Стоилов новия градоначалник, който бе издигнат от местната коалиция „БСП за България“. Поздрави Милков за кампанията – „една интелигентна, съвременна, модерна кампания, без никакви оплювания и гарантиране, че ще се надгражда постигнатото“. По думите на Стоилов Русе си остава един от „най-гербаджийските градове“, въпреки че за негов управник е избран червен кмет. Той смята, че БСП спечели, защото е имало наказателен вот - не срещу ГЕРБ, а по-скоро срещу начина, по който се е наложил изборът за кандидат за кмет. Смята, че не е бил подкрепен за трети мандат, защото срещу него е имало атака и ударът е дошъл отвътре и то на местно ниво. „Аз бях предаден, но няма вариант Пламен Стоилов да тръгне срещу ГЕРБ, няма вариант да тръгне срещу ръководството на партията, защото партията и лично премиерът ми е дал шанс да бъда областен управител, когато никой не ме познаваше. Така че аз си оставам в Русе, оставам в ГЕРБ, ще помагам на тази партия, ако има нужда от мен, и ще работя за града си“, допълни Стоилов. По думите му ГЕРБ в Русе продължава да има силна структура, която ще съумее да преодолее вътрешните трусове, но „трябва да се очисти от някои хора“. Пламен Стоилов бе ръководител на общинската структура на ГЕРБ в Русе до 12 юли т.г., когато подаде оставка. Много преди това тръгнаха слухове, че той не е в добри отношения с областния координатор на партията и депутат Пламен Нунев. За общински лидер бе утвърден бизнесменът Росен Даскалов. ГЕРБ застана зад кандидатурата на директорката на гимназия Диана Иванова, която се класира втора в кметската надпревара, но изгуби на балотажа.", "date": "2019.11.04", "title": "Пламен Стоилов: Новият кмет на Русе  наследява една изключително подредена община"}
{"url": "https://www.monitor.bg:443/bg/a/view/emilija-obikoli-rumynskite-televizii-snimki-179840", "text": "Поп-фолк дивата Емилия се появи в ефира на няколко румънски телевизии. Причината – съвместният проект на певицата с Кости и Джей Мали Bombon Bebe привлече вниманието на публиката в съседката ни. Триото замина на „медийно турне“ из пет от най-големите румънски канала. Най-силният коз на Емилия по време на гостуването й в телевизиите бе изпълнението на песента “Не казвай, любе, лека нощ”, а външният й вид бе основната тема в многобройни онлайн публикации след предаването. Междувременно звездата на \"Пайнер\" разкри, че поводът за гостуването й в Букурещ е работата по нов проект с Джей Мали, отново на испански език. Клипът към песента вече е заснет. Припомняме, че за българските фенове парчето Bombon Bebe е познато като „Адреналина“.", "date": "2019.11.04", "title": "Емилия обиколи румънските телевизии (СНИМКИ)"}
{"url": "https://www.monitor.bg:443/bg/a/view/zapochvat-bezplatni-kardiopregledi-v-aleksandrovska-bolnica-179860", "text": "Кардиолозите от Клиниката по пропедевтика на вътрешните болести стартират кампания с безплатни прегледи всеки петък на месец ноември от 9 до 13 часа, в кабинет №2 на Диагностично-консултативния блок на Александровска болница, съобщиха от лечебното заведение. Предварително е необходимо да сне запише час на тел.: 02/ 9230 586. Кампанията е предназначена за пациенти с неконтролирана артериална хипертония; захарен диабет и сърдечно-съдови заболявания,преживян инфаркт и инсулт, хронична сърдечна недостатъчност, ритъмни нарушения (усещане за сърцебиене и \"прескачане\" на сърцето) и дислипидемия (повишени стойности на холестерола). В рамките на месец ноември, специалистите от Клиниката по кардиология на УМБАЛ «Александровска» ще консултират безплатно хора с наднормено тегло, гръдна болка, задух или високо кръвно налягане. Прегледите ще се извършват всеки делничен ден от 14 до 18 ч. в приемно-консултативния кабинет на клиниката (вход на ул. „Пенчо Славейков”, срещу баня „Мадара”). Предварително записване на тел.: 02/9230 467. Направления по НЗОК не се изискват. Прегледите са част от кампания на лечебното заведение за ранно откриване и проследяване на заболяванията.", "date": "2019.11.04", "title": "  Започват безплатни кардиопрегледи в Александровска болница"}
{"url": "https://www.monitor.bg:443/bg/a/view/vyv-veliko-tyrnovo-vdigat-naj-prostorni-jilishta-179852", "text": "В област Велико Търново, е номер едно със средна площ от почти 175 квадрата на всяко от наченатите жилища, сочат последните данни на Националния статистически институт (НСИ) за третото тримесечие. Там за периода са започнати 27 сгради с общо 63 жилища с РЗП от 11 029 квадрата. В съседната област Русе е тръгнало изграждането на 19 кооперации с 90 жилища с общо РЗП от 13 299 кв.м или по около 148 квадрата за всеки отделен имот. От по-малките области най-просторни жилища са започнали да строят в Пазарджишко. Там средната площ на имот от сегмента е 152 квадрата, като общото РЗП на 48-те сгради е 24 857 кв. м. В област Кърджали е даден старт на изграждането на 30 жилищни кооперации, с 468 жилища и РЗП от 63 111 кв. м или средно по 134 кв. м за всяко от тях. В Пиринска Македония за последното тримесечие е тръгнало изграждането на 44 сгради с общо 85 жилища в тях и РЗП от 11 638 кв. м. Област Пловдив пък е лидер по започнат строеж на нови жилищни кооперации. Между началото на юли и края на септември там е тръгнало изграждането на 200 сгради с 542 жилища с общо РЗП от почти 72 300 квадрата, със средна площ от 133 квадрата. В столицата жилищните сгради са с 2 по-малко, но броят на жилищата в тях е 2969 и РЗП от 363 397 кв. м. Средно на започнато в София жилище се падат по 122 кв. м. На трето място по брой сгради в сегмента е област Варна със 138 кооперации с 1082 жилища с РЗП над 155 400 квадрата. На всяко отделно жилище се падат по 143 квадрата. В област Бургас започнатите жилищни сгради през третото тримесечие са 73 с 559 жилища, като на всяко от тях се падат средно по 107 кв. м. От от началото на юли до края на септември няма тръгнало изграждане на нови сгради само в областите Враца и Кюстендил. Във връзка с рисковете от изоставяне на започнати проекти, което беше характерно за годините след кризата председателят на Асоциацията на строителните предприемачи Георги Шопов обясни, че според проучване на организацията, в последно време едва 2% от градежите не се довършват. „Става дума за единични случаи“, уточни той за „Монитор“. Спрямо предходното тримесечие издадените броят на жилищата в тях - с 6,6%, а общата им застроена площ - с 3%, сочи още статистиката на НСИ. Издадените разрешителни за строеж на административни сгради намаляват с 25,8%, а тяхната РЗП - с 6%. При издадените разрешителни за строеж на други сгради е регистрирано нарастване с 1,7%, а при общата им застроена площ - с 18%. Най-голям брой разрешителните са издадени в областите София (столица) - 263, Варна - 203, Пловдив - 187, София - 132, и Благоевград - 111. Най-много жилища предстои да бъдат започнати в областите София (столица) - 3 839, Варна - 1385, Пловдив - 859, Бургас - 646, и Кърджали - 521.", "date": "2019.11.04", "title": "Във Велико Търново вдигат най-просторни жилища (ОБНОВЕНА)"}
{"url": "https://www.monitor.bg:443/bg/a/view/prebiha-56-godishna-jena-v-tyrgovski-obekt-v-kustendil-179841", "text": "Възрастен мъж преби 56-годишна кюстендилка в магазин в Кюстендил. Повод за агресията станала забележка от страна на жената, която помолила нападателят да загаси цигарата си. „Мъжът беше видимо пиян. Влезе с цигара и жената културно го помоли да я загаси. Последваха множество ругатни, псувни и удари. За секунди този човек я смъкна на земята и започна да я рита“, обясниха свидетели на ужасяващия побой. На място веднага са повикани екипи на полиция и спешен център. Побойникът е успял да избяга и все още се издирва. Що се отнася до жертвата – тя е приета в Кюстендилската болница със счупен нос и ребро. Няма опасност за живота й. „Не можем да повярваме, че от една обикновена забележка се стигна до тази жестокост. Дано по-бързо го арестуват този човек и да бъде осъден“, коментираха разгневени кюстендилци. РУ-Кюстендил работи по установяване на извършителя на деянието, започнато е досъдебно производство и е уведомен дежурен прокурор, обявиха и от пресцентъра на ОДМВР.", "date": "2019.11.04", "title": "Пребиха 56-годишна жена в магазин в Кюстендил"}
{"url": "https://www.monitor.bg:443/bg/a/view/lyjci-ili-manipulatori-179863", "text": "Медиите от олигархичния кръг около Иво Прокопиев от години плачат, че депутатът и издател на „Телеграф медиа“ Делян Пеевски е „монополист“ в разпространението на печатни издания. Хвърлят се нелепи и лишени от факти твърдения, че Пеевски държал „80% от разпространението“ или по-витиеватото „значителна част от разпространението“. Тази грант-лъжа беше съчинена в офисите на Иво Прокопиев и разпространена от „Репортери без граници“, за които май по-удачно е названието „Фалшиви без граници“. Публичният натиск обаче оказа своето влияние и правителството реши от януари 2020 година разпространението на вестници и списания да се прави и от от „Български пощи“. Именно по този повод в коментар, озаглавен „Пощальон или вестникар“ флагманът „Капитал“ на Прокопиев повтори опорната точка за „дългата ръка на Пеевски“, който според медийно овластената олигархия контролира търговията с вестници у нас. Човек би помислил, че при новината, че „Български пощи“ ще разпространява вестници и списания Иво Прокопиев ще организира банкет за служителите си. Уви, с минорен тон „Капитал“ прави заключението: „Максимумът, който ще се постигне, е пощите да започнат да предлагат изданията на депутата Делян Пеевски в клоновете си“. С реакцията си флагманът на Прокопиевата медийна империя само потвърждава, че опорната точка на олигархията: „Пеевски коли и беси в българския печат“, е изсмукана от пръстите. Получава се като в онзи много стар виц: Абе, Заю, ти що си с шапка? В „честните“ и „олигархично необвързани“ медии на Иво Прокопиев чак плачат, че „Български пощи“ ще разпространяват изданията на „Телеграф медиа“. Ами ще ги разпространяват, защото читателите ги търсят, а свободният пазар определя правилата. Колко ли са се уплашили от тези няколко издания? Според прокопиевци вероятно на „Телеграф“, „Монитор“, „Политика“ и „Меридиан мач“ трябва да им се забрани да излизат със закон, за да са спокойни за „медийната демокрация“ в България. И не че нямаше такива опити – през лятото прокурор Тодор Тодоров поиска заличаването на марката на най-тиражния български всекидневник - „Телеграф“. Причините му бяха формални, мотивите му – задкулисни. Тодоров действа явно злонамерено и извън компетентността си по закон, но тази атака срещу свободата на словото бе посрещната с клакьорски ентусиазъм от страна на обвързаните с Прокопиев медии. Очевидно става въпрос за това, че изданията на „Телеграф медиа“ силно притесняват олигарси като Иво Прокопиев и неговите ортаци като Цветан Василев и Сашо Дончев. Там ги боли и там ги сърби и дори в училищата, санаториумите, болниците, тото-пунктовете и казармите да започнат да се разпространяват вестници и списания, на лъжците и манилулаторите от \"Капитал\" ще им се привижда монопол.", "date": "2019.11.04", "title": "Лъжци или манипулатори реват срещу Пеевски?"}
{"url": "https://www.monitor.bg:443/bg/a/view/bfs-vryshta-pari-na-fenovete-179864", "text": "БФС обяви как ще компенсира феновете, които са си купили билет за мача с Чехия, но няма да отидат на стадиона. Причината – двубоят на 17 ноември ще се играе пред празни трибуни заради наказание от УЕФА за расизъм на злополучния двубой с Англия (0:6). Официално централата не продава талони специално за евроквалификацията, но преди време пусна пакетни билети за всички домакински двубои на „лъвовете“. Мнозина тогава си закупиха от промоцията, но в крайна сметка се оказа, че са платили за нещо, което няма как да наблюдават. От БФС обаче взеха мерки и обявиха, че има два начина феновете да бъдат компенсирани. Единият е да се възстанови една четвърт от сумата на пакетния билет съответно за сектор \"А\" - 20 лв., за сектор \"В\" - 15 лв., за сектори \"Б\" и \"Г\" - 6 лв., за ВИП-сектор - 50 лв. Изплащането на компенсациите ще бъде осъществявано между 5 и 14 ноември в работни дни - от 9:30 до 12:30 и от 13:30 до 16:30 ч. във Финансовия отдел на БФС на базата в „Бояна“. Другият вариант на компенсация е всеки, който има билет за мача с Чехия, да го презавери за контролата на България с Парагвай. За срещата ще бъдат отворени единствено централните сектори „А“ и „В“, като цените пропуските са съответно 25 и 15 лева. Очаква се интересът към срещата да е минимален заради трагичното представяне на националите в последните месеци. Затова от БФС обявиха, че продължава и инициативата \"Семеен сектор\", която дава възможност на родителите да заведат децата си в обособена за целта зона (сектор А, блок 8) на преференциални цени - възрастният купува билет на реалната му цена за сектор А (25 лв.) и има право да заведе до три малолетни лица срещу допълнителни 2 лева на пропуск. Очаква се в близките дни Георги Дерменджиев да обяви окончателния списък с играчи за двата мача, като досега са ясни единствено футболистите, състезаващи се в чуждестранни клубове.", "date": "2019.11.04", "title": "БФС връща пари на феновете"}
{"url": "https://www.monitor.bg:443/bg/a/view/bajern-uvolni-kovach-alegri-e-favorit-na-nomer-1-da-go-nasledi-179834", "text": "Старши треньорът на „Байерн“ (Мюнхен) Нико Ковач бе освободен от поста. Договорът на специалиста е прекратен по взаимно съгласие, съобщиха официално от клуба. Подготовката на баварците временно поема помощник треньорът Ханс Флик, който ще води отбора в предстоящите мачове с \"Олимпиакос\" в Шампионска лига в сряда и „Борусия“ (Дортмунд) за първенство идния уикенд. „Байерн“ има 18 точки и заема 4-о място в Бундеслигата. 48-годишният Ковач пое баварците през лятото на 2018 година и под негово ръководство тимът спечели титла, купа и суперкупа на Германия. Бившият треньор на „Ювентус“ Масимилиано Алегри е фаворит номер 1 за треньорския пост в „Байерн“ (Мюнхен), съобщават \"Кориере дело Спорт\" и \"Дейли Мейл\". В „Юве“ Алегри спечели пет шампионски титли в Серия \"А\", 4 пъти купата на страната и 2 пъти Суперкупата на Италия.", "date": "2019.11.04", "title": "„Байерн“ уволни Ковач, Алегри фаворит да го наследи"}
{"url": "https://www.monitor.bg:443/bg/a/view/130-signala-za-narushenija-v-izbornija-den-sa-postypili-v-cik-179831", "text": "130 жалби и сигнали за нарушения в изборния ден са постъпили до момента в Централната избирателна комисия. Близо една трета от тях са за предизборна агитация, а седем са за купуване на гласове. ЦИК се е произнесла с 16 решения за санкции на седемте сайта за оповестяване на резултати от социологически проучвания в деня на вота. До момента 111 общински избирателни комисии от общо 196 са предали изборните си книжа в ЦИК. Говорителят на ЦИК Таня Цанева каза, че София и Пловдив все още не са сред тях: „Имаме около 15 ОИК, които по график, който сме съставили, ще пристигнат утре сутринта. Всички секционни протоколи са обработени в Столична общинска избирателна комисия. Очакваме те да изготвят протокола на ОИК и да бъде предоставен в ЦИК“.", "date": "2019.11.04", "title": "130 сигнала за нарушения в изборния ден са постъпили в ЦИК"}
{"url": "https://www.monitor.bg:443/bg/a/view/bresha-uvolni-treniora-eudjenio-korini-sled-rasistkija-skandal-s-baloteli-179832", "text": "Италианският \"Бреша\" обяви, че треньорът на тима Еудженио Корини е уволнен след мача от 11-ия кръг на Серия \"А\" - поражение с 1:2 при гостуването на \"Верона\". Така беше увеличена серията на тима от шест мача без победа и пет поредни загуби, като се намира на 18-о място от 20 отбора със 7 точки. Мачът обаче ще се запомни не толкова с резултата, колкото със скандалния момент на расистка атака срещу бившия италиански национал Марио Балотели. В един момент феновете на домакините започнаха да отправят расистки обиди и маймунски звуци по негов адрес. Като отговор и изблик на гнева си, Балотели взе една топка и я изрита по посока на викащите запалянковци. След това той се отправи към съблекалнята, за да покаже отношението си и, че не иска да продължи срещата. Неговите съотборници успяха да го спрат и да го разубедят, а мачът беше спрян за няколко минути. По време на паузата дикторът на стадиона заплаши, че при нови расистки прояви мачът ще бъде спрян за по-дълго, подобно на срещата между България и Англия на \"Васил Левски\". Балотели все пак продължи срещата и дори отбеляза гол в края на мача, но отборът му загуби с 1:2. Балотели благодари на колегите си и феновете за подкрепата, която му бе оказана след расисткия скандал. След края на срещата той публикува своето лично мнение под различни постове в Инстаграм. „Благодаря на всички мои колеги на и извън терена за солидарността, която изразиха към мен. Благодаря и на вас, феновете, за всички получени съобщения. Сърдечно благодаря! Показахте, че вие сте истинските мъже, а не онези, които загърбват подобни инциденти\", написа бившият италиански национал. Той бе още по-директен в коментар под видео, на което се чуват ясно маймунски звуци: \"Абсолютен срам за тези \"хора\". Срам! Правите го пред децата ви, пред жените ви, пред родители, близки, приятели и други. . . Срам!\".", "date": "2019.11.04", "title": "\"Бреша\" уволни треньора си след расистки скандал с Балотели"}
{"url": "https://www.monitor.bg:443/bg/a/view/recidivist-narkoman-nasyska-pitbul-sreshtu-chastni-gardove-179833", "text": "Рецидивист е в ареста след грубо нарушение на обществения ред в Пловдив, съобщиха от полицията в града. Към 4 часа в събота екип на Пето районно в Пловдив се отзовал на сигнал за конфликт пред заведение за бързо хранене на ул. „Съединение“. Изяснено било, че клиент във видимо нетрезво състояние отправил обиди и закани към персонала. Агресия мъжът проявил и към служители на частна охранителна фирма, които заплашил с нож и огнестрелно оръжие и насъскал срещу тях куче от порода питбул. По време на случилото се няма пострадали, уточниха от полицията в Пловдив. След като бил неутрализиран, 41-годишният извършител бил задържан в полицейския арест. Той е известен на органите на реда с множество криминални прояви, сред които и употреба на наркотици. При обиск и претърсване в жилището му били иззети нож и незаконно притежавани пистолет и пушка. Намерено било и бяло прахообразно вещество, чието количество и съдържание предстои да бъде анализирано. По разпореждане на дежурен районен прокурор срещу пловдивчанина е образувано досъдебно производство по чл. 325, ал.3 от НК, постановена му е мярка „задържане под стража“ за срок до 72 часа.", "date": "2019.11.04", "title": "Рецидивист наркоман насъска питбул срещу частни гардове"}
{"url": "https://www.monitor.bg:443/bg/a/view/kim-kardashijan-kachi-8-kg-za-godina-179835", "text": "Риалити звездата Ким Кардашиян се оплака, че е качила 8 килограма в последната година. Съпругата на Кание Уест пусна свои кадри от фитнеса в събота вечерта, като подчерта че се надява да влезе във форма навреме за 40-ия й рожден ден, който ще отпразнува на 21 октомври догодина. написа Кардашиян в социалните мрежи. Само няколко часа по-рано – в неделя сутринта тя отново беше във фитнеса. В избора на правилните упражнения й помага личният й треньор Мелиса Алкантара. Преди време риалити сензацията коментира, че се опитва да тренира всеки ден за по час и половина. Освен това тя е изключила почти напълно захарта от менюто си. Във фитнеса пък звездата, която направи цяло състояние около колосалната си задница, залага предимно на силови упражнения, като е свела кардио тренировките до минимум.", "date": "2019.11.04", "title": "Ким Кардашиян качи 8 кг. за година"}
{"url": "https://www.monitor.bg:443/bg/a/view/otkriha-boen-arsenal-i-narkotici-v-kyshta-v-belovsko-selo-179838", "text": "Мъж от беловското село Дъбравите е задържан заради незаконно притежание на взривни вещества и боеприпаси, както и на наркотици, съобщиха от полицията в Пазарджик. Служители на районното управление в Септември и участъка в Белово в неделя вечерта извършили претърсване в жилището на 40-годишен мъж. В къщата органите на реда открили няколко стъклени бурканчета, съдържащи суха листна маса от глави и съцветия. Последвал полеви наркотест, който реагирал положително на марихуана. Криминалистите се натъкнали още на газ-сигнален 9-милиметров пистолет, пневматична пушка с оптически прицел, 45 малокалибрени бойни патрони, 4 огнепроводни шнура с различна дължина, 78 капсули за ловни патрони. Намерени са още различни части и детайли от огнестрелни оръжия, 7 ловни патрона и един за нарезна карабина. Цялото количество наркотици, боеприпаси, оръжия и части за тях са иззети. Мъжът е задържан в ареста за срок от 24 часа, а спрямо него се водят бързи полицейски производства.  ", "date": "2019.11.04", "title": "Откриха боен арсенал и наркотици в къща в беловско село"}
{"url": "https://www.monitor.bg:443/bg/a/view/otkriha-trup-na-myj-v-burgasko-179836", "text": "Откриха труп на мъж в Бургаско, съобщават от Областната дирекция на МВР. Безжизненото тяло е намерено непосредствено преди пътен възел \"Рибарско селище\". Той е на видима възраст около 30 години. Районът е отцепен от полицейски служители и на мястото е извършен оглед. Все още се изяснява самоличността на мъжа. Тялото му е откарано за аутопсия в отделение \"Съдебна медицина\" към УМБАЛ - Бургас за уточняване на причините за настъпилата смърт. По случая е образувано досъдебно производство.", "date": "2019.11.04", "title": "Откриха труп на мъж в Бургаско"}
{"url": "https://www.monitor.bg:443/bg/a/view/poslanikyt-na-francija-dumite-na-makron-sa-razbrani-pogreshno-izvadeni-sa-ot-kontesta-179842", "text": "Думите на президента Еманюел Макрон са извадени от контекста и са погрешно разбрани. Това е заявила посланичката на Франция у нас Флоранс Робин пред външно министерство, става ясно от съобщение на ведомството. По указание на вицепремиера и външен министър Екатерина Захариева заместник-министърът на външните работи Петко Дойков извикал на разговор в МВнР френския посланик у нас Флоранс Робин. Срещата е била във връзка с интервюто на президента Макрон за френското списание „Вальор актюел“, в което той заявява: „Предпочитам хора, които идват от Гвинея и Кот д‘Ивоар законно, които са тук и които вършат тази работа, отколкото български или украински незаконни канали“. По време на разговора Дойков изразил недоумение от изказването на френския президент, което е предизвикало възмущение в българското общество, включително сред сънародниците ни във Франция. От българска страна било подчертано, че няма никакви сериозни основания за подобни твърдения. Отношенията между България и Франция – на приятели, партньори и съюзници, са отлични, българската общност е много добре интегрирана във Франция, а в последно време България не е получавала сигнали от френска страна за сериозни нарушения, извъкнали от бълхарска страна. На свой ред посланик Робин изразила съжаление и заявила, че думите на президента Макрон са извадени от контекста и са погрешно разбрани. „Те в никакъв случай не се отнасят до българското правителство, българските граждани или българските работници, които са добре приети и са доказали своя професионализъм,“ пояснила Робин. Тя препотвърдила отличните двустранни отношения и изразила надежда, че те ще продължават да се задълбочават. „Между нашите две страни съществува отлично сътрудничество – в сферите на образованието, културата, икономиката. Франция ще бъде заедно с България и ще продължи да подкрепя нейните усилия в рамките на Европейския съюз“, заявила Робин.", "date": "2019.11.04", "title": "Посланикът на Франция: Думите на Макрон са разбрани погрешно"}
{"url": "https://www.monitor.bg:443/bg/a/view/dvojno-poveche-psiholozi-v-uchilishtata-179839", "text": "Два пъти се е увеличил броят на училищните психолози и педагогически съветници в страната за последните две години. В момента те са 1600, заяви зам.-образователният министър Деница Сачева на Втората международна конференция „Допълваща и алтернативна комуникация“. По думите ѝ ръстът на специалистите е в резултат на целенасочената политика на Министерството на образованието и науката. Според колективния трудов договор в системата на предучилищното и училищно образование на всеки 400 ученици в школата трябва да има по един психолог, педагогически съветник или социален работник, а при над 900 – минимум двама. В детските градини пък на всеки 250 малчугани трябва да има поне по един специалист. Сачева посочи, че в системата постепенно постъпват на работа повече ресурсни учители, психолози, логопеди, рехабилитатори на слуха и говора, учители на деца с нарушено зрение и с умствена изостаналост, педагогически съветници и др. „Те са 3933 в училищата и детските градини и още 931 в Регионалните центрове за подкрепа на процеса на приобщаващото образование. В същото време все още техният брой е недостатъчен, тъй като децата със специални образователни потребности (СОП) са 20 368“, каза Сачева. Зам.-министърът подчерта, че МОН инвестира средства в създаване на по-добри условия за обучението на тези деца. През тази година по национална програма „Осигуряване на съвременна образователна среда“ бяха финансирани 38 проекта на Центровете за специална образователна подкрепа на обща стойност 1,6 млн. лв. С тях ще бъдат закупени специализирани уреди, техника, софтуерни продукти, дидактически материали за по-доброто обучение на децата. Както „Монитор“ писа, от новите модерни технологии ще могат да се възползват близо 3000 малчугани. Израждане на защитена образователна среда за деца със СОП пък се предвижда по стартиращия проект „Образование за утрешния ден“ по оперативна програма „Наука и образование за интелигентен растеж“. Тя ще включва интерактивни дъски, интерактивни маси в детските градини, таблети, мултимедийни проектори, дисплеи за визуализация на интерактивно съдържание и др. „Предстои разработването на проект „Подкрепа за приобщаващо образование“ по Оперативната програма, като част от дейностите ще бъдат насочени към функционалната оценка на индивидуалните потребности, специализирани обучения, работа със семействата и децата със специално потребности и др.“, допълни Сачева.", "date": "2019.11.04", "title": "Двойно повече психолози в училищата (ОБОБЩЕНИЕ)"}
{"url": "https://www.monitor.bg:443/bg/a/view/preglejdat-bezplatno-za-parkinson-v-7-grada-179878", "text": "Безплатни прегледи при невролог за хората с болестта на Паркинсон започват в седем града, съобщиха от Българското дружество по неврология. Водещи специалисти консултират от днес, 4 ноември до края на месеца в София, Пловдив, Варна, Бургас, Плевен, Русе и Стара Загора. „България разполага с всички съвременни методи в терапията и в късните фази на болестта, които се плащат изцяло от здравната каса“, съобщи акад. проф. Иван Миланов, председател на Българското дружество по неврология и изпълнителен директор на Университетската болница по неврология и психиатрия „Св. Наум“. Кампанията ще се проведе в определени лечебни заведения в София, Пловдив, Варна, Бургас, Плевен, Русе и Стара Загора. Прегледите в болница „Св. Наум“ ще бъдат проведени в следните периоди: 4 – 8 ноември 2019 г., 11 – 15 ноември, 25 – 29 ноември и 2 – 6 декември 2019 г. Телефонът за записване е 02 970 23 00. В „Александровска“ ще преглеждат прегледи са вторник, сряда и петък от 10.00 до 14.00 часа, след предварително записване на тел. 02 923 06 65. В Пловдив пациентите могат да бъдат прегледани в неврологичната клиника на Университетската болница „Св. Георги“, всеки понеделник и четвъртък от 11.00 до 13.00 часа. Предварителното записване ще е на телефон: 0882 212 449 всеки делничен ден от 9.00 до 12.00 часа. Във Варна прегледите ще бъдат в Първа неврология на Университетската болница „Св. Марина“. Записването е на телефон: 052 978 324. Безплатните прегледи ще продължат от 4 до 15 ноември 2019 г., всеки делничен ден от 13.30 до 15.30 ч. В Бургас домакин на инициативата ще бъде болница „Дева Мария“ в кв. „Ветрен“. Прегледите там са понеделник и сряда от 11.00 до 13.00 ч. Записванията се правят на телефон: 056 896 262. В Плевен прегледите ще се извършват в Клиниката по неврология на Университетската боница „Д-р Георги Странски“, ет. 4, след записване на телефон: 064 886 275, от 4 до 22 ноември, от 10.00 до 13.00 ч. В Стара Загора прегледите ще се извършват на ул. „Д.Наумов“ 79, а приемът ще бъде всеки вторник и сряда от 13.00 до 15.00 ч., в периода от 4 ноември до края на месеца. Телефоните за записване са 0885 713 927 и 042 630 036 , всеки понеделник от 9.00 до 13.00 ч. В Русе ще преглеждат на ул. „Бистрица“ 2, ет. 1. Записването става на телефон: 0888 768 623. Прегледите ще се проведат от 18 до 22 ноември, от 13.00 до 15.00 ч. всеки работен ден. „В България пациентите с болестта на Паркинсон са между 12 000 и 15 000. Напоследък идват все повече болни със закъсняла диагноза, от порядъка на 4 г. – 5 г. Това е характерно и в Европа, където 30% от пациентите се диагностицират с 2 до 3 г. закъснение. У нас е малко повече“, обясни акад. проф. Миланов. Първите симптоми на заболяването са неспецифични. Характерно е треперенето, несръчност на едната ръка също е сред първоначалните симптоми. Впоследствие тя спира да се движи при ходене“, уточни акад. проф. Миланов. „Депресията, особено когато се появява внезапно на 55-60-годишна възраст, трябва да се проучи по-внимателно, защото често е сред първите симптоми на болестта на Паркинсон“, каза акад. проф. Лъчезар Трайков от Клиниката по нервни болести на Александровска болница. Той обърна внимание и на друг характерен ранен симптом – нощните кошмари и бурните резки движения насън, които при много пациенти се появяват преди двигателните оплаквания при Паркинсонова болест.", "date": "2019.11.04", "title": " Преглеждат безплатно за Паркинсон в 7 града "}
{"url": "https://www.monitor.bg:443/bg/a/view/samo-dve-obshtini-v-burgasko-s-novi-kmetove-sled-vtorija-tur-179822", "text": "Само две общини в Бургаско ще са с нови градоначалници след балотажа. В Созопол на кметския стол сяда Тихомир Янакиев, издигнат от БСП. Той спечели с цели 22% пред кандидата на ГЕРБ Красимира Германова. В община Сунгурларе пък спечели дългогодишният бивш кмет д-р Георги Кенов от ГЕРБ. Той беше на поста до 2015 година като кандидат на ДПС. Този път движението издигна Хатидже Георгиева, която загуби втория тур с 10% след Кенов. В Приморско досегашният кмет Димитър Германов от ГЕРБ победи с голяма преднина от 62,2% от вота и победи Стоян Василев, който събра 36,63% от гласовете. Община Средец остава със стария си кмет Иван Жабов от ГЕРБ, който победи едва с 36 гласа Живко Гърков от СДС. С минимална разлика приключиха и изборите в Карнобат. Там досегашният кмет Георги Димитров, издигнат като независим, спечели четвърти мандат с разлика от 3,5% срещу кандидата на БСП Тодор Байчев. Извън общинските центрове балотажа донесе промени и нови кметове в Китен, където спечели Николай Марков от ГЕРБ и в Черноморец. Там дългогодишният кмет Добри Добрев от ГЕРБ загуби с 8% от кандидата на БСП Росен Деспов.  ", "date": "2019.11.04", "title": "Само две общини в Бургаско с нови кметове след втория тур"}
{"url": "https://www.monitor.bg:443/bg/a/view/ucheni-otkriha-naj-myrtvoto-mjasto-na-planetata-179827", "text": "Френски учени от университета Париж-Сюд доказаха невъзможността за съществуването на каквито и да било бактерии във вулканичната долина Далол в Етиопия, съобщава сп. \"Нейчър,иколоджи енд иволюшън\". Специалистите отбелязват, че наличието на вода на повърхността на планетата по принцип се използва за определянето на възможността за нейната обитаемост. Но по време на изследванията станало видно, че дори и на Земята съществуват места, тотално лишени от форми на живот, независимо от наличието на вода. По думите на учените причина за съществуването на безжизнения район в долината Далол е прекалено горещият солен разтвор с преобладаващ магнезий, достигащ температура от 109 градуса по Целзий. Подобен състав на водата кара клетките да се рушат. Френските учени все пак открили живи същества недалеч от долината Далол. Те се оказали едноклетъчни археи. Вулканичната местност със солни образувания и киселинни източници в Далол фигурира сред най-горещите места на Земята. Тя има най-високата средна температура на въздуха сред всички населени места на планетата.", "date": "2019.11.04", "title": "Учени откриха най-мъртвото място на планетата"}
{"url": "https://www.monitor.bg:443/bg/a/view/gerb-s-totalna-dominacija-vyv-varna-i-oblastta-179824", "text": "ГЕРБ демонстрираха тотално превъзходство във Варна и областта, независимо от най-ниската избирателна активност в цялата страна (23,27%). Точно 49 207 гласа (60,79% от вота на варненци) донесоха нов кметски мандат на Иван Портних, сочат данните след 100 процента от преброените бюлетини във Варна. За неговия опонент на балотажа, Костадин Костадинов от „Възраждане“, гласуваха 29 138 души или 35,99 процента. С протестния вот с „не подкрепям никого“ са гласували 2606 човека (3,22%). ГЕРБ спечели балотажите и в четирите районни кметства, след като Николай Костадинов беше спечелил още на първи тур във „Владиславово“. В най-големия варненски район „Приморски“ победи Петя Проданова (ГЕРБ) - с 13 886 гласа (57,32%), като нейният опонент от „БСП за България“ Огнян Къчев събра 7610 гласа (31,41%). „Не подкрепям никого“ са посочили 2731 (11,27%). В централния район „Одесос“ победи Георги Недев (ГЕРБ) - 11 369 (60,40%), а опонентът му Иван Иванов от БСП е с 5203 (27,64%). „Не подкрепям никого“ - 2 251 (11,96%). В район „Младост“ Христо Христов (ГЕРБ) спечели битката с 11 323 гласа (60,98%), като надделя над Мария Тодорова от БСП, която събра 5667 гласа (30,52%). „Не подкрепям никого“ - 1578 (8,50%). В „Аспарухово“ победител е Ивайло Маринов (ГЕРБ) – с 4410 гласа (66,46%), а червеният кандидат Мартин Златев остана с 1 954 (29,45%). „Не подкрепям никого“ - 272 (4,10%). Утешението за БСП остана спечеления балотаж в село Тополи. Това стана само с 9 гласа разлика в полза на кандидата на БСП Благовест Георгиев. За него са гласували 631 души, което е 49,22%, а за конкурента му Демир Георгиев от ГЕРБ - 622 избиратели (48,52 процента). 29 от имащите право на глас (2,26 %) са гласували с „Не подкрепям никого“. В Звездица пък за Станислава Георгиева, издигнат от Местна коалиция „Земеделски народен съюз“ (Движение Гергьовден, Съюз на свободните демократи), са гласували 301 човека (51,54 %), а за конкурента й от ГЕРБ Николай Йорданов - 275 избиратели (47,09 %). Протестният вот е от 8 души (1,37 процента).", "date": "2019.11.04", "title": "ГЕРБ с тотална доминация във Варна и областта"}
{"url": "https://www.monitor.bg:443/bg/a/view/novijat-kmet-na-plovdiv-zdravko-dimitrov-bitkata-ne-beshe-leka-shte-reshavame-problemite-na-plovdiv-zaedno-179823", "text": "„Битката не беше лека, имахме много срещи с граждани на град Пловдив, в които те поставиха проблеми. Ще ги решаваме заедно. Всичко, което е добро, ще бъде надградено”. Това заяви в първата си пресконференция новоизбраният кмет на Пловдив и доскорошен областен управител Здравко Димитров от ГЕРБ. На балотажа с 57,32 процента той спечели вота на хората срещу опонента си Славчо Атанасов – Местна коалиция НФСБ (ВМРО – БНД), който получи 38,10%. Здравко Димитров припомни думите си от предизборната надпревара, по време на която той каза, че „всички ще работим заедно за Пловдив, независимо кой от коя политическа партия е”. Новият градоначалник уточни, че държи на думите си от кампанията и по време на мандата си ще се старае да взима всичко най-добро в името на Пловдив. „Вече изборите минаха. Ще събера опонентите си, ще видим хубавите решения, които имат и те. Ще ги взаимстваме и ще работим занапред заедно както в Общинския съвет, така и с районните кметове. Ще работим така, че тези, които не са гласували сега за ГЕРБ, след 4 години да гласуват за ГЕРБ. ”, заяви Димитров. Той благодари лично на премиера Бойко Борисов за доверието, което му е оказал и че тежестта е голяма, но той ще оправдае доверието. Здравко Димитров подчерта, че ГЕРБ не влиза в договорки, но който от политическите му опоненти споделя програмата на ГЕРБ, е добре дошъл за разговори. „На този етап нямаме никакви договорки. Ще работим с всички в Общинския съвет за доброто, бъдещето и просперитета на Пловдив”, заяви Здравко Димитров. По думите му следващия понеделник той ще представи своя екип в общината. Новият кмет на Пловдив повтори предизборното си обещание, че данък МПС в Пловдив трябва да бъде редуциран. „В Пловдив данъкът е много висок. Има напрежение, когато вдигнахме данъка, транспортните фирми излязоха от Пловдив и направиха регистрации другаде. Това е недопустимо – да ползват нашите пътища, но това е по-широка тема, по която ще има дискусия. Това трябва да мине през Общинския съвет”, каза още той. По думите му е нормално да има ревизия на управлението на Иван Тотев. „Това са нормални неща. Не мисля, че някой го е страх от ревизия. Трябва да знаем какво е състоянието на общината. Предстои приемането на бюджета”, каза Здравко Димитров. На брифинга присъстваше и бившият кмет на Пловдив и лидер на ГЕРБ в Пловдив Иван Тотев, който уточни, че резултатът на балотажа е невероятен за ГЕРБ. „Пловдивчани избраха политиките на приемственост и надграждане. Това ще бъдат политиките и в следващите години”, каза Тотев. По думите му Здравко Димитров е запознат с проблемите на Пловдив и стартът му в общината ще бъде летящ. Иван Тотев отказа да отговори дали той ще заеме мястото на Здравко Димитров в областната управа с обяснението, че това не е от неговата компетентност. „Едно от първите неща, с които ще се заема, е трафикът. Трафикът, който от ден на ден става все по-голям”, каза още новият кмет. По думите му най-вероятно в администрацията ще има рокади, защото всеки си идва с екипа и програмата, но драстични промени няма да има. „Ако ме питате за метла, няма да има”, каза Димитров. Тотев уточни, че до 11 ноември ще освободи всички зам.-кметове. „Не бягам от проблемите. Отивам при проблемите и ги решавам. Най-лесното нещо е да направя изнесени приемни. В уредени мачове не участваме. Видяхте как го спазарихме Пловдив – с шест районни кмета и спечелен балотаж”, каза още той. Според досегашния кмет Иван Тотев през цялата бюджетна година община Пловдив е начело на класацията на финансовото министерство за добро финансово състояние. „Община Пловдив е изключително ниско задлъжняла община, което дава възможност на следващото управление да финансира много от проектите в общината. Ние оставяме проекти за над 200 милиона лева, които са на масата на новото ръководство. Към момента община Пловдив обслужва дълг от порядъка 5,5 % от местните приходи. Знаете, че границата е 15 %. Така че, имаме ниско ниво на дълг и ниско ниво на обслужването му. Пловдив е в много добро финансово състояние”, заяви Иван Тотев.", "date": "2019.11.04", "title": "Новият кмет на Пловдив Здравко Димитров: Битката не беше лека, ще решаваме проблемите на града заедно"}
{"url": "https://www.monitor.bg:443/bg/a/view/spajdyr-men-v-spajdi-vselenata-2-idva-v-kinata-prez-2022-g-179790", "text": "Три години ни делят от премиерата на продължението на „Спайдър-мен: В Спайди вселената“. Това обявиха от продуцентската компания Sony, които държат авторските права върху Човека-паяк. Първото заглавие в поредицата, проследяващо Майлс, поел ролята на Спайдърмен след смъртта на Питър Паркър, постигна голям успех, както сред зрителите, така и сред критиците. Анимацията спечели „Оскар“ на последната церемония, която се проведе през месец февруари. В същото време „Спайдър-мен: В Спайди вселената“ спечели 375,5 милиона долара от световния боксофис. Подробности около второто заглавие от поредицата все още не са известни. Точната дата на премиерата е 8 април 2022 г.", "date": "2019.11.04", "title": "„Спайдър-мен: В Спайди-вселената 2“ идва в кината през 2022 г."}
{"url": "https://www.monitor.bg:443/bg/a/view/influensyrka-stana-mis-plejmejt-2019-snimki-179826", "text": "Млада инфлуенсърка си спечели короната на Мис Плеймейт 2019. Става въпрос за Михаела Тодорова от Казанлък. Русата изкусителка е на 21 години и планира да се занимава сериозно със семейния си бизнес, който е в сферата на земеделието. Знаех го и го вярвах от първия ден, просто аз съм истински Playboy модел и съм родена за титлата Playmate”, коментира тя. Победителката получи пълна подкрепа от родителите си, които бяха плътно до нея по време на конкурса. Тя си заслужи чисто нов автомобил с 280 конски сили и чек за 20 000 лв. Първа подгласничка на Михаела стана Натали Найденова, която получи наградата си от Златка Димитрова За най-палаво момиче на годината и втора подгласничка на победителката бе избрана Милица Минчева. Третата подгласничка пък е Габриела Христова. Жури на Playmate Of The Year 2019 бяха Мис Плеймейт 2018 Жанета Осипова, една от най-популярните плеймйтки у нас Златка Димитрова, Жени Калканджиева, коафьорът Макс Предела, Христо Сираков и дуги. В ролята на водещи за церемонията влязоха главният редактор на „Плейбой“ Любен Дилов-син и Мария Силвестър.", "date": "2019.11.04", "title": "Инфлуенсърка стана Мис Плеймейт 2019 (СНИМКИ)"}
{"url": "https://www.monitor.bg:443/bg/a/view/psiholozi-objaviha-che-myjete-sa-po-zabavni-ot-jenite-179830", "text": "Американски психолози издигнаха съперничеството между половете на ново ниво, като на базата на анализ на предишни изследвания обявиха, че мъжете общо са по-забавни от жените, съобщи в. \"Дейли мейл\". Това раздразни много някои комички. Датчанката Софи Хаган написа в Туитър, че изследването е невежо, а шотландката Елинор Мортън каза, че това е \"още едно досадно проучване\". Трета - Марина Бай, го определи като излишно и заяви, че психолозите биха могли да използват времето си за нещо полезно. Психолозите от университета в Абъристуит и от университета на Северна Каролина са анализирали 28 предишни изследвания, които са определили доколко забавни са участниците в тях - общо 5057. В повечето доброволците е трябвало да напишат остроумна забележка към рисунка. Оценявани са анонимно. Резултатът е, че 63 процента от мъжете са по-забавни от средностатистическата жена. \"Фактът, че мъжете средно са по-забавни от жените, не означава, че всеки мъж е по-смешен от всяка жена - заяви психологът д-р Грийнгорс от екипа. - Има много велики комички, като Сара Силвърман, Тина Фей, Али Уонг и много много други. Всички тези велики комички са по-забавни от 99,9 процента от мъжете\". Психолозите обясняват защо способността за хумор е различна при мъжете и жените с предубедеността на обществото. \"Възможно е това отношение да е толкова широкоразпространено, че въздействието на обществото да обезсърчава момичетата и жените да развиват и изразяват своя хумор. Така жените се възприемат като по-малко забавни\" - твърди д-р Грийнгрос. Той добавя обаче, че данните за това са малко. От друга страна хуморът има своята роля и при избора на партньор, продължава д-р Грийнгрос. Жените, които поемат повечето негативи на възпроизвеждането, са доста по-придирчиви в избора. Хуморът, който насочва към интелигентност, остава желано качество у партньора. Мъжете пък предпочитат жени, които се смеят на шегите им. \"Това означава, че в еволюционната история мъжете е трябвало да си съперничат повече, за да впечатлят жените с хумора си\" каза д-р Грийнгрос.", "date": "2019.11.04", "title": "Психолози обявиха, че мъжете са по-забавни от жените"}
{"url": "https://www.monitor.bg:443/bg/a/view/opredeliha-14-te-basketbolistki-za-pyrvite-evrokvalifikacii-179828", "text": "Старши треньорът на националния отбор на България по баскетбол за жени Стефан Михайлов определи състава от 14 състезателки, които ще се готвят за предстоящите през ноември първи срещи от квалификациите за европейско първенство срещу Исландия и Словения. Българките гостуват на остовитянките на 14 ноември и са домакини на Словения три дни по-късно. Тимът ще започне тренировки още в събота, 9 ноември. В неделя на заниманието в 18:30 часа в зала \"Универсиада\" се очаква към тима да се присъединят играещите зад граница Ива Костова (Франция) и дебютантката Христина Тютюнджиева (Германия). В тяхно отсъствие в тренировките ще се включи младата Константина Какогияни, която прави много силен сезон с екипа на \"Септември 97\". Дебют в женския национален отбор ще направи и определената за \"Изгряваща звезда\" на 2018 година Ивана Николова от \"Славия\", както и представящата се силно в мачовете на \"Монтана 2003\" през този сезон Евгения Нацкина. Състав на България, който стартира подготовка за Евроквалификациите през ноември: Виктория Стойчева - \"Монтана 2003\" Карина Константинова - \"Берое Стара Загора\" Гергана Иванова - \"Берое Стара Загора\" Константина Какогиани - \"Септември 97\" Теодора Динева - \"Берое Стара Загора\" Виолина Кочева - \"Берое Стара Загора\" Ива Костова - \"Льо Авр\" (Франция) Христина Иванова - \"Монтана 2003\" Радостина Димитрова - \"Монтана 2003\" Ивана Николова - \"Славия\" Димана Георгиева - \"Монтана 2003\" Евгения Нацкина - \"Монтана 2003\" Габриела Костова - \"Монтана 2003\" Христина Тютюнджиева - \"Райнстарк Бергише Льовен\" (Германия) /БТА", "date": "2019.11.04", "title": "Определиха 14-те баскетболистки за първите евроквалификации"}
{"url": "https://www.monitor.bg:443/bg/a/view/zadyrjaha-benzindjija-prekupvach-na-dizel-179820", "text": "32-годишен жител на сливенското село Блатец е задържан при полицейска акция по сигнал за нерегламентирана търговия с дизелово гориво. Непознатият до сега на криминалистите Цвятко Н. бил спипан в района на паркинг по главен път І.6 в землището на село Глушник да продава гориво от натъпкани в автомобила му 10-литрови пластмасови бутилки. На място били заварени камион с пловдивска регистрация и две леки кори „Хонда Акорд“ и „Фиат Марея“, чийто водачи се готвели да закупят източената от резервоара на камиона нафта. Иззети са касетки със седем броя празни пластмасови бутилки от минерална вода с вместимост от по 10 литра, образувано е бързо производство. Преди 20 дни, на 13 октомври, при проверка на аналогичен сигнал в Гурково бе задържан 54-годишният Митко Синдиката, от чийто дом в планинското градче полицаите иззеха 6 варела  и туби с общо 1070 л дизелово гориво, което било крадено от ТИР-паркинг, охраняван от мъжа.  ", "date": "2019.11.04", "title": "Задържаха бензинджия-прекупвач на дизел"}
{"url": "https://www.monitor.bg:443/bg/a/view/todor-popov-specheli-4-ti-mandat-za-kmet-na-pazardjik-179814", "text": "Сегашният кмет Тодор Попов, издигнат от Местна коалиция „ Новото време“, спечели за четвърти мандат община Пазарджик, като при 100% обработени протоколи взе 56,11 % от доверието на съгражданите си. На балотажа втори остана с 41,05 на сто бизнесменът Благо Солов, който бе кандидат на друга местна коалиция „БСП за България“ и още 5 партии. Общата избирателна активност е била 31,11 %, като невалидните бюлетини в урните са 661. „Не подкрепям никого“ са предпочели 868 човека. За пореден път кмет на община Белово ще бъде Костадин Варев, който спечели балотажа пред кандидата на БСП инж. Стойко Стефанов. В Брацигово изборите спечели кандидатката на ГЕРБ – Надежда Казакова, в Пещера народният представител от „БСП за България“ Йордан Младенов, а в община Ракитово за втори мандат ще управлява Костадин Холянов. Избраникът на партия АБВ Стойно Чачов ще управлява за втори мандат община Стрелча.", "date": "2019.11.04", "title": "Тодор Попов спечели 4-ти мандат за кмет на Пазарджик"}
{"url": "https://www.monitor.bg:443/bg/a/view/andi-myri-stana-bashta-za-treti-pyt-179829", "text": "Британският тенисист Анди Мъри и съпругата му Ким Сиърс вече са горди родители на трето дете. След двете дъщери – София и Еди, двамата вече имат и момче. Новината разкри дядото на тенисиста Рой Ерскайн. \"Момченце е. Все още не знам името му, но видях негови снимки. Радвам се, че всичко приключи. Те се справят добре\", каза щастливият Рой, цитиран от \"Скотиш Сън\". Носителят на три титли от турнири от Големия шлем ще се завърне на корта в края на месеца и ще играе в новия формат на Купа \"Дейвис\". /tennis24.bg", "date": "2019.11.04", "title": "Анди Мъри стана баща за трети път"}
{"url": "https://www.monitor.bg:443/bg/a/view/gledame-evropa-otvisoko-179754", "text": "Как изглежда Европа отвисоко? Отговор на този въпрос ще бъде даден в новата продукция на National Geographic, която ще се разгърне в шест епизода. Поредицата „Европа отвисоко“ е заснета за година време и представлява обиколка по въздух над стария континент, която разкрива великолепни гледки и дава нова перспектива към някои от най-ценните културни и географски забележителности. Всеки отделен епизод ще пренесе зрителите в различна европейска държава – Италия, Германия, Холандия, Великобритания, Полша и Испания. Освен на визуално пътешествие, поредицата води в дълбините на човешките истории и постижения, които придават съвременния облик на тези модерни европейски нации. Ще бъдат показани добре познати места, като все още недовършената „Саграда Фамилия“ в Испания, по която архитектите продължават да работят ден и нощ, красивите исторически вятърни мелници и плаващи домове на Холандия, проектът Eden във Великобритания, най-големият замък в света на територията на Полша, ледената писта за автомобили в Италия и други. „Европа отвисоко“ ще стартира на 10 ноември от 22 ч. и ще се излъчва всяка неделя.", "date": "2019.11.04", "title": "Гледаме „Европа отвисоко“"}
{"url": "https://www.monitor.bg:443/bg/a/view/5-obshtini-ot-kustendilsko-si-izbraha-kmetove-na-balotaja-179821", "text": "5 общини от Кюстендилска област си избраха кметове по време на проведения балотаж в неделя. В 3 от тях спечелиха кандидатите на ГЕРБ, като това са Дупница, Кочериново и Сапарева баня. В Дупница с едва 111 гласа преднина за трети мандат кметското място заема инж. Методи Чимев. На второ място остана кандидатът на БСП – д-р Първан Дангов, който е решен да поиска касиране на изборите.  В 19-та секция, където гласуват ромите в Дупница, за Чимев са гласували 411 човека, а за Дангов 157. В Сапарева баня убедителна победа постигна досегашният градоначалник Калин Гелев, показват окончателните резултати от Общинската избирателна комисия. За кандидата на ГЕРБ са гласували 2482-ма от имащите право на глас или 57,69%. Калин Гелев се яви на балотаж с Костадин Николов, който беше издигнат от Инициативен комитет. Николов е успял да събере подкрепата на 1746 от гласувалите жители. Досегашният кмет на Бобошево – Крум Маринов (БСП), спечели четвърти мандат. За него са гласували 50,76% или 934 от упражнили правото си на вот. Срещу Маринов се изправи Стефан Тачев от местната коалиция СДС-НФСБ, Обединена социалдемокрация и \"Воля\", който успя да спечели доверие от 881 гласа. С 1383 гласа Иван Минков (ГЕРБ) печели нов кметски мандат в община Кочериново. Той е получил доверието на 53,09% от имащите право на глас, спрямо опонента му Станислав Горов (БСП), който е събрал доверието на 1203-ма. В Бобов дол кметското място си запазва досегашната управничка – Елза Величкова. Тя беше издигната от \"Партия на зелените\" и успя да постигне резултат от 56,10%. За явилия се срещу нея на балотаж Красимир Чаврагански са гласували 1795 от излезлите до урните.  ", "date": "2019.11.04", "title": "5 общини от Кюстендилско си избраха кметове на балотажа"}
{"url": "https://www.monitor.bg:443/bg/a/view/krychmar-specheli-na-trilotaj-brat-pobedi-sestra-na-balotaj-179818", "text": "Съдържателят на кръчмата в радневското село Знаменосец Иван Славов (БЗНС) стана победител на трилотажа в неделя, след като получи 193 гласа от съселяните си при 163 от първия тур. Втори остана собственикът на казана за варене на ракия Николай Пенев със 136, а изкаралият три мандата до сега бивш шеф на пожарната в Раднево Иван Даев се нареди на третото място със 101 бюлетини при 136 миналата неделя. Другият трилотаж беше в ловешкото село Александрово, където победител стана Красимир Кръстев (ОБТ/АБВ) с 231 бюлетини, на второто и третото място са кандидатите на БСП и ГЕРБ. Георги Георгиев от \"Атака\" пък е новият кмет на старозагорското село Могила, който се явява за трети пъти срещу сестра си, досегашната три мандата кметица от АБВ Гинка Колева. Баткото Георги набра 180 гласа в своя подкрепа при 152 на първия тур, а Гинка получи с един глас по-малко от предните 152 гласа. На финала на балотажа с кмет от ДПС се оказа община Гурково, където досегашният градоначалник Иван Иванов (ГЕРБ) загуби от Мариян Цонев с 16 гласа разлика. В съседната община Николаево кандидатът на ГЕРБ Николай Дончев надделя на Юсеин Юсеинов от ДПС, след като получи между двата тура подкрепата на БСП и НФСБ. С нов кмет от широка коалиция, доминирана от ГЕРБ, е община Чирпан, където бившият зам. кмет отпреди двама мандата Ивайло Крачолов буквално отвя с 60,72 процента кандидата на БСП Гено Генов (37,45 %). Без нито един общински кмет остана БСП след тези местни избори в Старозагорска област, след като ДПС спечели в 3 общини (Гълъбово, Павел баня и Гурково ), ГЕРБ си запази Стара Загора, Мъглиж, Казанлък, Раднево и отвоюва Николаево и Чирпан, социалдемократът Иван Танев стана за трети мандат кмет на Братя Даскалови, а екслидерът на БСП  Генчо Колев, издигнат от ВМРО-БНД надделя над бившия два мандата кмет от социалистите Минчо Чавдаров в Опан. На балотажа в неделя очаквано досегашният кмет на Сливен Стефан Радев (ГЕРБ)  надделя над опонента си от БСП и бивш градоначалник о.з. генерал Кольо Милев (64,75 срещу 32,71 процента). Запази мястото си и кметът на община Твърдица от ГЕРБ  Атанас Атанасов (51,21), който се състезаваше с местната председателка на БСП Ваня Колева (46,32). В областта ГЕРБ запази кметските места още на първия тур  в общините Котел и Нова Загора. Валентин Ревански от местната формация „Пряка демокрация“ е новият кмет на Ямбол, той получи 12 722 гласа подкрепа в двубоя си със социалистката Катя Георгиева, събрала 7247 бюлетини „За!“. Листата на Ревански взе 13 от 37-те места в местния парламент, БСП и ГЕРБ  са с по 9. Останалите си поделят „Българска нова демокрация“ -3, и СДС-БЗНС, Атака и ЗС „Ал. Стамболийски“ - по 1. В община Тунджа мястото си запазва досегашният кмет Георги Георгиев от БСП (58,07), опонентът му от БЗНС \"Александър Стамболийски\" и СДС - Атанас Христов, събра 1864 гласа по-малко. На първия тур в Ямболска област бяха преизбрани кметовете на общините Елхово (Петър Киров, ГЕРБ), Болярово (Христо Христов, БСП) и Стралджа (Атанас Киров от местната коалиция между \"Атака\" и АБВ).", "date": "2019.11.04", "title": "Кръчмар спечели на трилотаж, брат победи сестра на балотаж"}
{"url": "https://www.monitor.bg:443/bg/a/view/4000-specialisti-podkrepjat-20-340-deca-sys-specialni-potrebnosti-179815", "text": "В българската образователна система се учат около 20 340 деца със специални образователни потребности, като 4500 са в детски градини, а останалите са в училища. Те са подкрепяни и се подпомагат от почти 4000 специалисти - ресурсни учители, психолози, педагогически съветници, логопеди, включително специалисти за работа с деца с увреден слух, нарушено зрение. Това каза заместник-министърът на образованието и науката Деница Сачева, която участва във втора международна конференция \"Допълваща и алтернативна комуникация\", която ще се състои от днес до 4 ноември в парк-хотел \"Москва\", съобщи БТА. Форумът се организира от фондация \"АСИСТ - Помагащи технологии\", с подкрепата на Министерство на образованието и науката и UNICEF - България и със съдействието на Международната асоциация за допълваща и алтернативна комуникация ISAAC. През последните две години устойчиво се увеличават психолозите и педагогическите съветници, като за този период броят им е увеличен два пъти и в момента в българските училища работят около 800 психолози и около 800 педагогически съветници, каза Сачева. Тя съобщи, че в проекта на закона за държавния бюджет е предложена възможността стандартът за ресурсно подпомагане за деца със специални образователни потребности да може да бъде привеждан и на частните детски градини и частните училища, които приемат такива деца. По думите на Сачева със сигурност натоварването на психолозите и педагогическите съветници в България е по-голямо, съпоставено със средното натоварване в ЕС на колегите им, но тенденцията е те да стават повече. Заместник-министърът посочи, че има специалисти, които са много добри и са предпочитани от родителите, като при тях натоварването е по-голямо. Работата с тези деца до голяма степен зависи от доверието на родителите и от тяхното сътрудничество, коментира Сачева и допълни, че понякога най-добрите специалисти невинаги са носители на най-голямото доверие и обратното. В България ще продължим да инвестираме в повече технологии за децата със специални образователни потребности. Само за тази година дадохме почти милион и 600 хиляди за подобряване на образователната среда в Центровете за специална образователна подкрепа, като 38 са подкрепените проекти от министерството, каза Сачева. Тя допълни, че наскоро е подписан проект на стойност 105 милиона лева за дигитализация на средното образование, като в проекта има специален компонент, който ще даде възможност на училищата да закупуват технологии за работа с деца с увредено зрение, увреден слух. Целта е тези деца да бъдат заедно с другите в клас. До началото на следващата година ще бъде разработен проект за 30 милиона лева в подкрепа за приобщаващо образование, като този проект ще бъде насочен изцяло за децата със специални образователни потребности, за допълнително обучение на хора и екипи, които да работят с тези деца, както и за подобряване на средата в училище за тях. Попитана дали започват по-успешно децата със СОП да се адаптират в масовите училища, Сачева каза, че този процес е изключително труден и е на приливи и отливи. Има много успешни примери, като част от тях ще бъдат показани на днешния форум, но има и много неуспешни примери. По думите на заместник-министъра процесът е динамичен, субективен до голяма степен, защото зависи от разбиранията на родителите и от професионализма на специалистите. За нас е важно да създаваме предпоставки тези деца да могат да се учат в училище и да бъдат приемани в детските градини, но голяма част от истинския успех зависи от субективни фактори, коментира Деница Сачева. Целта на форума, който започва днес, е да събере специалисти от училищата, от регионалните центрове за подкрепа на процеса на приобщаващо образование, заедно с най-добрите професионалисти от цял свят, които да представят различни методи и технологични решения за работа с тези деца.", "date": "2019.11.04", "title": "4000 специалисти подкрепят 20 340 деца със специални потребности"}
{"url": "https://www.monitor.bg:443/bg/a/view/novijat-shef-na-evroparlamenta-za-pyrvi-pyt-izvyn-es-v-skopie-179817", "text": "Новият председател на Европейския парламент Давид Сасоли ще посети днес Северна Македония, съобщават скопските медии. Реших първото ми посещение извън ЕС да бъде в Северна Македония, а след това ще посетя също Албания. Това е защото вярвам, че тези две страни са положили огромни усилия с цел да станат членки на ЕС и смятам, че ние трябва да признаем това и да им помогнем по техния път към успеха. Ние няма да се откажем, заявява Сасоли в интервю за МИА преди визитата си. Най-големите партии от властта и опозицията на неотдавнашната лидерска среща се договориха да има предсрочни парламентарни избори през април идната година, но остава отворен въпросът дали тези избори ще се произведат по съществуващия изборен модел или ще се промени изборният закон, пише \"Независен весник\". Държавната избирателна комисия казва, че е готова да проведе избори по всеки модел, за който се договорят партиите. Гражданските организации пък смятат, че е необходима промяна в модела, но времето е твърде кратко това да се направи преди тези избори, пише изданието. По-малките партии и този път, както много пъти досега, отвориха въпроса за промяна на изборния модел с един национален изборен район, който, както смятат те, би дал равни шансове на изборите и на тях, а не само на по-големите партии, пише изданието. С оглед на различните становища на политическите партии, очакванията от евентуални разговори за новите изборни правила не са много големи. По-голяма е вероятността промените да се сведат изключително до изпълнението на препоръките на ОССЕ /ОДИЧП от последните избори в страната, пише \"Независен весник\".", "date": "2019.11.04", "title": "Новият шеф на Европарламента за първи път извън ЕС - в Скопие"}
{"url": "https://www.monitor.bg:443/bg/a/view/maja-manolova-shte-iska-kasirane-na-izborite-179805", "text": "Инициативният комитет на Мая Манолова ще иска касиране на изборите. Пред БНР председателят на Инициативния комитет Никола Вапцаров обясни: „Това е въз основа на нашата убеденост, че има манипулиране на вота, което се доказва първо с множеството сбъркани протоколи, после с множеството сигнали – над 25 сигнала за купуване на гласове, също така фактът, че социологическите агенции още от сутринта, в деня на изборите, нарушиха изборното законодателство и бълваха статистики, които бяха супер обезкуражителни и нереалистични, в това число и медии. Още от сутринта те бълваха 15-18% разлика и така се запази през целия ден, което обезкуражи много хора и манипулира реално резултата на изборите“. Ще търсим съмишленици за касирането на изборите най-вече в обществото, заяви Вапцаров в предаването „Преди всички“ и добави: „Ще се опитаме да докажем това наше твърдение първо в съда и второ – пред гражданите“.", "date": "2019.11.04", "title": "Мая Манолова ще иска касиране на изборите"}
{"url": "https://www.monitor.bg:443/bg/a/view/demi-lovato-otiva-na-evrovizija-179783", "text": "Година, след като бе приета по спешност в болница заради прием на свръхдоза хероин, Деми Ловато се отправя към сцената на Евровизия. Не очаквайте обаче бившата старлетка на „Дисни“ да отпътува към Ротердам през месец май. Вместо това тя ще се включи в актьорския състав на едноименната комедия, готвена от Уил Фарел и Netflix. Филмът ще е посветен на песенния конкурс и също се очаква да направи премиерата си догодина. Ловато, която дебютира в шоубизнеса именно като актриса в „Барни и приятели“ и „Рок лагер“, ще се появи и в следващия епизод на ситкома „Уил и Грейс“. Междувременно тя готви и нова музика. коментира тя по време на събитие в Лос Анджелис. Изпълнителката на Heart Attack призова феновете си да помнят, че когато пишат коментари онлайн, обикновено от другата страна също стои човек. „Това, което хората обикновено не осъзнават, е, че съм изключително чувствителна личност. Човек съм, така че бъдете милостиви към мен“, призна още звездата. Тя допълни, че съзнава, че през последната година личният й живот е изместил фокуса от професионалните й постижения. каза още Ловато.", "date": "2019.11.04", "title": "Деми Ловато отива на Евровизия"}
{"url": "https://www.monitor.bg:443/bg/a/view/donchev-njama-danni-za-grubo-oporochavane-na-izbornija-proces-179806", "text": "„Няма данни за грубо опорочаване на изборния процес. В кампания винаги различните опоненти пускат сигнали. Това е от компетенциите на съда. Не ни притеснява”. Това заяви пред Нова телевизия Томислав Дончев относно заявката на Мая Манолова да иска касиране на изборите в София. Той отхвърли обвиненията на представители на БСП, които казват, че са преглеждали протоколите в ромските квартали на София и там се е гласувало за Йорданка Фандъкова. „Слушах анализ на социолозите, които твърдят, че няма етнически профил в гласуването. Гласовете на различните етнически общности се разпределят по равно. Публичните администрации нямат право да събират данни по етнически признак, това се прави само при преброяването. С тези клишета трябва да се работи по-внимателно”, заяви Дончев. Що се отнася до привържениците на кандидатите, които останаха под чертата в София, и защо в по-голямата си част са предпочели да подкрепят Мая Манолова или никого, но тези гласове не са отишли при Йорданка Фандъкова, Дончев каза, че не само в столицата, а и на други места, ГЕРБ са били в позиция всички да играят срещу тях. „Едно е по отношение на така наречената стара градска десница, която и като политическа позиция имаше призив да се гласува против нас и като поведение на избирателите. Според нас тя до голяма степен загуби политическата физиономия. Това е необясним ход. Съвсем друго е за партии, които дори са коалиционни партньори. Но тук анализ трябва да се прави политическа сила, по политическа сила. Не само в София, ние бяхме в позиция всички да играят срещу нас”, каза Дончев. Вицепремиерът призна, че управлението предполага „ерозия и изхабяване”. „Един действащ кмет е виновен практически за всичко – за дупката, за бордюра, за плочката. Това носи негативи. Добре познат е при влизането в избори, но носи и негативи. Трябва анализ да се направи – къде сме се представили добре, къде не сме”, каза Дончев.", "date": "2019.11.04", "title": "Дончев: Няма данни за грубо опорочаване на изборния процес"}
{"url": "https://www.monitor.bg:443/bg/a/view/kola-pomete-trima-dushi-na-spirka-vyv-varna-179807", "text": "21-годишен помете с автомобила си трима души на автобусна спирка във Варна. Инцидентът стана около 7.30 ч. тази сутрин на спирка „Тракия” на бул. „Владислав Варненчик\", съобщи БГНЕС. Водачът е управлявал лек автомобил \"Фолксваген\", не е ясно защо е изгубил управлението и е връхлетял върху хората. Тримата ранени са откарани в болница, още не е ясно какво е състоянието им.", "date": "2019.11.04", "title": "Кола помете трима души на спирка във Варна"}
{"url": "https://www.monitor.bg:443/bg/a/view/goranov-ako-vkluchim-energijata-na-manolova-spirame-aec-kozloduj-179808", "text": "Ако добавим енергията на Мая Манолова в електроенергийната система на страната, трябва да спрем АЕЦ \"Козлодуй\". Това заяви финансовият министър Владислав Горанов в студиото на bTV по повод загубата на Манолова на кметската надпревара в София. „Манолова дори не е и лява, не е ясно какъв политически субект представлява. Тя е болезнено амбициозна жена, София щеше да й е тясна, нейните амбиции и възможности са много по-големи от столичния град. Добре е, че ще има време да се подготви за своите амбициозни планове“, заяви финансовият министър. Според него добрата новина е, че София не се подведе по манипулативните внушения. Година и половина се твърдяло колко лоши неща се случвали в столицата. Запитан: \"Бюджет 2020 - предизборен ли беше\", министърът каза, че бюджетът е направен преди изборите през 2021 г. „Продължаваме 3 политики, заложени от пролетта - балансиран бюджет, 1500 лв. средна заплата, удвояване на учителските заплати сме. Учителската професия вече е доста атрактивна. Мои колеги се оплакват, че напускат скъпи служители, изпуснем ли сега да не оправим системата на средното образование, не може да говорим за качество на работната сила. Един образован човек не може да му купиш гласа нито с кебапче, нито с обещания“, допълни Горанов и каза, че на 7 ноември ще бъде гледан Бюджет 2020 в комисия.", "date": "2019.11.04", "title": "Горанов: Ако включим енергията на Манолова, спираме АЕЦ „Козлодуй“"}
{"url": "https://www.monitor.bg:443/bg/a/view/vseki-deseti-shef-dava-vaucheri-za-hrana-179796", "text": "Всеки десети работодател, или 10% от фирмите у нас, предлага ваучери за храна на стойност 60 лева на своите служители, показват данните на бизнеса за последните три години. Положението с ваучерите за храна и техният размер остава непроменено и за следващата 2020 година, става ясно от държавния проектобюджет, в който са колкото са били и средствата за тази и миналата 2018 г. Ваучерите за храна са най-предпочитаният метод от фирмите в България за предоставяне на допълнителни месечни доходи на служителите. Този вид социална придобивка за работниците е регулирана от наредба №7 на финансовото министерство от 2003 г. Редица са предимствата за работодателите от внедряване на решението „Ваучер Храна“. Те са свързани с оптимизиране на разходите, повишаване на цялостната мотивация и ефективност на работещите, както и подобряване на имиджа на самата компания. Недостатъците са за държавната хазна, в която Последната промяна на квотата за размера на ваучерите за храна е от 2015 година, когато депутатите гласуваха 20 млн. лева повече. И тогава, и към днешна дата максималният размер на ваучерите е 60 лева, като тази сума не се облага с данъци и осигуровки. Тя обаче може да се използва само за покупка на хранителни продукти, без алкохол и цигари, които са акцизни стоки. Според данни на КТ „Подкрепа“ около 400 000 работници в момента получават ваучери за храна. Синдикатът настоява квотата да се увеличи с 30 млн. лв., но това не е предвидено във вече гласувания от Министерския съвет бюджет. Искане за увеличение на квотите за ваучери за храна във финансовото министерство не е постъпвало, твърдят от ведомството пред бТВ. Според експерти от министерството увеличение на квотата не се налагало, тъй като имало за тази година. Освен това пазарът на ваучери за храна бил достигнал границите на насищане на услугата. Още през миналата година финансовият министър Владислав Горанов пък коментира, че даването на ваучери не може да бъде безлимитно, защото това са загуби за бюджета от социални и данъчни приходи. Тогава той алармира и че има некоректни работодатели, които намаляват възнагражденията на служителите си с размера на ваучерите.", "date": "2019.11.04", "title": "Всеки десети шеф дава  ваучери за храна"}
{"url": "https://www.monitor.bg:443/bg/a/view/viki-tomova-otnovo-e-pyrva-raketa-na-bylgarija-pri-tenisistkite-179825", "text": "Виктория Томова отново е първа ракета на България в световната ранглиста по тенис. Тя прогресира с пет места до 159-ото в подреждането на WТА с 373 точки и изпревари Изабелла Шиникова, която я измести преди две седмици. Шиникова остана 163-а с 366 точки. Сред българките в подреждането следващата най-добре класирана е Елица Костова на 193-о място с 303 точки, а Александрина Найденова е 229-а с 265 точки в актива си. Сесил Каратанчева е извън първите 350 при дамите.  Австралийката Ашли Барти, която спечели Шампионата на WТА на осемте най-добри през сезона, заслужено завършва годината като номер 1. Тя продължава да води със 7851 точки, като увеличи аванса си пред Каролина Плишкова (Чехия), която е втора с 5940 точки. Трета е Наоми Осака (Япония) с 5496 и други.", "date": "2019.11.04", "title": "Вики Томова отново е първа ракета на България при тенисистките"}
{"url": "https://www.monitor.bg:443/bg/a/view/kambitov-napuska-napylno-vlastta-v-blagoevgrad-v-ribnovo-feim-isa-bie-minka-kapitanova-179812", "text": "\"Страшно съм изненадан от резултата, още не мога да разбера къде съм сгрешил и защо благоевградчани ме наказаха. Отказвам се от мястото на общински съветник, но оставам член на ГЕРБ“, обяви на изненадваща пресконференция късно снощи бившият вече кмет на Благоевград Атанас Камбитов. Той претърпя съкрушителна загуба от Румен Томов с над 15% разлика. Повод да вземе решението за напускане изцяло властта в Благоевград му дадоха и думите на премиера Бойко Борисов, казани малко по-рано на пресконференция в София: „Как ГЕРБ да спечели в Благоевград, като Камбитов ми играе ръченица с пари на челото, или пък в Сандански – Александър Манолев с къщата му за гости. Но добре ги наредиха. За Благоевград ме е яд, там няма нещо ненаправено“, с горчивина каза премиерът. И продължи: „Преди да стане кмет на Банско, Иван Кадев дойде в Бояна при мен, той беше секретар на общината, бивш шеф на ДАНС в Благоевград, работел е с мен човекът. Вика ми: „Ще изгуби Икономов“. Събрах ги – Камбитов, Икономов, Котев и им казах: Ще загубите! Не, ще спечелим! Добре! Сега ще направим промени. Но по-добре за партията е да се очисти, да си направи изводите и да се обнови.“ Снощи до късно в щаба на победителя Румен Томов се лееше уиски и района се огласяше от възгласа „Победа.“ За доброто настроение допринесе и ромският вокално-инструментален състав „Мачките“.   Резултатът от сагата с ареста и последвалото освобождаване на Ахмед Башев в Гърмен е, че кметът на с. Рибново Феим Иса е новият общински кмет. Като кандидат на ДПС той спечели надпреварата срещу досегашната кметица Минка Капитанова, издигната от Български демократичен център. На първия тур разликата между двамата беше около 900 гласа в полза на Феим Иса. „Загубихме в едни доста емоционални избори – през целия ден тук имаше полиция, жандармерия, арестуваха Башев, за когото четох, че купувал гласове в моя полза, а Иса дойдоха да го подкрепят всички кметове от ДПС – от Якоруда, Белица и откъде ли не. Да, загубихме, но животът продължава“, обобщи философски вече бившата кметица на Гърмен Минка Капитанова. Днес сутринта Ахмед Башев каза пред bTV, че не знае защо е бил арестуван и, че ще си търси правата в съда.", "date": "2019.11.04", "title": "Камбитов напуска напълно властта в Благоевград, в Рибново Феим Иса бие Минка Капитанова"}
{"url": "https://www.monitor.bg:443/bg/a/view/hlapeta-vljazoha-v-bolnicata-sled-katastrofa-s-karuca-179819", "text": "Две хлапета на по 7 и 13 години са настанени в сливенската МБАЛ „Д-р Иван Селимински“ след поредна катастрофа на път ІІ-48 по пътя между Котел и село Градец. Инцидентът с използваната от децата каруца с впрегнат кон е станал на 2 ноември около 17,45 часа. Каруцата е била ударена от лек автомобил „Опел Вектра“, каран от 55-годишен жител на Котел при все още неизяснени обстоятелства. Според запознати децата не успели да удържат юздите и животното навлязло в насрещното платно, а водачът на автомобила просто нямал време да реагира, въпреки че карал със сравнително ниска скорост. Малчуганите са настанени в болницата, според лекарите нямало основания за безпокойство, нараняванията им били сравнително леки за подобен удар. Ранените са от село Градец, тепърва ще се изяснява чий е бил впрягът и защо те са били пуснати да го карат без възрастен придружител. Няма данни за употреба на алкохол от шофьора. Без данни за алкохолна злоупотреба от водачите е станало около 10.20 часа на 1 ноември ПТП между селата Бял извор и Тракия, при което са пострадали 7 души, а един е настанен в старозагорската УМБАЛ „Проф. д-р Стоян Кръстевич“ с опасност за живота. При мелето са се ударили последователно три леки коли и камион. Причината е опит за изпреварване и навлизане в насрещната лента за движение от 27-годишен новозагорец, който бил зад волана на „Фолксваген“.Тежко пострадалият е на 51 години от Стара Загора, който се намирал в купето на спряна край пътя лека кола.", "date": "2019.11.04", "title": "Хлапета влязоха в болницата след катастрофа с каруца"}
{"url": "https://www.monitor.bg:443/bg/a/view/novite-kmetove-okonchatelni-rezultati-pri-100-obraboteni-protokoli-179799", "text": "ЦИК оповести данните от балотажа на местния вот при обработени 100% от изборните протоколи. Ето какво показват данните към 05.00 часа: Новият кмет на Благоевград е независимият кандидат Румен Томов. За него на балотажа са гласували 56,61% (18 639 гласа). Досегашният кмет Атанас Камбитов остана втори с 40,98% (13 494 гласа). Новият кмет на Варна е Иван Портних от ГЕРБ с 60,79% (49 207 гласа). Втори остана Костадин Костадинов с 35,99% (29 138 гласа). Новият кмет на Видин е Цветан Ценков от Местна коалиция СДС (НДСВ, Нова алтернатива, ЗНС, БЗНС, БДСР), който получи 58,27% (11 610 гласа). Втори остана Огнян Ценков от ГЕРБ с 39,49% (7869 гласа). Новият кмет на Добрич е Йордан Йорданов от Местна коалиция ДБГ (ДБГ, НДСВ, ССД, ГН) с 66,54% (18 898 гласа). Втора остана Надежда Петкова от Местна коалиция ГЕРБ (СДС) с 31,97% (9079 гласа). Новият кмет на Ловеч е Корнелия Маринова от ГЕРБ с 48,45% (8395). Втора остана Радина Банкова от „БСП за България“ с 46,45% (8048 гласа). Новият кмет на Пазарджик е Тодор Попов от Местна коалиция „Новото време“ с 56,11% (17 169 гласа). Втори остана Благо Атанасов Солов от Местна коалиция „БСП за България“ (Земеделски народен съюз, Партия на Зелените, Социалдемократическа партия, НФСБ, Движение за радикална промяна \"Българска пролет\") с 41,05% (12 561 гласа). Новият кмет в Перник е Станислав Владимиров от „БСП за България“ с 50,27% (18 652) гласа. Втора остана Вяра Церовска от ГЕРБ с 47,68% (17 694 гласа). Новият кмет на Плевен е Георг Спартански, подкрепен от Инициативен комитет - Община Плевен, с 50,6% (22 240 гласа). Втори остана Мирослав Петров от ГЕРБ с 47,24% (20 762 гласа). Новият кмет на Пловдив е Здравко Димитров от ГЕРБ с 57,32% (46 887 гласа). Втори остана Славчо Атанасов от Местна коалиция „НФСБ (ВМРО-БНД)“ с 38,1% (31 161 гласове). Новият кмет на Разград е Денчо Бояджиев от „БСП за България“ с 54,32% (8881 гласа). Втори остана Валентин Василев с 42,48% (6945 гласа). Новият кмет на Русе е Пенчо Милков от Местна коалиция БСП за България (АБВ, Движение за радикална промяна Българската пролет, ПД Социалдемократи) с 60,53% (30 975 гласа). Втора остана Диана Иванова с 36,63% (18 746 гласа). Новият кмет на Силистра е Юлиян Найденов от ГЕРБ с 52,12% (8540 гласа). Втори остана Момчил Неков от Местна коалиция БСП за България (БСП за България, НДСВ, ДРП Българската пролет, МИР) с 45,63% (7477 гласа). Новият кмет на Сливен е Стефан Радев от ГЕРБ с 64,75% (21 109 гласа). Втори остана Кольо Йорданов Милев от „БСП за България“ с 32,71% (10 663 гласа). Новият кмет на Смолян е Николай Мелемов от ГЕРБ с 56,73% (9113 гласа). Втори остана Стефан Атанасов Сабрутев от „БСП за България“ с 40,52% (6509 гласа). Новият кмет на София е Йорданка Фандъкова от Местна коалиция ГЕРБ (СДС) с 49,98% (209 542 гласа). Втора остана независимият кандидат Мая Манолова с 45,13% (189 176 гласа). Новият кмет на Търговище е Дарин Димитров от ГЕРБ с 69,41% (16 673 гласа). Втори остана Хамди Мехмедов Илиязов от Движение за права и свободи (ДПС) с 29,27% (7032 гласа). Новият кмет на Шумен е Любомир Христов от ГЕРБ с 48,57% (12 538 гласа). Втори остана Венцислав Венков от „БСП за България“ с 48,27% (12 461 гласа). Новият кмет на Ямбол е Валентин Ревански от „Пряка демокрация“ с 61,92% (12 722 гласа). Втори остана Катя Георгиева от „БСП за България“ с 35,27% (7247 гласа). Още на първи тур бяха избрани кметове в 9 областни града На първи тур на местните избори градоначалници избраха в Бургас, Велико Търново, Враца, Габрово, Кърджали, Монтана, Стара Загора, Хасково и Кюстендил. В 8 от тях - победители станаха кандидатите на ГЕРБ, а в 1 - на ДПС. С най-високи резултати бяха трима кметове. Най-категорична бе победата във Враца на Калин Каменов от ГЕРБ, който събра 72,8% подкрепа и ще бъде начело на града за втори мандат. В Монтана - Златко Живков от местна коалиция СДС-ГЕРБ спечели рекорден шести пореден мандат с 71,7% одобрение. Той управлява града вече 20 години, а с тази победа му предстоят нови 4. В Стара Загора - безапелационната победа бе за Живко Тодоров от ГЕРБ с 68,6%. Той ще бъде кмет за трети мандат. С не по-малко впечатляващ резултат на първи тур в Бургас бе Димитър Николов от ГЕРБ, който спечели четвърти пореден мандат. Той събра 65,8% от гласовете в града при 10% за втория - Николай Тишев от БСП. И Велико Търново запази досегашния си градоначалник - Даниел Панов - с 60,5% подкрепа, той ще управлява града трети мандат. Весела Лечева от местна коалиция, подкрепена от БСП, остана втора. Пореден пети мандат за Хасан Азис от ДПС в Кърджали с 53,02% на сто от гласувалите. Там едва една трета от гласовете отидоха за Никола Чанев от ГЕРБ. Таня Христова ще управлява за трети мандат Габрово с 58,6% подкрепа. Кандидатът от местна коалиция, подкрепена от БСП Ивелин Николов остана втори с малко над 17%. Петър Паунов от местна коалиция, подкрепена от ГЕРБ, застава начело на Кюстендил за четвърти пореден път с 54,9% одобрение. Независимият Здравко Милев остана втори. Станислав Дечев е новият кмет на Хасково с 51,7% от гласовете. Опонентът му от БСП Коста Стоев събра 17% подкрепа.", "date": "2019.11.04", "title": "Новите кметове: Окончателни резултати при 100% обработени протоколи"}
{"url": "https://www.monitor.bg:443/bg/a/view/bylgarija-s-protestna-nota-iskame-objasnenie-za-dumite-na-makron-179813", "text": "България връчва протестна нота във френското външно министерство. Тя ще бъде издадена от посланика ни в Париж Ангел Чолаков. Вицепремиерът Екатерина Захариева е дала инструкции да бъде поискано обяснение за думите на френския президент Еманюел Макрон, които предизвикаха напрежение между Франция и България. Днес се очаква и среща с френската посланичка у нас Флоранс Робин в българското външно министерство. Напрежението между Париж и София се покачи, след като беше разпространен цитат от интервю на Макрон за крайнодясно списание. Според извадка от публикацията Макрон е казал, че предпочита \"легалните мигранти от Гвинея и Кот д'Ивоар, вместо пристигащи в страната чрез нелегалните украински или български канали\". Това изказване породи остри реакции както у нас, така и в Украйна. Припомняме, че френският президент Еманюел Макрон е провел телефонен разговор с премиера Бойко Борисов. Макрон е заявил, че никога не е критикувал българските граждани, работници или институции.", "date": "2019.11.04", "title": "България с протестна нота, искаме обяснение за думите на Макрон"}
{"url": "https://www.monitor.bg:443/bg/a/view/stefan-komandarev-piratstvoto-prodyljava-da-e-goljam-problem-v-bylgarija-179786", "text": "Хората, които искат да променят нещата, не се страхуват от истината, каза в интервю за \"Монитор\" режисьорът. - Свързахме се със синдикалната организация на служителите в МВР още когато се появи тази идея за филма. И нейните представители я прегърнаха още тогава. Те всъщност правят доста читави неща – освен чисто синдикалните искания нощният труд да не се оценява на 25 стотинки на час и т.н., те основно се опитват да върнат достойнството на полицаите. Това достойнство преминава донякъде и през това да се каже истината. С тях имаме кампания с книгата и сайта „В кръг“, в рамките на която събираме истински истории с полицаи. След като им разказахме за идеята ни, започнахме срещи с полицаите. Насъбрахме много сериозна база данни от истински истории. След това започнахме да пишем. И тогава им звъняхме постоянно с допълнителни въпроси като „В тази ситуация така може ли да се направи? Как се случва?“ Тоест, те през цялото време ни съветваха. След това им давахме да четат всеки един от вариантите на сценария, защото в крайна сметка искахме филмът да е истински, въпреки че в основата си е художествена измислица. - Според мен не. Хората, с които ние се срещахме, бяха наистина достойни полицаи. Неслучайно няколко пъти акцентирам върху думата достойнство. Тях самите ги боли от тези несъвършенства в системата, от случаите, когато нещата не са както трябва. Защото това е петно по репутацията на всички полицаи. В крайна сметка те работят за смешни пари, облечени са лошо, не ги обичат и нямат висок социален статус. Така че те нещата са комплексни. Тези, които искат да променят нещата, те не се страхуват от истината. - Да, използвал съм такъв подход и за предишни свои филми, макар че до преди „Посоки“ не съм заснемал всички сцени предварително. Това е нещо, което изключително много помага. Дългите репетиции, тези проби – те са изключително полезна подготовка както за мен, така и за екипа. Така по време на реалните снимките – в 12-те нощи, в които заснехме „В кръг“, нещата се получиха толкова хубаво и лесно. Цареше атмосфера на майтапи, на приятелство, взаимопомощ. Всичко това се получава, защото бяхме много добре подготвени. Това е стил, който на мен ми харесва. На актьорите също им харесва наистина да поработят върху филма. С Ирини (Жамбонас – б.а.) и Стефан (Денолюбов – б.а.) започнахме да се събираме и да обсъждаме сценария 5-6 месеца преди снимките. Актьорите по някакъв начин стават като съавтори на сценария по време на напасването им към персонажите. Така че това е взаимен процес. Другият плюс е, че когато си много добре подготвен по време на снимките, си и много спокоен. А когато си спокоен, много по-лесно можеш да импровизираш. От тази импровизация понякога се раждат много хубави неща. Обратното - когато си неподготвен, ти си напрегнат, стегнат и тогава нещата не се получават толкова добре. - Имаше много такива моменти. Трудно ми е да си спомня, защото мина вече една година от края на снимките. Момент на импровизация беше например една от последните сцени с Ирини и Стефан, когато той избърсва сълзата й. Това беше нещо, което се роди там, на място. Имаше доста такива моменти и това е възможно точно заради добрата подготовка. - Още в „Посоки“ ми хареса тази идея. И той беше нискобюджетен филм, но не чак толкова нискобюджетен като този. Приятели се шегуват с мен, че филмите ми стават все по-евтини и по-евтини и не се знае как ще свърши това. Първо, по този начин се работи много по-бързо. Второ, на мен много повече ми харесва като стил на работа и стил на филма. Стои истински, документално и реално. В същото време това е страхотно актьорско предизвикателство, защото е много по-лесно да заснемеш всичко на парче – веднъж влизаш през вратата, веднъж имаш близък план и поглеждаш и после всичко се нарежда на монтажа. Докато тук монтаж почти нямаше. Освен това ние, докато снимахме тези 12 нощи, всеки ден ходихме при нашия монтажист и виждахме с какво разполагаме. Тоест, когато свършихме снимки, филмът беше и монтиран, което беше супер. - О, да. В Сараево публиката беше наистина международна, защото фестивалът е голям и се изсипват хора от цял свят. Реакциите на зрителите бяха страхотни и това беше успокоението, че сме се справили, предвид че те се смееха там, където трябваше да се смеят, включително и плакаха на някои моменти. После дойде и прожекцията във Варна, където „В кръг“ спечели наградата на публиката на фестивала „Златна роза“. До момента навсякъде, където сме имали прожекции както в България, така и по света, публиката се радва. - Винаги го има това притеснение и слава Богу! Защото ако взема да си повярвам много, просто със следващия филм ще се издъня. Всеки филм е сам по себе си и се прави като за последен. Трябва да дадеш максимума от себе си. Независимо дали си актьор или режисьор, най-опасно е да се вземеш на сериозно. - Да, разбира се. Вижте, това е част от т.нар. инфантилно мислене. Да се направиш, че нещо го няма. Тоест, да си мислиш, че като махнеш един паметник, ще махнеш и тези 45 години комунизъм. Да, ама този период го е имало и той е част от нас. По-скоро трябва да си спомняме, че го има, за да не се повтори. Опитът да се „изтрива“ миналото е незрял механизъм за справяне с травмите, които има обществото. Не бива да се опитваме да ги заметем под килима. И от предишната ми професия – чисто лекарската, знам, че ако една травма, особено психическа, остане капсулирана дълбоко в подсъзнанието, тя много повече разболява, отколкото ако бъде извадена на показ и анализирана. Други симптоми са, че вместо да се опитваме сами да си поемем отговорността, всеки един по единично - и в моменти на избори, и във всекидневния ни труд и живот - ние чакаме да дойде някой спасител. Това е пак част от проблематичното мислене, инфантилното мислене: „Абе, аз ще мина метъра. Някой друг ще свърши черната работа“. Не става така. - Да, гледаха го. Дори синът ми участва като син на героя на Асен Блатечки. В „Посоки“ игра дъщеря ми и след това вкъщи стана страшно. Единственият шанс да възстановя семейния мир беше да намеря роля и на сина ми. Но да, гледаха го. Те са едни от първите зрители. Относно това дали го разбират, това е процес на научаване, на разбиране. Те не могат да знаят всичко. Но от нашите разговори вкъщи и от филмите, които аз се опитвам да им пускам, научават. Непрекъснато правя някакви списъци със задължителни големи филми от световното кино, които трябва да изгледат. И водим голяма борба с телефоните и таблетите. - Не го препоръчвам. По-скоро искам да четат книги на първо място. И след това да гледат качествени филми. Така че мисля, че те имат някаква картина за нещата. Зависи от семейството, от родителите. Чак след това зависи от училището и от други места. Училището не може да поеме родителската функция. - От разпространението в Португалия тръгна всичко, да. Това е една от причините да пускаме „В кръг“ първо тук, в България. Тук пиратството наистина продължава е страшен проблем. „Посоки“ беше на второ място в боксофиса в края на третата си седмица на екран, когато излезе в торентите. Беше отвратително. Само за един час имаше 25 хиляди изтегляния. Същото е като да ви кажа, че днес са откраднати 25 хиляди колелета в София. Едното е кражба и другото е кражба. Краде се нещо и с него се върти бизнес. Така е и с пиратството, защото като отворите даден сайт с торенти, ще видите колко реклами има в него. - Има още много какво да се желае. Трябва да има повече филми. Да има по-голям шанс, макар и с по-малко финансиране, за младите колеги. Това е наистина здравословно. Те да правят повече филми и да се увеличава конкуренцията. Няма друг начин.", "date": "2019.11.04", "title": "Стефан Командарев: Пиратството продължава да е голям проблем в България"}
{"url": "https://www.monitor.bg:443/bg/a/view/ot-1-januari-gyrcija-maha-dds-za-novite-jilishta-179810", "text": "От 1 януари в Гърция отпада ДДС от 24% за жилища строени след 2006 г., като се очаква мярката да облагодетелства купувачите на 90 000 имота, обявени в момента за продажба, пише в. „Катимерини”. Преди 13 години данъкът бе въведен само за новостроящите се жилища, с изключение на първото жилище на домакинството, което е освободено от него. 74 264 от чакащите сделка имоти или 85% са в района на Атика, където е концентрирана по-голямата част от новото строителство. Според данните от обявите, най-много недвижими имоти са построени след 2006 г. в северните и източните предградия на гръцката столица. Там делът на новите жилища е 41%, при среден за цялата страна 30 на сто. В центъра на Атина пък едва 15% от продаваните жилища са нови. Продавачите на такива имоти вече реагират на очакваната промяна и в офертите не е включен ДДС. Гръцките брокери обаче се опасяват, че малко преди отмяната на ДДС да влезе в сила ще има продавачи, които ще побързат да надуят цените и след това да ги намалят и така на практика да приложат триковете на търговците в големите вериги, преди да обявят промоции. Отмяната на ДДС за нови жилища се отнася и за площите, с които инвеститорът обезщетява собствениците на терените, където е вдигната сградата, уточнява изданието. Според експерти, цитирани от „Катимерини”, мярката ще облагодетелства около 160 професии, свързани със строителството и продажбите на жилища, ще доведе до намаляване на безработицата, увеличаване на събираемостта на данъците и ще подобри финансовото състояние на купувачите. Банките също ще бъдат облагодетелствани, защото ще получат възможност по-бързо да продадат немалкото имоти, иззети от тях по време на кризата от неизправни длъжници.", "date": "2019.11.04", "title": "От 1 януари Гърция маха ДДС за новите жилища"}
{"url": "https://www.monitor.bg:443/bg/a/view/trymp-iska-da-se-razkrie-samolichnostta-na-razoblichitelja-vyzbudil-impijchmynta-179811", "text": "Президентът на САЩ Доналд Тръмп призова да бъде разкрита самоличността на разобличителя, който подаде сигнал срещу него, който стана причина за започването на разследването срещу него за импийчмънт, предприето от Камарата на представителите (долната камара на Конгреса на САЩ), която е контролирана от Демократическата партия, съобщава \"Ройтерс\". Според Тръмп въпросният разобличител бил предоставил фалшива информация. Без да представи доказателства, президентът на САЩ намекна, че той може да е виновен за измама.", "date": "2019.11.04", "title": "Тръмп иска да се разкрие самоличността на разобличителя, възбудил импийчмънта"}
{"url": "https://www.monitor.bg:443/bg/a/view/shefyt-na-makdonalds-uvolnen-zashtoto-ne-precenil-s-kogo-da-pravi-seks-179809", "text": "Президентът и главен изпълнителен директор на веригата ресторанти за бързо хранене Макдоналдс (McDonald's) Стив Истърбрук се оттегли от поста заради връзка със служителка на американската компания, предадоха световните агенции. Романсът бил по взаимно съгласие. Съветът на директорите на Макдоналдс обаче заяви, че 52-годишният Истърбрук е нарушил правилата на компанията и е показал лоша преценка. \"Това беше грешка. Предвид ценностите на компанията, съм съгласен с мнението на Съвета на директорите, че за мен дойде време да продължа напред\", написа Истърбрук в електронно писмо до служителите на Макдоналдс. Правилата на компанията забраняват на мениджърите да имат връзки с подчинени. За нов президент и главен изпълнителен директор на Макдоналдс бе избран Крис Кемпчински. 51-годишният Кемпчински досега оглавяваше подразделението на компанията в САЩ, което има около 14 000 ресторанта за бързо хранене. Американската корпорация е един от гигантите в бранша. Макдоналдс има общо над 38 000 заведения в повече от 100 държави по света. Стив Истърбрук, британски бизнесмен, застана начело на американската компания през март 2015 г., припомня ДПА. Франс прес отбелязва, че под неговото ръководство Макдоналдс е удвоила своята пазарна капитализация и всяка година е увеличавала чистата си печалба. Истърбрук обаче не успя да обърне тенденцията на постепенен спад на продажбите. Подобно на други големи вериги за бързо хранене, Макдоналдс е изправена пред промяна на навиците на потребителите, които се стремят към по-здравословно хранене, отбелязва Франс прес.", "date": "2019.11.04", "title": "Шефът на Макдоналдс уволнен, защото не преценил с кого да прави секс"}
{"url": "https://www.monitor.bg:443/bg/a/view/studenti-tegljat-do-8-bona-za-rabota-v-chujbina-179782", "text": "Студентите у нас теглят между 5000 и 8000 лева кредит, за да могат да работят през лятото в чужбина. Сумата обикновено покрива разходите за транспорт, докато някои използват парите, за да платят и семестриалните си такси в чуждестранен университет. Това каза председателят на Асоциацията на кредитните посредници в България (АКПБ) Деян Василев за „Монитор”. Рядкост е студенти да се допитват до кредитни консултанти. Обикновено това го правят родители, които искат да теглят сума, защото децата им нямат достатъчно доходи. „Това са големи изключения - понякога родители теглят ипотеки, за да купят жилище на децата си”, каза Василев. Той допълни, че в случай че студент тегли пари, то той „Учащите теглят, за да си платят билетите до дадена страна или когато искат лятото да работят в далечни страни, като в Америка например”, уточни председателят на АКПБ. Според него сумите може и да са по-големи, но условията за това у нас не са толкова благоприятни. „Във Великобритания лихвите по кредитите за образование са по-добри и може да се отлагат”, даде пример Василев, като спомена, че подобен вид кредит, субсидиран от държавата, съществува и у нас и се тегли за срок от 5 години. При теглене на кредит, студентите вписват родителите си като гаранти. Това е по-обичайно при ипотеките, макар и при потребителските кредити, в случай на по-ниски доходи, някои също да прибягват до това да вписват настойниците си като съдлъжници. Скорошно проучване сочи, че 52,2% от студентите у нас се справят добре с личните си финанси. 10% от анкетираните са отличници по мениджмънт, а на парите, показват данните на JA България и NN България. Близо 70% следят своя бюджет веднъж седмично или месечно, като водещо място в записването води бележникът (34.1%). Средно 13% пък спестяват част от своя месечен доход, но въпреки това 37% от всички отговорили биха спестявали, за да стартират бизнес. Финансисти съветват Според тях така се получава авариен фонд или буфер, който може да се използва в спешни случаи като катастрофи, операции. „Спестените пари трябва да може да ни стигнат за покриване на разходите за живот за поне 3 месеца”, каза Василев. По думите му, ако нямаме такъв буфер, то ще прибегнем до теглене на бързи кредити, а това може да доведе до потъване. „Не е хубаво да се теглят кредити за ваканции или някакви стоки за потребление”, коментира още Василев, като посъветва да търсим финансиране повече за дейности, които ни образоват и обогатяват. „Дали това ще е купуването на кола, с която ще се придвижваме, или както в случая - образование в чужбина, пак трябва да ни помогне на развитието”, завърши Василев.", "date": "2019.11.04", "title": "Студенти теглят до 8 бона за работа в чужбина"}
{"url": "https://www.monitor.bg:443/bg/a/view/40-godini-ot-prevzemaneto-na-amerikanskoto-posolstvo-v-teheran-179816", "text": "Иран отбелязва днес годишнината от превземането през 1979 г. на американското посолство в Техеран от ирански студенти и последвалата заложническа криза, продължила 444 дни, предаде Асошиейтед прес. Проявите по повод годишнината включват митинг на хардлайнери при някогашното посолство и реч на главнокомандващия сухопътните сили генерал Абдолрахим Мусави. Държавната телевизия съобщи, че митинги по случай годишнината ще се състоят в близо 1000 града в страната. Хиляди хора се стекоха сутринта пред бившето посолство на САЩ в центъра на иранската столица, скандирайки \"Смърт на Америка\", посочват Франс прес и Ройтерс. Телевизията показа кадри от демонстрации на много други места, като втория по големина град Машхад в Северен Иран и в третия по големина - Исфахан, в централната част на страната, а също от Илам, Бушехр, Ахваз и Шираз на юг, от Захедан на югоизток и Казвин и Табриз на север. Според близката до консерваторите осведомителна агенция Мехр в митингите в страната участват \"иранските власти на най-високо равнище и милиони жители\". В Техеран мъже, жени (повечето с фереджета) и деца издигаха плакати, на които на английски език и фарси пишеше \"Смърт на Америка, смърт на Израел, победа на исляма\" или такива с подигравателен текст към американския президент Доналд Тръмп. Участниците развяваха многобройни жълти знамена, на които пишеше \"Долу Америка\". На 4 ноември 1979 г. студенти ислямисти превземат посолството на САЩ и вземат за заложници 52 американски дипломати, които държат в продължение на 444 дни.", "date": "2019.11.04", "title": "40 години от превземането на американското посолство в Техеран"}
{"url": "https://www.monitor.bg:443/bg/a/view/kakvo-se-krie-v-tymnite-mu-materii-video-179775", "text": "Какво се крие в „Тъмните му материи“? Ако трябва да отговорим на този въпрос само с една дума, то тя ще е „приключение“. Но, както знаем, в мрака се крие много повече от очевидното. На пръв поглед поредицата, вдъхновена от едноименната трилогия на Филип Пулман, разказва банален сюжет. В епицентъра на събитията е опърничаво сираче, отгледано от професори в колеж в Оксфорд, от което зависи съдбата на човечеството. Но това далеч не ознаава, че историята на детето не заслужава да бъде разказана. Става въпрос за Лайра, чиято роля е поверена на 14-годишната актриса Дафни Кийн. Тя расте в свят, в който има Не става въпрос за демоните, които всеки крие в себе си, а за животно, което е твой постоянен спътник. Тези същества говорят, приемат образ, който съответства на душата ти и най-големият морален упадък се крие в това да докоснеш чужд демон. Ако това не ви заинтригува достатъчно, можем да вмъкнем и факта, че в историята ще се появят вещици. О, и Джеймс Макавой е сред главните попълнения в каста. Той влиза в образа на лорд Азраел, който е чичо на Лайра (ако сте чели книгите на Пулман знаете, че връзката им е една идея по-силна). Актрисата Рут Уилсън („Аферата“, „Лутър“) също е сред главните заподозрени в „Тъмните му материи“ и се разхожда в токчетата на Мариса Колтър. В поредицата с участие се разписват още Лин-Мануел Миранда, Кларк Питърс, Левин Лойд, Ан-Мари Дъф и други. Част от критиците зад Океана побързаха да обобщят, че Не мисля и че някой се опитва да го превърне в това. Не е и „Хрониките на Нарния“, въпреки че има сходства, най-вече заради говорещите животни (но това включва и редица други филми и сериали). Все пак, ако историята не ви е по вкуса, „Тъмните му материи“ си заслужава отделеното време и заради красивите кадри. От днес българските зрители вече могат да гледат поредицата в стрийминг платформата HBO GO, като сюжетът на първи сезон ще се разгърне за осем епизода време. Припомняме, че през 2007 г. на бял свят се появи „Златният компас“ - филмовата адаптация по трилогията на Пулман. Лентата спечели престижните награди „Оскар“ и БАФТА за визуални ефекти. Но дори участието на Никол Кидман и Даниел Крейг не успя да изстреля продукцията в списъка с филми, които заслужават да ги гледаш повече от веднъж и неслучайно втора част така и не бе заснета. Новата интерпретация на „Тъмните му материи“ обаче вече е крачка напред, тъй като създателите на шоуто имат зелена светлина за още един сезон с осем серии.", "date": "2019.11.04", "title": "Какво се крие в „Тъмните му материи“? (+ВИДЕО)"}
{"url": "https://www.monitor.bg:443/bg/a/view/infarktni-balotaji-v-kaspichan-i-shumen-179804", "text": "Кандидатът на ГЕРБ за втори кметски мандат в Шумен Любомир Христов спечели в неделя балотажа срещу опонента си от БСП Венцислав Венков. Фотофиниш определи новия обитател на кабинета на \"Славянски\" 17, а Христов изпревари кандидата на социалистите със 77 гласа. За новия стар кмет са гласували 12 538 души или 48,57 процента от всички, които са застанали пред урните на втория тур. Бившият журналист и екс областен управител Венцислав Венков е само на 3 десети зад победителя с 48,27 на сто от неделния вот. Малката разлика не е нещо ново за Шумен. През 2007 година тогавашният кандидат на ГЕРБ Веселин Златев и на БСП Красимир Костов изравниха в предпоследната секция резултата и сведоха разликата помежду си до нула гласа. Тогава развръзката дойде от секцията в село Мадара. Там БСП спечели с 52 гласа и Костов стана кмет и управлява Шумен в продължение на два мандата. Близо година се точиха съдебни дела по жалби на кандидата на ГЕРБ, но те не доведоха до никакъв резултат. 53 гласа натежават и за избора на новия-стар кмет на Община Каспичан Милена Недева. Недева имаше зад гърба си два мандата като кмет на ГЕРБ, но вътрешнообщински преврат при номинациите в Каспичан я остави на второ място. Вместо смятаната за успешна кметица местната структура издигна Юлия Вълчева Добрева-Петрова. Недева се яви на изборите като независим кандидат, издигнат от инициативен комитет, стигна до балотаж, побеждавайки кандидатурата на БСП, а в неделя спечели и кметското място с 53 гласа повече от официалния кандидат на партията си. Няма информация Недева да е прекъсвала партийния си стаж в ГЕРБ.", "date": "2019.11.04", "title": "Инфарктни балотажи в Каспичан и Шумен"}
{"url": "https://www.monitor.bg:443/bg/a/view/vetrovito-vreme-v-nachaloto-na-sedmicata-179801", "text": "Новата седмица ни посреща с ветровито време в почти цялата страна. В по-голямата част от страната е обявен жълт код за умерен до силен южен вятър на моменти поривите ще достигат до 90 км/ч. Само в областите Плевен и Видин такова предупреждение не е в сила, съобщи Нова телевизия. Иначе денят ще бъде доста динамичен, с повече слънчеви часове в Североизточна България. На югозапад ще е предимно облачно и със слаби валежи от дъжд. Привечер в Западна България вятърът ще отслабне и ще се ориентира от запад. Благодарение на него днес ще усетим още по-чувствително затопляне. Дневните температури в понеделник ще бъдат между 18 и 23 градуса. На места в Централна Северна България ще достигат и до 25-27. Планините никак няма да бъдат приветливи. Там ще е предимно облачно и с валежи. Вятърът ще е силен, на моменти - дори бурен. Температурата на височина 1200 метра ще е към 15 градуса. През нощта срещу вторник в Централна България ще превали. Утре облачността ще се разкъса и на много места ще намалява до слънчево. Вятърът отново ще е южен, предимно умерен. Той ще задържи температурите високи. В средата на седмицата ще има разкъсана облачност, като над западните и южните райони тя ще бъде значителна. В четвъртък на отделни места ще превали дъжд. Ще остане ветровито и топло за сезона. В петък в Западна България ще превали, на повече места и повече като количество - в югозападните райони. През нощта срещу събота ще превали и в централните и източните райони, а в западните валежите ще спрат. В събота ще има променлива облачност и на места в западните и южните райони ще превали дъжд. Дневните температури ще са с градус-два по-ниски.", "date": "2019.11.04", "title": "Ветровито време в началото на седмицата"}
{"url": "https://www.monitor.bg:443/bg/a/view/hamiltyn-vleze-v-istorijata-s-shesta-svetovna-titla-vyv-formula-1-179802", "text": "Голямата звезда на „Мерцедес“ Люис Хамилтън спечели световната титла в Гран При на САЩ и влезе в историята на Формула 1 като шесткратен световен шампион. Британецът изпревари Хуан Мануел Фанджо и вече изостава само от легендата на спорта – седемкратния шампион Михаел Шумахер. Люис остана втори снощи на пистата в Остин, Тексас, но това му бе предостатъчно да грабне титлата два старта преди финала на шампионата. Победата спечели съотборникът на шампиона в „Мерцедес“ Валтери Ботас. Финландецът показа много силно представяне от старта до финала и не позволи на никого от съперниците си да застраши победата му. Трети на почетната стълбичка се качи Макс Верстапен, който нямаше нужната скорост в състезателно темпо да се бори за победата с доминиращите болиди на „Мерцедес“. „Чувството е изумително, сподели Хамилтън след надпреварата. - Състезанието беше много трудно, в събота също имахме проблеми. Валтери свърши страхотна работа, поздравявам го. Не вярвах, че ще успеем само с едно спиране, но направих всичко по силите си. Благодарен съм на целия отбор, всички в завода, благодаря на баща ми и майка ми, на доведения ми баща и на доведената ми майка също, на леля ми от Тринидад, както и на цялото семейство. За мен е чест да съм сред великите\" Когато бях на 6-7 години, баща ми каза никога да не се предавам, така че това е нещо като семейно мото. Натисках колкото мога в състезанието. Готов съм за следващото, ще продължим да напираме. Благодаря на всички от все сърце!\", завърши емоционалното си изказване шампионът.", "date": "2019.11.04", "title": "Хамилтън влезе в историята с шеста световна титла във Формула 1"}
{"url": "https://www.monitor.bg:443/bg/a/view/oficialno-grisho-skochi-sys-7-mesta-do-20-v-sveta-179803", "text": "Григор Димитров се изкачи със седем позиции нагоре в световната ранглиста и вече е 20-а ракета в света. Прогресът на българина се дължи на чудесното му представяне на „Мастърса“ в Париж, където стигна до полуфиналите. Сърбинът Новак Джокович стана шампион във френската столица, но въпреки това губи лидерската си позиция, а на върха се настанява Рафаел Надал. Испанският левичар има 9585 точки, а Джокович – 8945. Десетката допълват Роджър Федерер, Данийл Медведев, Доминик Тийм, Стефанос Циципас, Александър Зверев, Матео Беретини, Роберто Баутиста Агут и Гаел Монфис. Карен Хачанов пада с девет места и е 17-и. Шаповалов, който стигна до финала в Париж, бележи скок с 13 позиции и е 15-и. Надал за последно бе №1 в мъжкия тенис преди близо година, след което неизменно бе втори.", "date": "2019.11.04", "title": "Официално: Гришо скочи със 7 места до №20 в света"}
{"url": "https://www.monitor.bg:443/bg/a/view/edin-nezavisim-probi-za-rajonen-kmet-v-sofija-179800", "text": "Стефан Стефанов ще бъде единствениятнезависим районен кмет на София. Той спечели избора за район „Младост“. Кметовете, издигнати от „Демократична България” побеждават на балотажа в осем столични района. ГЕРБ освен столична голяма община успява да спечели кметския стол в седем района. БСП печели два столични района – „Изгрев” и „Младост”, където подкрепят независимият арх. Стефан Стефанов. Един район взема „България на гражданите”. Район „Възраждане” е все още на кантар, съобщи БГНЕС. Ето и каква е картината към 00:00 часа на 04.11.2019 г. при обработени 23,18% СИК протоколи в OИК. Район „Средец” Кандидатът на „Демократична България” Трайчо Трайков получава 52,97% от гласовете или 1 455 души са гласували за него. Кандидатът на ГЕРБ (СДС) Любомир Ковачев събира 1 012 гласа или 36,84%. Район „Студентски” Кандидатът на „Демократична България” Петко Горанов получава 3087 гласа или 50,54%. Кандидатът на ГЕРБ (СДС) Димитър Дилчев събира 2447 гласа или 40,06%. Район „Триадица” Кандидатът на „Демократична България” Димитър Божилов получава 53,71% от гласовете. Николай Терзиев, ГЕРБ (СДС), получава 35,65%. Район „Слатина” Кандидатът на „Демократична България” Георги Илиев получава 3724 гласа или 53,34%. Кандидатът на ГЕРБ (СДС) Наталия Стоянова получава 2668 гласа или 38,22%. Район „Оборище” Кандидатът на „Демократична България” Николай Александров получава 3380 гласа или 51,00%. кандидатът на ГЕРБ (СДС) Петър Митев получава 2611 или 39,39%. Район „Красно село” Кандидатът на „Демократична България” Росина Станиславова получава 2895 гласа или 51,82%. кандидатът на ГЕРБ (СДС) Христо Апостолов получава 2107 гласа 37,71%. Район „Лозенец“ Кандидатът на „Демократична България“ Константин Павлов получава 57,53% от вота или 2339 гласа. Кандидатът на ГЕРБ Любомир Дреков събира 1361 гласа или 33,47%. Район „Витоша“ Кандидатът на „Демократична България“ Христо Вълчанов получава 52,98% от вота или 347 гласа. Кандидатът на ГЕРБ Теодор Петков събира 254 гласа или 38,78%. Район „Възраждане” Кандидатът на „Демократична България” Васил Кънев получава 44,67% от гласовете. Кандидатът на ГЕРБ (СДС) Савина Савова получава 45,78%. Район „Илинден” За кандидата на ГЕРБ (СДС) Иван Божилов са гласували 49,02%. За кандидата на БСП Георги Томов са гласували 39,45%. Район „Надежда” За кандидата на ГЕРБ (СДС) Димитър Димов са гласували 51,65%. За кандидата на БСП Стоян Цветков са гласували 38,57%. Район „Красна поляна” За кандидата на ГЕРБ (СДС) Иван Чакъров са гласували 47,43%. За независимия кандидат Георги Миланов са гласували 43,22%. Район „Искър“ Кандидатът на ГЕРБ Ивайло Цеков получава 47,96% от вота или 3357 гласа. Кандидатът на БСП Борис Цветков събира 3093 гласа или 44,19%. Район „Подуяне“ Кандидатът на ГЕРБ Ева Митова получава 51,83% от вота или 2987 гласа. Кандидатът на БСП Веселин Жечев събира 2250 гласа или 39,04%. Район „Нови Искър“ Кандидатът на „Движение България на гражданите“ Владислав Владимиров получава 52,30% от вота или 148 гласа. Кандидатът на ГЕРБ Даниела Райчева събира 128 гласа или 45,23%. Район „Изгрев” Кандидатът на БСП Делян Георгиев получава 1365 гласа или 54,36%. Кандидатът на ГЕРБ (СДС) събира Цветомир Жеков събира 940 или 37,44%. Район „Младост“ Независимият кандидат Стефан Стефанов получава 55,69% от вота или 7104 гласа. Кандидатът на ГЕРБ Мария Илиева събира 4890 гласа или 38,33%. Район „Люлин“ Кандидатът на ГЕРБ Милко Младенов получава 49,73% от вота или 365 гласа. Кандидатът на БСП Мая Александрова събира 304 гласа или 41,42%. Район „Сердика“ Кандидатът на ГЕРБ Тодор Кръстев получава 51,44% от вота или 1629 гласа. Кандидатът на БСП Янко Янков събира 1191 гласа или 37,61%. За районите „Панчарево”, „Овча купел” и „Връбница” все още не е налична информация. В Столична община само жителите на “Банкя” и “Кремиковци” не участваха в балотажа, тъй като първия тур излъчи кмет.", "date": "2019.11.04", "title": "Един независим проби за районен кмет в София"}
