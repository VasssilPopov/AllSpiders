{"url": "https://www.monitor.bg/bg/a/view/geshev-oligarsite-ni-atakuvat-zashtoto-sme-naj-aktivni-ot-89-ta-nasam-obzor-181165", "text": "„Последните три години прокуратурата работи особено активно по начин, по който не е работила след 1989 г. Засегнати бяха огромни икономически, финансови и всякакви други интереси, ако щете и политически. Логично е тези хора да не харесват и да не искат това да продължи“. Така заместник-главният прокурор Иван Гешев коментира в Русе протестите срещу избора му за главен прокурор. Той допълни, че уважава всеки български гражданин и правото му да защити мнението си. В България винаги имало протести за нещо и това означавало гражданска позиция. Гешев даде и примери за засегнати икономически интереси за стотици милиони и дори милиарди левове. Друг български олигарх е подсъдим, двама-три олигарси, както ги наричате вие, са още в ареста и те управляваха империя от 200-300-400-500 милиона лева активи. Мислите ли, че тези хора са щастливи? Явно те ангажират ресурса и парите си, за да не продължи това, което прави прокуратурата и да не се развие. Мислите ли, че тези хора искат да са в ареста, че искат да бъдат осъдени в открит съдебен процес?“, допълни Гешев. „Хората изразяват мнението си – едни харесват процедурата, други не я харесват, едни смятат, че са големи (протестите – б.а.), други смятат, че не са толкова големи, че има около 100 човека. Въпрос на гледна точка. Явно някой не иска прокуратурата да си върши нормално работата в тази държава, затова ги инспирира“, каза още Гешев. По думите му проблемът идва от една политико-икономическа и олигархична група, която се притеснява от закона, защото нямала практика да го спазва, затова искала да провали избора и конкретната кандидатура за главен прокурор. В случая не ставало въпрос за принципност, а за безпринципност и интереси. На въпрос смята ли, че е правилно да има само един кандидат за главен прокурор той отговори, че „което е законно, е правилно“. Гешев даде пример с няколко случая, в които е имало по един кандидат за високи длъжности, но никой не е протестирал. „Няма как един прокурор, няма как един главен прокурор да се хареса на всички. Ако мен ме харесват всички като главен прокурор, значи нещо не е наред, защото работата на прокурора е да прилага закона в наказателното преследване“, заяви още Гешев. „60 - 80 души протестират срещу мен, аз мога да изкарам на улицата 120 роднини и приятели, ако поискам! Няма начин и не е нормално, всички да харесват главния прокурор, това ще значи, че той не си върши работата!“, категоричен бе избраният от Висшия съдебен съвет за нов главен прокурор. „Всеки има право да изразява гражданската си позиция. Прочетох, че някой иска да се извиня на госпожа Дишева. Не смятам да се извинявам на някой заради това, че този някой няма чувство за хумор! Иначе, дай Боже, и мен така да ме заплашват, че имам блестяща политическа кариера, вие някакъв проблем в това виждате ли?“, коментира Гешев твърденията на съдебния кадровик Атанаска Дишева, която заяви, че се чувствала заплашвана. Гешев коментира и че не е чувал за идеята Сотир Цацаров да стане шеф на КПКОНПИ, но каза, че би работил с всеки, на каквато и да е позиция в държавните институции, защото уважава българските институции. В същото време професионалните организации на обвинителите и следователите у нас излязоха с призив да се спази конституцията. От Асоциацията на прокурорите в България призовават за завършване на процедурата на избор на главен прокурор при спазване на конституцията и законите на Република България. Освен това те настояват да се прояви „държавническа мъдрост, за конструктивно и отговорно поведение, както и за недопускане на политическо вмешателство“ в работата на прокуратурата. Обвинителите посочват и че срещу Гешев се води „недостойна компроматна кампания“ и те възразяват срещу „продължаващите опити за нагнетяване на напрежение в обществото и уронване престижа на прокуратурата“. Подобно е становището на Камарата на следователите в България, които посочват, че процедурата по избор на главен прокурор беше публична, прозрачна и проведена изцяло според изискванията на закона. Затова те отбелязват, че политизирането на процедурата за избор на главен прокурор дестабилизира институцията прокуратура, а противопоставянето на отделните части на съдебната система е във вреда на всички, но най-вече за гражданите. подчертават следователите, като допълват, че очакват процедурата да бъде финализирана в разумни срокове „с оглед стабилността и ефективността на съдебната система, взаимодействието между институциите и най-вече в интерес на българското общество“.", "date": "2019.11.18", "title": "Гешев: Олигарсите ни атакуват,  защото сме най-активни от 89-та насам (ОБЗОР)"}
{"url": "https://www.monitor.bg/bg/a/view/industrijata-pomaga-na-provincijata-da-dogoni-sofija-obzor-181164", "text": "Ефектите от подема на индустрията свива ножицата между получаваното средно възнаграждение в столицата и страната. По този показател за десет години Разград и Търговище се представят най-добре, отчитат синдикатите в традиционното си наблюдение на издръжката на живота в България. През третото тримесечие на годината размерът на средната работна заплата е с около 30 на сто по-нисък от средния за страната. Според изследвания на статистическия институт и синдикатите След като във Видин работната заплата през 2008 г. е по-ниска от средната за страната с около 26,6%, през 2019 г. изоставането е с 35 на сто. Подобна е ситуацията в Благоевград (от 27,7 до 34,7%), Кюстендил - от 22,4% разликата се задълбочава до 30,5%, а Хасково - от 20,1% до 28 на сто през 2019 г. Това води до засилването на вътрешните различия между регионите, вътрешната емиграция и по-ниско потребление, съпроводено със забавяне на икономическия растеж. На другия полюс за десет години са вече областите Търговище (от 23,7 до 19,9 на сто) и Разград (16,8 до 11,2%). Средната работна заплата в Разградска област нараства повече от два пъти в сравнение със същия период на 2008 г., от 450 достига 1109 лв. За нормален живот на четиричленно домакинство - двама възрастни и две деца, са необходими 2472 лева месечно, сочат данните на Института за социални и синдикални изследвания на КНСБ към третото тримесечие на годината. От началото на годината с около 63 лева се е увеличила общата стойност на издръжката на живот, след като през последните три тримесечия се регистрираше последователно нарастване. В София издръжката на живот за четиричленно домакинство е 3259 лева, а за човек от домакинство - 815 лева и надхвърля средните нива на издръжка за страната с 31,8 на сто. За покриване на общата стойност на необходимите средства за нормална издръжка за четиричленно домакинство за страната (2472 лв.), трябва нетният размер на работната заплата, която получават двамата възрастни от този тип домакинство, да бъде не по-нисък от 1236 лева за всеки от тях (бруто 1593 лв.), при условие че двамата възрастни са заети и заплатата е единствен източник на доходи. За София нетната средна работна заплата не трябва да бъде по-ниска от 1629 лева, за да се осигурят необходимите средства за издръжка на живот.", "date": "2019.11.18", "title": "Индустрията помага на провинцията да догони София (ОБЗОР)"}
{"url": "https://www.monitor.bg/bg/a/view/vasko-vasilev-sviri-sys-seshor-181128", "text": "Че е гениален цигулар е ясно. Че е най-младият концерт майстор на Кралската опера – цяла България знае. Но че може да си акомпанира със сешоар дори, Васко Василев ще покаже само ден преди да изправи на крака цялата зала 1 на НДК. Причудливият му концерт ще се състои на 24 ноември от 13 часа и е част от една по-голяма инициатива на научното пространство за най-малките Музейко - „Докосни музиката“ (която ще остане там до края на януари 2020 г.). А публиката на това събитие ще е най-претенциозната – децата. Точно за тях виртуозът от „Люлин“ ще засвири заедно с бутилков сешоар – това е въздушна струя, насочена към бутилки, които може да местиш и създаваш различни звуци и цели мелодии. А за да повярват, че музиката е на всякъде и във всеки звук, Василев ще им демонстрира как може да се създаде истинска мелодия с помощта на камък (литофон), дърво (земен ксилофон) и които да звучат като орган. В импровизациите на Васко с децата ще се включат и музикантите, с които той обикаля в момента България за турнето Passion Flamenca, в подкрепа на чисто новия му едноименен албум. Гърби му не само в Музейко, но и на големия концерт в зала 1 на НДК ще пазят Хуан Хередиа /перкусии/, Виктор Вайехо /клавирни,тромпет/, Дейвид Бъкингам /китара/. В момента виртуозният цигулар обикаля родината си с едно от най-големите турнета, които е правил у нас с Той стартира на 10 ноември в Плевен и вече премина през 8 града. Месеци преди изявите си Васко беше разпродал повечето зали, като има останали много малко билети само за три от спектаклите му - в Смолян (22 ноември), София (26 ноември) и Благоевград (27 ноември), където ще сложи точката на испанските си забежки с цигулката в Passion Flamenca.", "date": "2019.11.18", "title": "Васко Василев свири със сешоар"}
{"url": "https://www.monitor.bg/bg/a/view/11-000-deca-jivejat-v-uchenichesko-obshtejitie-temata-181167", "text": "Над 11 000 деца са избрали да живеят в ученическо общежитие, сочи справка за „Монитор“ на образователното министерство. Общо 101 са държавни училища, чиито възпитаници могат да учат без да им се налага да пътуват до населеното място, в което живеят. Общежитията се финансират от бюджета на просветното ведомство, като средствата се използват за възнаграждения на персонала и текущи разходи, а ако има остатъци, и за ремонтни дейности. Сумата за следващата година бележи ръст с близо 8,5 млн. лв спрямо тази. През 2019-а бяха заделени 21,7 млн. лв, докато за 2020-а са заложени 30,2 млн. 100 са настанените ученици в общежитието към Професионална гимназия по транспорт и енергетика „Хенри Форд“ в столицата. От тях обаче само 20% са възпитаници на учебното заведение, обясни директорът инж. Таньо Стойчев. Останалите настанени деца са от Национално училище за изящни изкуства „Илия Петров”, Националната природо-математическа гимназия „Академик Любомир Чакалов“, а от три години цял етаж е заделен за футболисти и баскетболисти от 57 СУ „Св. Наум Охридски“. Стаите в ученическото общежитие са различни – за три или четири деца. Във всяка от тях има отделна баня, легла, бюра, гардероб и антре. Месечно учениците плащат 60-70 лв. Ако живеят две деца от едно и също семейство обаче няма такса. През последните години са правени два ремонта за по 320 000 лв., с които е сменена дограмата, тръбите за вода и отопление. По сметките на инж. Стойчев обаче трябват още 320 000 лв., за да бъдат реновирани и стаите на възпитателите, пералното помещение и да бъде направено външно саниране. Той се надява те да бъдат отпуснати от предвидените за 2020-а допълнителни 3 млн. лв. за ремонти на ученическите общежития. Директорът уточни още, че в сградата има видеоблюдение, а за безопасността на учениците се грижат и двама възпитатели. Децата имат и вечерен час и затова трябва да се прибират до 10,30, освен ако спортистите нямат състезание. В община Кюстендил функционират две общежития - към Спортно училище „Васил Левски“ в град Кюстендил и към Началното училище „Св. Кирил и Методий“ в село Раждавица, установи репортерска проверка на „Монитор“. И двете са към община Кюстендил. Доскоро функционираше общежитие и към ПТГ „Джон Атанасов“, но поради липса на кандидати то вече е затворено. Най-голям брой деца са настанени в общежитието в Раждавица – 45, като услугата е напълно безплатна. В него са настанени основно ромски деца, които се обучават в НУ „Св. Кирил и Методий“. „В общежитието към спортното училище са настанени 36 деца от различни общини в региона. Те заплащат по 12.50 лв. месечно. Сградата е газифицирана и предлага много добри условия на учениците“, коментираха още от общинската администрация. С парно отопление и със стаи с по две или три легла са и трите ученически общежития на територията на община Русе. Две от тях са към професионални гимназии – едното е за учениците на Професионалната гимназия по промишлени технологии „Атанас Цонев Буров“, а другото за възпитаниците на Професионалната гимназия по строителство, архитуктура и геодезия „Пеньо Пенев“. Средношколското общежитие пък финансирано с общински средства. В него се настаняват ученици от 5 до 12 клас, които са от малки и слабо развити райони и които искат да продължат образованието си областния център. 13 общежития към държавни професионални гимназии пък ще бъдат ремонтирани със 7 220 000 лв. по ОП „Региони в растеж“ за периода 2014-2020 г. Едно от тях е към Националната гимназия по горско стопанство и дървообработване „Сава Младенов“ в Тетевен. Миналата есен с близо 1,3 млн. лв. са ремонтирани учебният корпус, физкултурният салон, общежитието и столовата, поставени са асансьор и рампа за деца с увреждания. Със средствата са подменени изцяло покривът, дограмата, сложена е външна топлоизолация, а вътрешната е подменена, поставени са нови радиатори. Това лято пък е направен ремонт на столовата с 50 000 лв., отпуснати от образователното министерство. Общежитието към националната гимназия е с капацитет 300 деца. В него безплатно тази година живеят 103, уточни директорката на учебното заведение инж. Златка Каталиева. Всички те са възпитаници на гимназията, но не са само от района. Има и от Северна България – Добрич, Шумен, Омуртаг. В стаите има всякакви удобства – легла, бюра, етажерки, закачалки, гардероби, баня, табуретки, а към тези в южната част - и тераси. Отделно има и две помещения с телевизори, два къта с микровълнова фурна, тостер, кана за топла вода, дъска и ютия. Двоен спад има на децата, които са избрали да живеят в градското ученическо общежитие във Видин. Преди години те са били над 90, миналата - 78, а тази учебна година там са настанени само 48 хлапета. Така повече от 2/3 от капацитета му за 172 деца остава празен. Освен демографската криза причината за това е, че все повече ученици от областта се възползват от възможността да пътуват всеки ден до училището, в което учат, обясни шефът на общежитието Михаил Николов. Преди 2 години пътуващите ученици бяха 600, а тази са 1124, отчете той. „И сега ни е трудно да покриваме издръжката, но от следващата година, когато сме с новия размер на субсидията, ще е още повече“, заяви Николов. До края на годината общежитието ще се финансира като за 78 деца, но от първи януари вече сумата ще е по-малка. Общежитието не е скъпо – 25 лв. на месец, като освен стаята, в която спят, на учениците е осигурен и кухненски бокс с микровълнова, кана за топла вода, печка. Въпреки това родителите предпочитат децата им да пътуват, тъй като им излиза по-евтино да гледат децата си вкъщи. 92 момчета и момичета, които се обучават в старозагорското спортно училище „Тодор Каблешков“, ползват съвсем безплатно общежитие към учебното заведение. За целта от местната хазна осигуряват годишно 208 372 лв., като в сумата са включени възнагражденията на 8 възпитатели. В Града на липите с общежития разполагат още три гимназии: НПГ по ветеринарна медицина „Иван Павлов“, която разполага с 250 легла при наем от по 22 лв. месечно. Има и възможност децата с нисък доход на родителите да живеят безплатно. С настанените в общежитието работи екип от възпитатели със значителен педагогически опит, квалификация и стаж по специалните и общообразователните предмети: двама ветеринарни лекари, двама зооинженери, биолог, химик, литератор, двама специалисти по математически и технически дисциплини и 1 учител по физкултура и спорт. Националното училище за музикални и сценични изкуства „Христина Морфова“ и Професионалната гимназия по електротехника „Г. С. Раковски“ също разполагат с общежития. Техните бюджети се осигуряват съответно от Министерството на културата и образователното министерство.", "date": "2019.11.18", "title": "11 000 деца живеят в ученическо общежитие (ТЕМАТА)"}
{"url": "https://www.monitor.bg/bg/a/view/20-deca-v-bolnica-sys-simptomi-na-hranitelno-natravjane-181179", "text": "20 деца са в болница със симптоми на хранително натравяне. Те са настанени в Ямболската многопрофилна болница „Св. Пантелеймон”, съобщи NOVA TV. Те са на възраст между 7 и 12 години. Всички са от ямболско село Хаджидимитрово. Децата се оплакали от остри болки в корема, след като яли в училищния стол, разказаха родителите. „Моето се върна се от училище и започна да повръща. Имах глюкоза, дадох, не помогна. Наложи се включване на система”, разказа майката Недялка Михайлова. „Дечицата са обядвали, доколкото разбрахме, в училищния стол някакъв десерт с нишесте и пиле с каша. По-скоро става въпрос за хранителна интоксикация, а не вирусна инфекция”, каза коментира д-р Валентин Вълчев, спешен лекар в лечебното заведение. Кметът Георги Георгиев също предполага, че става дума за хранително натравяне. Той поясни, че учениците са само от Хаджидимово, макар същата храна са яли и тези от община „Тунджа“.    ", "date": "2019.11.18", "title": "20 деца в болница със симптоми на хранително натравяне"}
{"url": "https://www.monitor.bg/bg/a/view/daniyl-krejg-moje-da-rejisira-sledvashtija-bond-181133", "text": "Даниъл Крейг е сред възможните режисьори на следващия филм за Джеймс Бонд. Официално беше обявено, че 51-годишният актьор за последен път облича смокинга на агент 007 в 25-ия филм от поредицата, но продуцентката Барбара Броколи е склонна да му повери режисурата на следващата лента. \"Даниъл е движещата сила зад 25-ия филм за Бонд. Той имаше съществен принос за привличането на създателката на сериала \"Боклук\" - Фийби Уолър-Бридж като съсценарист на новия филм за шпионина. Крейг е въвлечен във всеки аспект от създаването на лентата, от сценария до разработването на персонажите. Барбара го подкрепя и би искала той да се завърне като режисьор на следващия филм от поредицата\", заяви близък до продукцията източник, цитиран от в. \"Дейли мейл\".  Крейг по-рано увери, че ще положи усилия 25-ият филм за Бонд да е най-хубавият от поредицата. Той отбеляза, че се чувствал привилегирован, че 34-годишната Уолър-Бридж се е ангажирала със сценария на филма. Премиерата му е през май 2020 г.", "date": "2019.11.18", "title": "Даниъл Крейг може да режисира следващия Бонд"}
{"url": "https://www.monitor.bg/bg/a/view/amerikanec-dari-303-litra-kryv-i-spasi-1920-jivota-181148", "text": "Жителят на американския град Пуебло в щата Колорадо Дейв Махалик е дарил досега за 34 години от живота си общо 303 литра кръв. Той дал за първи път кръв за майката на приятеля си. След това станал постоянен донор. За целта на всеки две седмици той ходи в болница, която е на 160 км от дома му.  Когато Махалик дал кръв за 640-и път, са го наградили с почетна значка на донор. С кръвта си той е спасил общо 1920 живота. Махалик е заявил, че да дава кръв за него, е вече навик и ще продължи да го прави. Според него донори могат да бъдат и 70-годишните, и 80-годишните. Да спасяват хора по този начин, е възможно за всички, които не могат да си позволят да се занимават с благотворителност.", "date": "2019.11.18", "title": "Американец дари 303 литра кръв и спаси 1920 живота "}
{"url": "https://www.monitor.bg/bg/a/view/kotarak-recidivist-puska-na-svoboda-jivotni-ot-priut-181151", "text": "Котарак-рецидивист освобождава останалите животни по няколко пъти на ден, скачайки пъргаво върху дръжките на вратите и така е принудил персонала в приюта в Хюстън да го изолира в отделно помещение, пише BoredPanda. Котаракът на име Куилти освобождава останалите по няколко пъти на ден, скачайки пъргаво върху дръжките на вратите. От приюта упорито търсят осиновители, защото явно не мога да се справят със свободолюбивия Куилти. В профила на организацията има множество съобщения с призив да му се намери дом. Историята му бързо стана популярна в социалните мрежи и дори започна кампания за освобождаването му. Куилти е домашна котка, която се разбира добре с кучета, но има огромен проблем да стои затворен. “Куилти не може да бъде спрян. Той просто няма срам”, пишат от организацията, стопанисваща приюта. “Ако някой си търси умна котка, която обича кучета, но мрази врати, много искаме да се запознаете. Моля ви, елате. И го вземете. Моля ви”, зовът от приюта.", "date": "2019.11.18", "title": "Котарак рецидивист пуска на свобода животни от приют"}
{"url": "https://www.monitor.bg/bg/a/view/glad-za-meso-vyv-fermata-jenite-hvanaha-bradvite-181152", "text": "След като вече едва оцеляват на вегетарианска храна, участниците във „Фермата“ озверяха за месо и безмилостно подгониха птиците из двора на стопанството. По-кръвожадни от мъжете се оказаха жените, които за пръв път поискаха да избиват животни. Редно е да се заема лично с тази работа“, смело заяви домакинята Красимира и хвана секирата. Докато замахваше, фермерката на седмицата Велислава държеше осъдената на смърт пуйка. „Ще повърна, ако видя кръв“, проплака футболистката, но въпреки отвращението си асистира при убийството. След като птицата издъхна, Вили описа смъртта й като най-отвратително си преживяване в шоуто. За разлика от нея, Красимира не показа емоции. „Нищо не ми трепна“, хладнокръвно призна тя.", "date": "2019.11.18", "title": "Глад за месо във „Фермата“, жените хванаха брадвите"}
{"url": "https://www.monitor.bg/bg/a/view/cacarov-se-sreshtna-sys-syvetnika-na-belija-dom-za-zashtita-na-intelektualnata-sobstvenost-181163", "text": "Наказателният кодекс се нуждае от спешни изменения в частта „Престъпления против интелектуалната собственост“, за което е необходим експертен опит, но и политическа воля. До това общо становище са достигнали главният прокурор Сотир Цацаров и координаторът на Правителството на САЩ по въпросите на защитата на интелектуалната собственост Вишал Амин. Двамата се срещнаха вчера, като на разговора са участвали и завеждащият отдел „Специализиран“ във ВКП Румяна Арнаудова и прокурорът от този отдел Илона Кръстенякова, съобщиха от държавното обвинение. По време на разговора е било обсъдено сътрудничеството между правоохранителните органи на България и САЩ при разследването на тези престъпления. От прокуратурата са запознали Вишал Амин с действията, които са предприети в тази насока – издаване и актуализиране на указания за разследването на престъпления против интелектуалната собственост, създаване на мрежа от прокурори, отговорни за тези разследвания на територията на цялата страна, както и провеждане на обучения с такава насоченост. В резултат на тези действия, е постигнато двойно увеличение на образуваните досъдебни производства с такъв предмет – при 79 за 2018 г., само за първите 9 месеца на 2019 г. те са 147. През 2019 г. за първи път са постигнати осъдителни присъди с налагане на наказание лишаване от свобода на 16 лица. Представена е била и подробна информация за последните действия на прокуратурата, МВР – ГДБОП и НАП срещу нелегални кабелни оператори. Длъжността „Координатор на Правителството на САЩ по въпросите на защитата на интелектуалната собственост“ е създадена с акт на Конгреса през 2008 г. Координаторът действа като главен орган на изпълнителната власт към Президента на САЩ, който отговаря за провеждането на политиката на американското правителство за защита на интелектуалната собственост и противодействие на нелегалното пиратство. Назначението на г-н Вишал Амин на тази длъжност е потвърдено от Сената на САЩ през август 2017 г.", "date": "2019.11.18", "title": "Цацаров се срещна със съветника на Белия дом за защита на интелектуалната собственост"}
{"url": "https://www.monitor.bg:443/bg/a/view/levski-vodi-pregovori-sys-simeon-slavchev-181156", "text": "„Левски“ води преговори с халфа на азербайджанския „Карабах“ Симеон Славчев. „Сините” са предложили много добра финансова оферта с надеждата да го привлекат през зимния трансферен прозорец, съобщава „Блиц“. Полузащитникът, който притежава огромен опит, напоследък не е сред титулярите в клубния си тим. С евентуалното привличане на Славчев „Левски“ ще може да подсили халфовата си линия, а и да даде чудесна възможност футболиста да се завърне сред титулярите на националния отбор. Аржентинският халф на „Левски“ Франко Мазурек пък е готов за мача срещу „Царско село“ в неделя. Полузащитникът се възстанови от травма, която го извади от последните два двубоя. Освен Франко Мазурек в плановете на Петър Хубчев вече попадат възстановените от контузии Найджъл Робърта и Насиру Мохамед. На този етап продължава да отсъства трайно контузеният Станислав Костов. Състоянието му обаче е много задоволително и той ще проведе нормална зимна подготовка. Филипе Нашименто ще продължи да се готви на облекчен режим. Междувременно тежка травма получи един от най-обещаващите таланти на „Левски“ Марин Петков. Младокът счупи ръката си по време на мача от елитната група до 17 години срещу „Септември“. Контузията е в областта на китката, но няма да се наложи операция.", "date": "2019.11.18", "title": "„Левски“ води преговори със Симеон Славчев"}
{"url": "https://www.monitor.bg:443/bg/a/view/karanikolov-se-sreshtna-s-poslanika-na-sa-sht-hero-mustafa-181159", "text": "Министърът на икономиката Емил Караниколов се срещна с Херо Мустафа, извънреден и пълномощен посланик на САЩ. В рамките на срещата министър Караниколов запозна участниците с възможностите за инвестиции в България, като акцентира на доброто икономическо състояние у нас. Той бе категоричен, че нашата страна желае да развива активно икономическите отношения между двете страни. „Традиционно добрите двустранни връзки в търговската област, както и благоприятните пазарни възможности на Съединените американски щати правят Вашата страна перспективен външноикономически партньор на България“, каза министърът. По негови думи през 2018 г. двустранната ни търговия със САЩ нараства с 36%, като надхвърля 975 млн. щ.д. и превишава предишната пикова стойност на взаимната търговия от 2006 г., а за първото полугодие на 2019 г. стокообменът между двете страни е 412 млн. щ.д. според предварителните данни. В рамките на разговора беше поставено и началото на активен диалог за реализирането на конкретни мерки за стимулиране на двустранните отношения. Една от очертаните възможности е организирането на бизнес посещение, което ще се проведе през декември тази година, както и срещи на американски фирми с българските работодателски организации. По време на срещата министър Караниколов акцентира на няколко важни момента за нашата страна, като един от тях, той посочи членството на България в Организацията за икономическо сътрудничество и развитие /ОИСР/. Икономическият министър подчерта, че Планът, отразява политическата воля на България и постигнатия напредък в процеса на подготовка за членство в Организацията през последните години. „Той също показва готовността на българското правителство да ускори действията си по покриване на стандартите и изпълнение на критериите за членство и цели да подпомогне продължаващите вътрешни реформи в ключови области“, допълни той. Посланик Херо Мустафа изрази благодарност за предоставената информация и увери, че очаква в най-скоро време разширяване на сътрудничеството и установяване на нови партньорски връзки между бизнесмени от двете страни.", "date": "2019.11.18", "title": "Караниколов се срещна с посланика на САЩ Херо Мустафа"}
{"url": "https://www.monitor.bg:443/bg/a/view/startira-pyrvijat-fond-za-investicii-v-izkustvo-u-nas-181137", "text": "Първият в Източна Европа фонд за инвестиции в изкуството стартира в България, а след дни предстои и официалната премиера на придобитите до момента творби от фонда. Инвестиционният фонд Експат Глобално Изкуство има богато портфолио от картини, фотографии, скулптури. Около 120 от тях ще бъдат показани и предложени на аукцион утре, 19 ноември, във Военния клуб. Специално за събитието пристига известният американски експерт в областта на инвестициите в изкуството Джоу Ла Плака. Той ще изнесе кратка лекция за изкуството като атрактивен инвестиционен клас. Колекцията от активи на инвестиционния фонд включва произведения от различни автори, период и стил. Сред тях са картини от всепризнати майстори като Светлин Русев, Дечко Узунов, Димитър Казаков-Нерон, Бенчо Обрешков, творби на утвърдени автори като Иван Кюранов и Свилен Стефанов, както и творчество от съвременни и все още неизвестни артисти, чиято работа се оценява като перспективна и печеливша в бъдеще. Специално внимание ще бъде обърнато на 23-годишната Петра Димитрова от Варна, която ще бъде представена с 21 свои картини. Тя спечели първа награда в категория „Живопис“ на Националния конкурс за съвременно изкуство за млади автори, организиран от Експат Глобално Изкуство през юни. Фондът застава зад мисията да даде шанс на млади таланти и да продължи да ги подкрепя. „Стратегията на фонда е фокусирана върху съвременни имена, чието творчество скоро може да бъде оценено високо, както и върху стари автори, които могат да бъдат преоткрити от пазара... Той не възнамерява да формира постоянна своя колекция, а по-скоро търси стойностни творби с добър потенциал за реализация на пазара“, казва управляващият партньор Никола Янков. Експат Глобално Изкуство дава много предимства за акционерите, дори да не са задълбочени познавачи на арт-сферата. Сред тях са значително по-изгодните цени за придобиване и продажби на активи в сравнение с индивидуален купувач или продавач на свободния арт-пазар. Част от стратегията на фонда е да купува изкуство на пазари, където цените са ниски (какъвто е българският), и да продава на други, с установени традиции за колекционерство и в пъти по-високи цени, каквито са в Западна Европа и САЩ. Експат Глобално Изкуство вече има опит и в придобиването на цели колекции, които по различни причини са притежание на собственици, незаинтересовани от развитието и поддържането им. Професионалните консултанти, оценители, застрахователи и депозитари дават гаранция за стойността и автентичността на творбите в портфейла.  ", "date": "2019.11.18", "title": "Стартира първият фонд за инвестиции в изкуство у нас"}
{"url": "https://www.monitor.bg:443/bg/a/view/zatvarjat-uchilishta-zaradi-novata-ideja-za-bolnichnite-181161", "text": "От синдикат „Образование“ към КТ „Подкрепа“ обявиха, че започват подготовка за стачни действия и ще затворят образователните институции, ако бъде прието предложението да не се плаща първият ден от болничния. \"Намерението на държавата доказва, че националният социален диалог е незначим и неефективен, генериращ фиктивни политики. Ако бъде приета тази мярка, хиляди учители ще бъдат принудени да ходят болни на работа, което поставя под огромна опасност българските деца и ученици\", заяви председателят на синдикат „Образование“ към КТ „Подкрепа“ д-р Юлиян Петров. Той уточни, че тези действия само ще допълнят вече обявената стачна готовност. Срещата на двата национални стачни комитети на синдикатите на която ще се реши окончателната датата за протест срещу неплатения първи ден болничен е във вторник, заяви за „Монитор“ Димитър Манолов от КТ “Подкрепа“. Ще се вземат решения, свързани с организационни въпроси относно мащабите на протеста и организацията му в цялата страна: „Позицията ни с КНСБ е обща“, допълни още Манолов. КНСБ и КТ \"Подкрепа\" подготвят обща национална протестна демонстрация, ако в рамките на няколко дни управляващите не оттеглят предложението си първият ден от болничните да не се заплаща. Въпреки желанието за среща още миналия четвъртък от страна на синдикатите с премиера Бойко Борисов среща не е имало и не се очертава да има, заяви пред „Монитор“ икономическият съветник на КТ \"Подкрепа\" Ваня Григорова. “Това решение за неплащане на болничен е вече взето и това е причината държавата, в лицето на парламента, в момента да мълчи“, категорична е Григорова от КТ “Подкрепа“. „Хората по никакъв начин не приемат подобно предложение и са готови на радикални действия“. Той апелира работещите да се мобилизират и да се обединят срещу промените: „Готови сме да участваме в дебати, очакваме среща с премиера Бойко Борисов“, допълни Димитров.", "date": "2019.11.18", "title": "Затварят училища заради новата идея за болничните"}
{"url": "https://www.monitor.bg:443/bg/a/view/vodka-i-seliodka-s-agent-sasho-pripisva-ruski-vryzki-na-peevski-181153", "text": "Новоизлюпеният „демократ“ Илиян Василев, публично известен с агентурното си ДС-минало под псевдонима Сашо, владее до съвършенство милиционерските номера. Един от тях е провокацията - оръжие, което агент Сашо е изучавал внимателно като агент на Първо главно управление на Държавна сигурност, на която той е сътрудничил по „идеологически, морални и политически мотиви“. И този път старото ченге от комунистическите служби използва за клеветите си Фейсбук, а нелепите му инсинуации услужливо се разпространяват от друг платен боец на пропагандата – сайта \"Фрогнюз\" на друг агент на ДС - Огнян Стефанов (Агент Академик). “Пеевски управлява България чрез Борисов, Гешев е негов избор”, тръби Илиян Василев. И за пореден път вменява фалшивата, изтъркана от употреба опорна точка на олигархията, че депутатът и издател на „Телеграф медиа“ Делян Пеевски играел ключова роля където се сетите - от избора на главен прокурор, през този на шеф на КПКОНПИ, до контрола върху медиите. Според бившият ни посланик в Москва Илиян Василев, който го играе момче за всичко на банкера беглец Цветан Василев, премиерът Бойко Борисов бил кукла на конци, като част от „проекта Решетников“, а главният проводник на руското влияние в България, забележете...бил Делян Пеевски! Това е не само безпардонна наглост, но и твърде нескопосана лъжа, сътворена, изглежда, на водка и сельодка. Изданията от „Телеграф медиа“ от години осветляваме дебелите връзки на Цветан Василев с руската агентура, включително със собствени разследвания, базирани изцяло на факти, доказателства и документи. А именно белградският отшелник Цветан Василев е един от менторите на Илиян Василев. Самият агент Сашо има агентурна дейност не къде да е, а в Първо главно, което работеше именно по линия на външнополитическите отношения. Беше и посланик в Москва, така че именно той е човекът, който най-добре знае как работи руската агентурна машина. И то от първо лице. Агент Сашо явно е получил някакъв особен вид разстройство, при което привижда своите собствени и на ортаците си характеристики у другите. Препоръчваме му да чете малко по-задълбочено изданията от нашата медийна група – там всичко около последните скандали с руската агентура у нас е описано точно и ясно.", "date": "2019.11.18", "title": "Водка и сельодка с агент Сашо – приписва „руски връзки“ на Пеевски"}
{"url": "https://www.monitor.bg:443/bg/a/view/i-partizan-idva-za-superturnira-na-armijata-181155", "text": "След като „Ливърпул“, „Рапид“ (Виена) и „Каляри“ потвърдиха, че ще пристигнат в София за международния детски турнир \"Червена купа\" 2020, сръбският „Партизан“ също заяви участие в надпреварата. На \"Армията\" ще пристигне първият отбор до 12 години (родени 2008 г.) от школата на сръбския гранд. В надпреварата ще се включи и тазгодишният шампион „Ботев“ (Пловдив). Турнирът ще се проведе от 22 до 25 май 2020 година на стадион \"Българска армия\". \"Червена купа\" 2020 се организира от фенклуб \"Сектор Г\", съвместно с ръководството на ЦСКА. В първото издание през май 2019 г. се включиха два чуждестранни отбора - „Войводина“ (Нови Сад) и „Вардар“ (Скопие). Събитието се разраства, а покани са изпратени до още популярни европейски клубове и се очакват още изненади в скоро време, похвалиха се организаторите. Междувременно стана ясно, че бразилецът Рафаел Енрике се е завърнал в тренировъчния процес. Новината бе съобщена от съотборника му Али Соу със снимка в Instagram. Енрике е аут от близо 2 години заради различни травми, но по всичко изглежда, че съвсем скоро ще се завърне в игра. В следващия си двубой ЦСКА гостува на „Ботев“ (Враца). Мачът е в събота от 18:30 часа.", "date": "2019.11.18", "title": "И „Партизан“ идва за супертурнира на „Армията“"}
{"url": "https://www.monitor.bg:443/bg/a/view/namaliha-s-2-godini-prisydata-na-akusherkata-emilija-kovacheva-181162", "text": "16 г. затвор за акушерката Емилия Ковачева, обвинена в опит за убийство на новородено през 2015 г. Присъдата е на Софийския апелативен съд, който намали наказанието на Ковачева с 2 години – от 18 на 16. Тя трябва да плати и 400 000 лева обезщетение на родителите на битото дете. Ковачева е призната за виновна, че в нощта на 18 април 2015 г. е удряла бебето Никол поне 39 пъти. Освен това тя го притискала с ръце, душала го и обръщала с главата надолу. Животът на Никол беше спасен. През юни родителите на детето обявиха пред съда, че то получава гърчове и пие хапчета, които увреждали черния дроб и бъбреците му. Емилия Ковачева е под домашен арест.", "date": "2019.11.18", "title": "Намалиха с 2 години присъдата на акушерката Емилия Ковачева"}
{"url": "https://www.monitor.bg:443/bg/a/view/hipokrat-ne-e-za-ochernjane-181143", "text": "Очевидно е, че лекарите, отнесли се бездушно с починалото впоследствие тригодишно дете и неговите родители, не са достойни за Хипократовата клетва. Не е само до слаба квалификация, както се опитват да ги оправдаят. Не се съмняваме, че и прокуратурата ще се намеси, след като се запознае с резултатите от нареденото от здравния министър вътрешно разследване. Но нека не прекаляваме. Не бива да се създава психоза срещу лекарското съсловие. Достатъчен обществен негативизъм има. Част от него са и изблиците на насилие срещу спешните медици. Но тези, които грешат не бива да бъдат прикривани от вътрешноведомствени комисии, съставени от техни колеги, които действат на принципа гарван гарвану око не вади. Подобно отношение пречи да се видят хилядите спасени човешки животи. Няма как да не отбележим, че здравните грижи у нас са едни от най-достъпните в света. Има медици, които са сред най-добрите в света. Те работят в операционни, оборудвани с техника на световно ниво и вършат чудеса. Справедливост трябва да има. Повече я заслужават не само бездушните. Затова по-кротко, моля! Защото тези, които са благодарни на лекарите, са хиляди. Но затова по-малко се говори и пише.", "date": "2019.11.18", "title": "Хипократ не е за очерняне"}
{"url": "https://www.monitor.bg:443/bg/a/view/iznesoha-za-prodan-morski-imot-na-arabadjievi-181158", "text": "С решение на Административния съд в Пловдив имот на Ветко и Маринела Арабаджиева в Созопол се предлага за продан. От НАП - Пловдив уточниха, че най-вероятно така първо ще се търси възможност имотите, които са притежание на Арабаджиеви, да бъдат купени от останалите съсобственици на фирмата, в която участие имат и задържаните лица. Такава е и процедурата по закон. Целта е да съберат дълговете към НАП на дружество “Проджек мениджмънт“ АД, на която дружеството на Арабаджиеви “Виктория груп корпорейшън“ ЕАД се явява трето лице в изпълнителното производство. Справка в Търговския регистър показва, че “Проджек мениджмънт“ АД е фирма, в която непарична вноска има „Захарен комбинат Пловдив“ АД Иначе “Проджек мениджмънт“ се представлява от регистрирана на Сейшелите фирма, а неин представител е аржентинецът Паоло Вилагран. Фирмата има задължения към НАП в размер на 2 070 671,40 лв. от май 2013 г., но няма имущество, на което може да се наложи обезпечение. От фирмата обжалват действията на публичния изпълнител по реда на Административно-процесуалния кодекс, но със свое определение от 14 ноември т. г. Административният съд прекратява производството по делото с аргумента, че жалбата би трябвало да бъде внесена по реда на Данъчно-осигурителния процесуален кодекс. То подлежи на обжалване пред ВАС. Преди това, през април 2019 г., магистратите потвърдиха искането на данъчните власти за запор върху фирма \"Виктория еър\", собственост на Арабаджиеви. Така беше запориран и личният самолет на Арабаджиеви. До крайната мярка се стига след стартирала процедура в края на миналата година - финансова ревизия в дружеството от НАП-Пловдив. Повод бяха събрани улики при проверка на други фирми на фамилията. Тогава бяха засечени нередности на стойност 26 237 лева. Последваха налагане на обезпечителни мерки, с които фирмата беше запорирана. Чрез адвокатите си Арабаджиеви моментално обжалваха, но съдът в Пловдив остави в сила искането на НАП. Проблеми с данъчните имат и други фирми на Арабаджиеви. Сред тях и управляваната от дъщеря им Александра туристическа агенция \"Виктория холидейз\". При проверката освен злоупотреби с ДДС и укриване на доходи на стойност минимум 61 000 лева изскачат и данни за злоупотреба с еврофондове. През август 2019 г. Апелативният специализиран наказателен съд остави в ареста Ветко Арабаджиев. През септември тази година съдът определи мярка \"домашен арест\" за Маринела Арабаджиева заради влошеното й здраве. На 30 май т.г. Арабаджиева беше екстрадирана у нас от Испания. След това под конвой беше върнат и съпругът й Ветко Арабаджиев. Ветко и Маринела Арабаджиеви са обвинени в участие в организирана престъпна група и пране на пари. Двамата бяха задържани в Испания, където се укриваха в къщата на Георги Семерджиев в Кабрера де Мар, близо до Барселона. По делото е обвинен и малкият им син Вълчо, който излезе от ареста срещу половин милион лева гаранция. Ветко и Маринела бяха пуснати за издирване от Интерпол с червена бюлетина на 19 декември 2018 г. На 31 август 2019 г. бе извършена специализирана акция в офисите на хотел \"Маринела\" в София и хотел \"Марица\" в Пловдив, които са собственост на Арабаджиеви. Тогава бяха открити над 10 милиона лева кеш.", "date": "2019.11.18", "title": "Изнесоха за продан морски имот на Арабаджиеви"}
{"url": "https://www.monitor.bg:443/bg/a/view/popeto-za-otkaza-si-ot-nacionalnija-otbor-njama-da-razmislja-181157", "text": "България победи Чехия с 1:0 в последния мач на капитана Ивелин Попов, който преди двубоя обяви, че слага край на кариерата си в националния отбор. Нападателят на „Ростов“ има 90 участия с екипа на „лъвовете“, а след мача заяви, че няма шанс да размисли и остава твърд в решението си. 32-годишният играч спира със 17 гола за националния отбор. „Аз съм дал дума, че спирам и колкото и да е тежко на децата, жената, плачат, няма връщане, категоричен бе Попето. - Аз отново ще бъда в тази съблекалня след някоя друга година, но като треньор. Натрупал съм доста голям опит. Работил съм с най-големите имена в Русия. Аз съм си дал мнението кой да бъде капитан след мен, но няма да разкрия сега. Три-четири имена са, трябва да се говори и да се реши. За някои играчи може да не съм бил перфектният съотборник - викам, псувам, но когато обявих решението, видях сълзи в очите на момчетата, което ме прави горд\", каза Попов. Това са Божидар Краев и Кирил Десподов, които демонстрираха завидно самочувствие. „Мисля, че аз съм човекът, който трябва да заеме тази роля с №10 в центъра на терена. Щом го казвам, значи се чувствам готов“, заяви Краев, а Десподов допълни: „Готов съм за лидер, ако ми гласуват доверие, ще се радвам да бъда капитан на България“. Селекционерът Георги Дерменджиев пък все пак си остави вратичка, че Попето може да размисли и да се завърне в националния отбор за плейофите от Лига на нациите през март, които могат да класират „лъвовете“ на Евро 2020 въпреки трагичното представяне в квалификациите. „Има доста време до плейофите, но според мен е рано да се вземат крайни решения. Може да е плод на емоция, ще говоря с Ивелин и се надявам да размисли“, заяви Дерменджиев след победата над Чехия с гол на Васил Божиков.", "date": "2019.11.18", "title": "Попето за отказа си от националния отбор: Няма да размисля"}
{"url": "https://www.monitor.bg:443/bg/a/view/nad-5kg-nachos-na-avanta-ako-go-izjadesh-za-chas-181136", "text": "Ресторантът The Smoke Pit в Нортхамптън предлага 5,5 кг и от типичното мексиканско ястие начос, безплатно на всеки клиент, който успее да изядете всичко за времето от 60 минути, пише LADbible За приготяването му се изискват 1 кг тортила чипс, 3 кг говеждо месо, 1 кг сирене чедър, 500 гр заквасена сметана, салца и гуакамоле. В тази порция се съдържат цели 15,434 калории. \"След 35 минути трябваше да спра, защото вече се бях натъпкала, стомахът ми вече не можеше да поеме повече нищо, а всичкият този начос сякаш никога нямаше да свърши. Дори не исках да гледам чинията след това, а от мисълта за ядене ми ставаше зле“, споделя Люси, която опитала да се справи с всичката храна. Тя съветва всеки, който се опита да се справи с това предизвикателство да не яде три седмици преди това, за да е достатъчно гладен да изяде цялата храна.", "date": "2019.11.18", "title": "Над 5 кг начос на аванта, ако го изядеш за час"}
{"url": "https://www.monitor.bg:443/bg/a/view/kamarata-na-sledovatelite-izboryt-na-nov-glaven-prokuror-beshe-prozrachen-konfrontacijata-vredi-na-vsichki-181144", "text": "Процедурата за избор на нов главен прокурор беше публична, прозрачна и проведена изцяло според изискванията на закона. Тази своя позиция разпространи Камарата на следователите в България (КСБ), визирайки повторния избор на Иван Гешев за обвинител номер 1. От организацията са категорични, че в случая „езикът на персонална и институционална конфронтация нагнетяват напрежение в съдебната система“. КСБ, като най-голямата съсловна организация в системата на съдебната власт, чрез управителния си съвет нееднократно е изразявала становища относно процедурата по избор на главен прокурор. Считаме, че същата беше публична, прозрачна и проведена изцяло според изискванията на закона. Номинираният кандидат получи двукратно подкрепата на двадесет от членовете на Висшия съдебен съвет, в това число и на повечето от членовете на съдийската колегия. В хода на цялата процедура на всеки от членовете на съвета, както и на граждани и организации, беше предоставена възможността да изразят мнението си за кандидата за главен прокурор и неговата концепция. Именно от тази си възможност се възползваха и уважаваните от нас г-жа Дишева, г-жа Керелска и г-н Панов. Считаме, че езикът на персонална и институционална конфронтация нагнетяват напрежение в съдебната система и са в очевидна вреда на институциите в държавата и на гражданското общество. Политизирането на процедурата за избор на главен прокурор дестабилизира институцията прокуратура, а противопоставянето на отделните части на съдебната система е във вреда на всички, но най-вече за гражданите на Република България. Считаме, че изместването на фокуса от професионалните качества на г-н Иван Гешев към политически дебат и опитите за упражняване на външен натиск върху избора на главен прокурор, са в нарушение на буквата и духа на закона и правилата за избор на „тримата големи“ в съдебната власт. В този смисъл остро възразяваме срещу продължаващия политически натиск, включително с декларации и отворени писма, целящи да предизвикат скандал и генериране на фалшиви новини. Призоваваме членовете на Висшия съдебен съвет да отстояват независимостта съдебната власт и на прокуратурата като част от нея и да не допускат институционални и междуличностни конфликти ! Очакваме процедурата да бъде финализирана в разумни срокове с оглед стабилността и ефективността на съдебната система, взаимодействието между институциите и най-вече в интерес на българското общество.", "date": "2019.11.18", "title": "Камарата на следователите: Изборът на нов главен прокурор беше прозрачен, конфронтацията вреди на всички"}
{"url": "https://www.monitor.bg:443/bg/a/view/otnovo-predlagame-na-kitajci-da-strojat-tunela-pod-shipka-i-am-cherno-more-181150", "text": "Зам.-регионалният министър Николай Нанков е предложил на китайски инвеститори да построят големи инфраструктурни проекти срещу концесия. Сред възможните обекти за съвместна реализация той очерта автомагистралата „Русе – Велико Търново“, заедно с тунела под връх Шипка и автомагистралата „Черно море“, съобщиха от ресорното министерство. „Добрият политически диалог, който наблюдаваме през последните години, между България и Китай, намира практическо приложение в конкретни споразумения, които, вярвам, ще прераснат в конкретни съвместни инициативи на публично – частно партньорство“, е казал Нанков при срещата си с представители на Китайската асоциация на международните контрактори. „Тези проекти имат изключително висок потенциал за изпълнение на принципа на публично – частното партньорство, както и дават големи възможности за реализиране на чуждестранен бизнес интерес у нас“, е подчертал пред гостите заместник – регионалният министър. „Целта на нашата визита е да намерим съвместно с българската страна подходящ вариант за реализирането на конкретни проекти в това число в областта на транспорта, градското планиране и градоустройство,“ е казал на срещата председателят на Китайската асоциация на международните контрактори Фанг Кючен. Той е подчертал, че в страната ни са дошли представители на най-големите компании в областта на транспортната инфраструктура и китайски банки, които проявяват сериозен интерес за инвестиции в България. Припомняме, че българската държава през последните години на няколко пъти предлага на китайски инвеститори да строят големи инфраструктурни проекти или да придобият държавни дружества като Холдинг БДЖ. Автомагистралата „Русе – Велико Търново“ заедно с тунела под връх Шипка е продължение на българска територия на трансевропейския транспортен коридор номер 9, свързващ Югоизточна Европа с Близкия Изток. Автомагистралата „Черно море“е част от транспортен коридор номер 8 и директна връзка между двете най-големи пристанища у нас – Варна и Бургас, които са „вратите“ на страната ни от Изток към Централна и Западна Европа.", "date": "2019.11.18", "title": "Отново предлагаме на китайци да строят тунела под Шипка и АМ „Черно море“"}
{"url": "https://www.monitor.bg:443/bg/a/view/majka-i-dve-deca-zaginaha-pri-obezparazitjavane-na-blok-v-rumynija-181142", "text": "Две деца и млада жена са починали, а други петима души са приети в болница в румънския град Тимишоара след пръскане срещу паразити в блока, в който живеели, съобщава в. \"Адевърул\". Едно от починалите деца е бебе на девет дена. Сред жертвите е също тригодишно дете и 29-годишната му майка. Други две деца и трима възрастни са приети в болница за лечение. През уикенда редица обитатели на сградата са се обадили на телефон 112, за да съобщят, че се чувстват зле. Според Медифакс общо 14 души са транспортирани до спешното отделение, за да им бъдат направени изследвания. \"Със сигурност става дума за интоксикация, опитваме се да си обясним от какво\", заяви Михай Гафенку, говорител на детската болница в Тимишоара. Комитетът за извънредни ситуации в окръг Тимиш се е събрал на спешно заседание днес след потвърждаването на трите смъртни случая. След трагедията властите са предприели евакуация на всички живущи в блока. Началникът на Дирекцията за обществено здраве в Тимиш Корнелия Малак заяви, че са взети проби от водата и се проверяват документите на фирмата, извършила обезпаразитяването. Според очевидци блокът се състои от гарсониери с общи бани, който по думите им се е превърнал в \"същинско огнище на инфекции\", отбелязва \"Адевърул\".", "date": "2019.11.18", "title": "Майка и две деца загинаха при обезпаразитяване на блок в Румъния "}
{"url": "https://www.monitor.bg:443/bg/a/view/kyci-za-maskiranijat-pevec-lyjeh-mnogo-v-shouto-181127", "text": "Властелинът на Колелото на късмета Къци Вапцаров разкри подробности около участието си в „Маскираният певец“. Той отпадна в събота вечер, като никой не позна, че той се крие под Шапката. „Лъжех много в шоуто. Дори като видях китарата се сетих, че на репетицията си я хванах нормално, но когато пеех песента на Ед Шийрън на сцената я обърнах наобратно. Кой свири така? Много е приятно да се забавляваш и да ги лъжеш по този начин”, призна Вапцаров пред Нова тв. Преди „Маскираният певец“, Къци не е отпускал гласните си струни на голяма сцена от участието си в „Като две капки вода“. „Бях си направил едно ъгълче в къщата с микрофон и твърдях, че си правя програма за пиано барове. Аз не бях пял от „Като две капки вода”, Дони ми се обади и ми каза да подготвя някакви леки песнички. Но като чух там певиците как пеят, те са страшни и аз почнах да готвя по-сложни парчета. Даже някои не можех да си представя, че мога да ги изпея. Никой не ти се бърка за избора на музиката, лично предизвикателство е”, разказа още шоуменът.", "date": "2019.11.18", "title": "Къци за „Маскираният певец“: Лъжех много в шоуто"}
{"url": "https://www.monitor.bg:443/bg/a/view/kak-da-preborim-za-den-nastinkata-i-gripa-181146", "text": "Британски специалисти напомнят, че ако реагираме на симптомите на настинката и грипа веднага с появяването им, те може дори да не достигнат до синусите ни, съобщи в. \"Мирър\", цитиран от БТА. Проф. Рон Екълс от университета в Кардиф препоръчва на настиналите да започнат деня с горещ душ, защото парата освобождава секретите в носа и помага да бъдат почистени синусите. Топлата вода облекчава и болката в мускулите. След това е добре да наблегнем на вит. С в закуската - с портокали или киви, или горски плодове в овесени ядки.  За съжаление на почитателите на кафето и чая, те никак не са препоръчителни при настинка. Според диетоложката Аманда Урсел кофеинът в тях още повече дехидратира организма. По-подходящ за настиналите е портокаловият сок. Полезни са и инхалаторите със соли - те облекчават и кашлицата, и кихането. Общопрактикуващата лекарка д-р Сара Брюър препоръчва настиналият да си остане у дома на топло. \"Ако носът е студен, имунната система не работи добре и човек е по-податлив на зарази - обясни тя. - Оставането в къщи също ограничава разпространяването на заразата. Ако трябва да излезете, носете шал пред носа, за да е на топло. Ако е необходимо, използвайте овлажняващ спрей за нос\". Всички се сещаме за супа, когато ни втриса. Тази традиция не е само бабешки лек. Супата не само е топла и хранителна. Тя повишава тонуса, напомни оториноларингологът Адам Фрош. Той препоръчва и много течности срещу усещането за сухота в гърлото, когато падат температурите. Алкохолът дехидратира още повече, затова е добре да се избягва известно време. Аманда Урсел препоръчва също ядките, защото те съдържат селен, който засилва имунната система. Вечерта е добре човек да похапне къри или друга налютваща храна. Острите подправки дразнят лигавицата на носа и той по-лесно се почиства. Така веднага ще се почувстваме по-добре", "date": "2019.11.18", "title": "Как да преборим за ден настинката и грипа?"}
{"url": "https://www.monitor.bg:443/bg/a/view/hari-kejn-s-neverojatno-postijenie-za-anglija-181140", "text": "Нападателят на Англия Хари Кейн постави страхотен рекорд с екипа на „трите лъва”. Англичаните победиха с 4:0 Косово в последната си европейска квалификация, която бе без значение за възпитаниците на Гарет Саутгейт, които си бяха осигурили вече класиране на финалите. Те записаха седма победа при едно поражение и впечатляваща голова разлика от плюс 31. Кейн, който вкара втория гол, се превърна в първия футболист в историята на Англия, който бележи във всеки един квалификационен мач за голямо първенство. Голмайсторът на „Тотнъм“ изравни и рекорда за отбелязани голове за националния отбор в една календарна година. Кейн се разписа 12 пъти, като това постижение не е подобрявано в продължение на 90 години. Легендите Джордж Хилсдън и Дикси Дийн също вкарват по 12 попадения за Англия в рамките на една година. Хилсдън прави това през 1908 г., когато е играч на „Челси“, а Дийн през 1927 г. като футболист на „Евертън“. Освен това англичаните могат се похвалят с 38 отбелязани гола през 2019 година. Рекордът на тима за най-много реализирани попадения в рамките на една година е със 111-годишна давност. През 1908 г. Англия вкарва 39 пъти в своите мачове.", "date": "2019.11.18", "title": "Хари Кейн с невероятно постижение за Англия"}
{"url": "https://www.monitor.bg:443/bg/a/view/livyrpul-zagubi-polovinata-si-tituljari-181149", "text": "Паузата за мачовете на националните отбори донесе много проблеми на лидера в Англия „Ливърпул“. Мениджърът Юрген Клоп се оплака, че на практика половината му отбор е с контузии и може да пропусне гостуването на „Кристъл Палас“ през уикенда. В класирането мърсисайдци имат аванс от 8 точки, но множеството травми могат да сложат край на успешната им серия. Почти сигурно аут за мача е Мохамед Салах, който изобщо не замина за лагер с Египет заради травма в глезена. С контузии се върнаха Джордан Хендерсън и Джо Гомес, които бяха освободени предсрочно от националния отбор на Англия. С травма след участието си за Шотландия е и Анди Робъртсън, а трайно извън строя са Жоел Матип и Джердан Шакири. Безспорно обаче най-сериозна може да е евентуалната липса на Върджил ван Дайк. Той напусна предсрочно лагера на Холандия и пропуска мача с Естония. „Лалетата“ не обявиха каква е причината, като съобщиха единствено, че е лична.", "date": "2019.11.18", "title": "„Ливърпул“ загуби половината си титуляри"}
{"url": "https://www.monitor.bg:443/bg/a/view/git-informira-s-videoklip-kak-da-rabotim-legalno-181135", "text": "Инспекцията по труда изготви видеоклип за предоставяне на информация на търсещите работа за ползите от декларирания труд и на какво следва да обърнат внимание преди заминаване на работа в чужбина, за да се минимизира рискът от полагане на недеклариран труд или от попадане в схеми за трудова експлоатация. Това съобщиха от пресцентъра на ГИТ. На страницата в интернет на \"Главна инспекция по труда\" е достъпен, чрез банер, пряк път към клипа \"Не на недекларирания труд!\" с адрес https://www.youtube.com/watch?v=wYRrhTyg2Io&feature=youtu.be. Основното послание е, че упражняването на деклариран труд не само на територията на България, но и в чужбина, и по-специално в Италия, носи най-големи ползи за работника в дългосрочен аспект, дори когато става въпрос за краткосрочно наемане със сезонен характер в селското стопанство. Видеото е разработено като заключителна дейност в изпълнение на инициативи за осведомяване по приключилия проект \"НАПРЕДЪК-RAISE UP - действия на терен, иновативни подходи и ангажираност на ключовите партньори за противодействие на склоняване към недеклариран труд. Видеоклипът е насочен към българските работници, които работят или възнамеряват да работят в сферата на селското стопанство в България или зад граница, но съдържа общовалидна за всички сектори информация. Той информира и за негативните дългосрочни последствия от упражняването на различни форми на недеклариран труд и ползите от декларираната заетост. В клипа са разяснени основните положения в българското законодателство относно свободното движение на работници в рамките на ЕС, какво трябва да знаят българските граждани преди да заминат да работят в чужбина. Представена е информация и къде могат да потърсят съдействие, ако работят на територията на друга държава, и по-конкретно - Италия, и правата им са нарушени в някаква степен. Проектът беше изпълнен в рамките на 18 месеца в партньорство с Федерацията на работещите в селското стопанство (Италия); Сдружение \"Федерация на независимите синдикати от земеделието\" (България); и Синдиката на работниците от селскостопанския комплекс в Северна Македония, припомнят от ГИТ. Неговата основната цел беше повишаване осведомеността по отношение на ефективни мерки, които да допринесат за намаляване на нивата на недекларирания труд и за разкриването на официални работни места и тяхното заемане от работници както и повишаване на капацитета на ключовите заинтересовани страни в усилията им да разработват по-адекватни действия за предотвратяване и възпиране на недекларирания труд.", "date": "2019.11.18", "title": "ГИТ информира с видеоклип как да работим легално"}
{"url": "https://www.monitor.bg:443/bg/a/view/70-miliona-leva-za-novi-uchilishta-i-zabavachnici-v-stranata-181129", "text": "70 милиона лева се заделят в бюджета на Министерството на образованието за строеж на нови детски градини и на училища, както и за доизграждане на училища. Това съобщи министърът на образованието Красимир Вълчев в рамките на конференция „Компетентно базирано образование и педагогика на 21-ви век”, проведена в ПУ „П. Хилендарски” в Пловдив. Той уточни, че сумата от 70 милиона лева е вече планирана за следващата бюджетна година, като се надява средства в същия размер да бъдат утвърдени и за 3-годишната програма. Парите са за цялата страна и все още не са разпределени. „Надявам се тук, в Пловдив, да има достатъчно средства за изграждане на поне едно ново училище”, уточни той. Вълчев уточни, че ще настоява, освен в Пловдив, да има финансиране за строителство на нови училища и във Варна, и в Бургас, като отделно ще са детските градини. „Всъщност недостиг има вече не в детските градини, а в яслите и училищна инфраструктура“, каза той. По думите му най-голям проблем с базата има в София, Пловдив, Варна и Бургас. „. В останалите градове проблемът е значително по-малък, а в Сливенско имаме села с над 500 деца и ученици, за които няма достатъчно база – детски градини и училища. Т.е. в тези четири града и област Сливен ще бъдат насочени най-много средства“, уточни министърът. Според Красимир Вълчев не трябва да се пренебрегва и фактът, че трябва да се премине към едносменен режим на учене, тъй като проучвания показали, че условията за учене били по-добри при едносменен, отколкото при режим на две смени. „Все повече проучвания показват, че когато децата започват учебния процес по-късно, са по-малко демотивирани да учат, мозъкът им работи по-добре. А в някои училища, в които учат деца от уязвими групи и работят на една смяна и са качили началния час, са повишили посещаемостта на децата“, заяви още министърът на образованието. 10 млн. лв. са планирани в проектобюджета на МОН за 2020 година за национални програми в системата на висшето образование, съобщи още  Вълчев. По думите му ще бъдат предвидени средства за практика на завършващите с педагогическа правоспособност и за т.нар. базови училища, както и за други програми. „Тяхната цел е да бъдат гъвкав инструмент, с който да накараме ВУЗ-овете да разработят конкретни политики или да ги насочат към конкретни дейности. С тези национални програми ще стимулираме висшите училища да променят учебните програми, особено в професионалните направления”, заяви той. Министърът на образованието за пореден път подчерта, че е важно как образованието прави прехода към 21-ви век. Този преход трябва да премине през промяна на учебните програми, компетентностния подход, както и през методите на преподаване. Самото преподаване трябва да е по-интердисциплинарно, в по-голяма степен да провокира интереса на учениците, минава през изпитните програми и материали, за какво изпитваме учениците, обясни Вълчев. „Освен базовите компетентности на бъдещите учители, ще се добавят още предприемачески, граждански, обществени и дигитални умения, занапред ще трябва да залегнат и такива, свързани с взаимодействие с машини, базирани на изкуствен интелект, разбиране на алгоритми и дигитална креативност. Предполага се, че сегашните ученици ще активни на пазара на труда през следващите 40-50 години и ще им се налага да работят с машини, затова трябва да бъдат подготвени”, каза още той. Част от парите за програми ще се пренасочат към допълнителни стипендии за най-добрите ученици. Това са 10-те% от младежите младежи с най-добри резултати от матурите, които впоследствие учат педагогически и някои от инженерните специалности, към които няма интерес, но има нужда от кадри. Според него директорите трябва да стимулират креативните учители. „Ние също ще ги стимулираме с всички мерки и инструменти. Сега направихме награда за креативни учители на училищно, областно и национално ниво. Не можем да отличим всички, но целта е да спомогнем това да се наложи като доминираща култура. Това е преходът, който правят образователните системи от 20 към 21 век”, заяви Красимир Вълчев.", "date": "2019.11.18", "title": "70 милиона лева за нови училища и забавачки в страната"}
{"url": "https://www.monitor.bg:443/bg/a/view/joro-ot-ostava-e-pretenciozen-v-nov-klip-vij-181118", "text": "“Претенциозен” е новият сингъл на китаристът на “Остава” Георги Георгиев и страничния му проект – Homeovox (бандата дала име и на лейбъла му). Парчето е дело на самия Жоро, а за текста му е помогнал големият писател и негов стар приятел Елин Рахнев. За пореден път китаристът (както и Свилен Ноев от „Остава“ го направи) показва, че има толкова много музика в себе си, че не може да я събере в една група. Колкото близо, заради високото качество на песента и оригиналността й, толкова и далеко от „Остава“ звучи „Претенциозен“. Трудноопределимият стил между поп и рок, с вкуса на 80-те, допълнен и от видеото, сингълът е лек и забавен саундтрак на ежедневието. Но това само на първо четене. Оказва се, е като се заровиш в него е доста „претенциозен“ в народопсихологическите търсения. Освен Жоро,з ад парчето обаче стои и цялата банда, чиито е аранжимента, а именно – само големи имена - Петко Славов (Airbag) - бас китара, вокали; Калин Петров (Akaga, Slng) – клавишни; Мартин Профиров (PIF) – ударни; Боян Петков (Остава) – бас. Видеото на парчето е дело на младия, алтернативен режисьор Васил Валери Витанов. Оператор е Aлександър Бенев, а продуценти са Влади Герасимов и handplayed productions. Иронията и ретровизията нбапълно допълват, че дори и носят допълнителен смисъл на текста, написан от Жоро и Елин Рахнев. А главната роля е поверена на Мичел Мичев, завършил в Англия и професионален музикант по класическа и джаз кирата. От каруца с магаре, до костюм и офис – така се развива действието във видеото, което си заслужава да се гледа и от визуално любопитство дори. Песента „Претенциозен“ ще е част от предстоящия албум на Homeovox, който се очаква да е готов през 2020 г. В него ще вземат участие още интересни гости като Стефан Вълдобрев, Ерсин (Jeremy?), Благо Анастасов( Hayes& Y). Място в него ще намерят и първите песни на бандата - “Само тя” (2001 г.), „Изгубен“ (2014 г.) и „Само ти“ (2017 г.). Homeovox e част и от лейбъла Homeovox music, от който стартираха групи като Hayes&Y, Bears and Hunters, VICK. Артисти на лейбъла в момента са набиращите скорост Jin Monic, Innerglow и разбира се бандата на Жоро, дала името на лейбъла. На 5 декември Homeovox ще свирят в столичния бар “АМОК”, а на 7 декември - в Bee Bop Café в Пловдив, заедно с Innerglow.", "date": "2019.11.18", "title": "Жоро от Остава e “Претенциозен” в нов клип. ВИЖ!"}
{"url": "https://www.monitor.bg:443/bg/a/view/rekordi-za-levterov-i-janchev-v-skopie-181132", "text": "Българският плувец Калоян Левтеров постигна два национални рекорда по време на турнира „Скопие Оупън“ в столицата на Северна Македония, а Йордан Янчев бе избран за най-добър състезател в надпреварата. Тройката за най-силните постижения също е изцяло българска, като при жените №1 е Габриела Георгиева. 16-годишният Левтеров подобри рекорда за юноши старша на 200 м гръб на малък басейн, триумфирайки със златото за 1:58,22 мин. Предишното върхово постижение бе на Георги Цурев - 1:59,36 мин., от миналата година. Времето на Левтеров му отреди втора позиция в класацията за най-добър плувец. Ден по-рано състезателят на Жорж Станкович и „Славия“ направи поправка във възрастта и на 100 м гръб, като постигна 55,50 сек. Той оформи златен хеттрик с победа и на 50 м гръб с 26,20 сек. Йордан Янчев също записа златен хеттрик, печелейки 200 м св. стил с 1:47,56 мин. Състезателят на Божидар Граматиков и ПК „Сандански“ стана плувец №1 на турнира с националния си рекорд на 400 м св. стил от 3:43,10 мин. Тройката в класацията при мъжете за най-добро постижение оформи 15-годишният състезател на G.D.Sport (Благоевград) Денислав Койков за 1:55,54 мин. на 200 м св. стил. Тройката е същата и за юноши старша. Габриела Георгиева стана номер 1 при жените с постижението си на 200 м гръб от 2:09,81 мин. Янчев, Левтеров и Георгиева продължават подготовката си за европейското първенство в Глазгоу през декември.", "date": "2019.11.18", "title": "Рекорди за Левтеров и Янчев в Скопие"}
{"url": "https://www.monitor.bg:443/bg/a/view/vandali-rushiha-v-park-lauta-181131", "text": "За поредна вандалска проява в парк „Лаута” бе сигнализиран в понеделник сутринта кметът на „Тракия” Костадин Димитров от служители на „Общинска охрана”. Незабавната му проверка на място констатира, че едно от барбекютата в зоната за отдих е напълно разрушено. Охранителите докладваха, че до края на неделното им дежурство не са били регистрирани нарушения. Вандалският акт най-вероятно е извършен снощи. „Възмутен съм от поредния вандалски акт. Тези хора с лекота рушат изграденото с много труд, усилия и средства. Без да се замислят те отнемат придобивките на съвестните данъкоплатци”,  коментира кметът Костадин Димитров. Той подчерта, че в почивните дни не само тракийци, но и жители на останалите райони в града се събират в „Лаута”, за да празнуват заедно, да спортуват и да се разхождат. Кметът на „Тракия” бе категоричен, че разрушеното барбекю отново ще бъде изградено. Предстои да бъдат прегледани записите от камерите. Апелът към гражданите е да проявяват нетърпимост и да сигнализират компетентните органи, ако станат свидетели на подобен род деяния.  ", "date": "2019.11.18", "title": "Вандали рушиха в парк „Лаута”"}
{"url": "https://www.monitor.bg:443/bg/a/view/uchilishtata-i-muzeite-vyv-venecija-otvoriha-181147", "text": "Училищата и музеите във Венеция днес отвориха врати за пръв път от седмица, движеха се и корабчетата на градския транспорт. Просто защото атакувалият няколко дни града жесток морски прилив се укроти, водата се отече от улиците и площадите, и те станаха проходими. Червеният код за тревога бе отменен в областите Тоскана и Емилия Романя, тъй като нивото на пресичащите ги две големи реки Арно и Рено намаля, те не преляха. Съответно жителите на големите градове по поречието им като Флоренция, Пиза и Болоня си отдъхнаха. Остава обаче тежко положението в Алпите северно от град Тренто, където падна дебел мокър сняг. Той вече остави над 9500 семейства без електричество и причини куп беди на местните хора. Така например вчера мощна лавина затрупа улиците и доста къщи на селцето Мартело в разположената до границата с Австрия долина Пустерия като по чудо не бяха дадени жертви. На други места снегът причини свлачища, които тази сутрин разместиха релсите на ЖП линия и движението по нея бе спряно. Невъзможно е придвижването по над 20 пътища от местно значение, които са запушени също от свлачища, от паднали скални отломъци, прекършени дървета и други препятствия. Много сериозно е положението в известните зимни курорти Алта Бадия, Гардена и Корвара и туроператорите започнаха да се съмняват дали те ще бъдат заработят за началото наски-сезона в средата на декември. От потока от лоши новини с източник времето обаче се открои една добра, която се хареса на италианците – богати руснаци от Москва събрали 1 млн. евро за възстановяване на пострадали от приливите музеи и църкви във Венеция.", "date": "2019.11.18", "title": "Училищата и музеите във Венеция отвориха"}
{"url": "https://www.monitor.bg:443/bg/a/view/deshan-s-pobeda-v-mach-100-nachelo-na-francija-181139", "text": "Селекционерът на националния отбор на Франция Дидие Дешан може да се похвали с уникален рекорд. Той стана първият треньор, водил „петлите“ в продължение на 100 мача. Юбилейната среща беше победата над Албания с 2:0 в Тирана. 51-годишният специалист е начело на французите от 8 юли 2012 година и през 2018 година изведе тима до спечелването на световната титла. Така Дешан стана едва третият човек, ставал световен шампион по футбол като футболист и треньор. Преди това с такова постижение можеха да се похвалят само Марио Загало и Франц Бекенбауер. За 100 мача начело на Франция Дидие Дешан е записал 65 победи, 18 равенства и 17 загуби. Втори в класацията на селекционерите с най-много срещи начело на „петлите“ е Реймон Доменек (79), а трети е легендарният Мишел Идалго (76). Интересното е, че Дешан има и 103 мача за „петлите“ като футболист. Головете за победата на Франция над Албания отбелязаха Корентин Толисо и Антоан Гризман още през първото полувреме. Мачът в Тирана обаче ще се запомни не толкова с резултата от срещата, а с факта, че това бе първият двубой , който се игра на стадион „Еър Албания”. Съоръжението бе изградено в последните няколко години на мястото на бившия национален стадион „Кемал Стафа”. Стадионът е с капацитет 22 500 места и е категория 4 звезди. „Еър Албания” е изключително модерен стадион, а първите впечатления от него са страхотни. В другите срещи от тази група Турция победи с 2:0 като гост Андора, а Исландия се наложи с 2:1 при визитата си Молдова. Така Франция и Турция заеха първите две места в крайното класиране и се класират за еврофиналите.", "date": "2019.11.18", "title": "Дешан с победа в мач 100 начело на Франция "}
{"url": "https://www.monitor.bg:443/bg/a/view/arestuvaha-123-imanjari-iztyrbushili-oblastta-kalabrija-181117", "text": "Карабинерите от Командването за закрила на културното и историческото наследство на Италия арестуваха тази сутрин в различни градове на страната 123-ма иманяри. Едновременно със задържането им и в сътрудничество с Европол са били осъществени 80 обиска в домове и офиси във Великобритания, Германия, Франция и Сърбия. Задържаните, сред които има и чуждени, са обвинени в международен трафик на археологически находки, нанасяне на щети на културното наследство на Италия и кражба на исторически ценности. Все деяния, за които според юристи се полагат до 10 години решетки. Операцията с кодово наименование „Ахей“ била стартирана през 2017 г. след като уредник на археологическите разкопки в защитена със закон историческа зона на южната област Калабрия установил яко изтърбушване на голяма част от нея с малки багери и фандроми. Разкриването на предполагаемите престъпни действия на иманярите било поверено на капитан Бартоло Галети и неговия екип, които използвали в работата си съвременни специални средства за наблюдение. Така например със стационарни дрони били поставени под пълен контрол богатите на антични исторически ценности калабрийски археологически паркове Чиро, Капо Колони, Кастильоне ди Палуди и др. Съвсем скоро било установено масово „вършеене“ и там на прецизна техника за разкопаване на терени, която била задействана обикновено през нощта и на светлината на малки прожектори. Естествено не било проблем копачите веднага да бъдат закопчани, но карабинерите на капитан Галети решили да проследят пътя на събраните от иманярите находки. И след повече от година усилена работа служителите на силите на реда се уверили, че всъщност става дума за добре организиран международен трафик на ценни предмети от древността. Алъш – вериш, чието парично измерение според сметките на вещите лица възлиза на милиони евро, при това само за времето от началото на операцията „Ахей“. Ако се вярва на съобщилите за арестите италиански медии, то карабинерите били неприятно изненадани от установяването от самите тях на шефа на престъпната банда иманяри, тъй като той се оказал уважаван лекар в пенсия и фен на древната история от намиращата се доста на север от Калабрия област Умбрия.", "date": "2019.11.18", "title": "Арестуваха 123 иманяри, изтърбушили  областта Калабрия"}
{"url": "https://www.monitor.bg:443/bg/a/view/biznesyt-gotov-da-obsyjda-na-tristranka-bolnichnite-181113", "text": "Работодателските организации са готови да седнат на една маса със синдикатите по време на тристранката и да се разберат по въпроса с болничните. Това коментира пред журналисти Васил Велев, председател на Асоциацията на индустриалния капитал в България. \"Все повече хора стават имамници. Това ли искаме ние\", запита шефът на АИКБ, според когото с мярката първият ден от болничния да не се заплаща се защитават порядъчните, добросъвестните и коректните хора, защото те ще получат повече средства. Според Асоциацията на индустриалния капитал в България, предложението да се включат солидарно както работодателите, така и работниците, освен НОИ, е добро за хората, които са коректни и не злоупотребяват. \"Всички казват, че когато човек действително се разболее, той ще изгуби възнаграждение за един ден - това е така, но този коректен човек ще спечели всички останали дни, с това че няма да дели произведеното от него с измамниците, защото те няма да получат възнаграждение в този един ден\", обясни логиката на предложението за болничните Велев. Това, по думите му, е по-малкият плюс, а по-големият е, че ще се произведе много повече и хората ще имат по-високи доходи. Той изтъкна, че предложеното решение се практикува в редици страни, особено в Южна Европа. Според Велев предложението първите три дни от болничните да се платят от НОИ, както е било преди налагането на антикризисната мярка, няма да ограничи измамите, защото на този, който отива на дълъг уикенд, му е безразлично кой ще ги плати. В този случай, такива хора ще крадат от всички, чрез обществения фонд НОИ, смята Велев. Според него трябва да се помислят възможни изключения от това предложение на базата на чуждестранния опит. В редица страни има изключения, например в Португалия има изключения за болни от туберкулоза, за хора, които влизат на операция, за болни деца, има такива практики, просто трябва да видим какво правят другите, коментира Велев.", "date": "2019.11.18", "title": "Бизнесът готов да обсъжда на тристранка болничните"}
{"url": "https://www.monitor.bg:443/bg/a/view/ninova-pak-jahna-konja-razpuska-krjaj-sofija-181130", "text": "Лидерката на БСП Корнелия Нинова пак яхна кон, но този тъп в каубойска премяна. Това стана ясно от снимки, публикувани от нея в профила й във Фейбук. \"Време е за зареждане на силите. Едно препускане през планината и си нов човек\", е написала соцлидерката само ден, след като на Позитанов 20 се проведе почти 7-часов пленум , а на него ръководство и опизиция отново кръстосаха шпаги. Нинова отиде да разпуска на езда край София и се качи на Дракис под вещото ръководство на своя инструктор, съобщава пък Дарик нюз. Дракис пък бил  нейният подарък за 50-годишния й юбилей, с който я изненадаха най-близките й в партията. Преди години Нинова отново пусна снимки, яхнала кон, но покрай  кушиите за Тодоровден. Тогава политическите й опоненти я обвиниха, че си прави приар.", "date": "2019.11.18", "title": "Нинова пак яхна коня, разпуска край София"}
{"url": "https://www.monitor.bg:443/bg/a/view/na-28-noemvri-reshavat-za-kongresa-na-bfs-181134", "text": "На 28 ноември ще бъде съдбоносното заседание на Изпълкома, на което ще бъде определена дата за извънреден конгрес на БФС. Това обяви временният президент на футболната централа Михаил Касабов след мача с Чехия. Касабов взе отношение и за ситуацията с Йордан Лечков, който има претенции да управлява БФС и обжалва в съда вписването на Касабов като временен президент. „Лечков отговаря за националния отбор. Дали той е президент на БФС? Не, той отговаря за националния отбор, категоричен бе Касабов. - Кой е президент ли? То пише. Няма проблем никакъв. Отношенията между мен и Йордан Лечков са чудесни, питайте го него. С него отдавна седим на една маса, от много години“, заяви Касабов. „Най-важното е да има конгрес, да има избрано по демократичен път ново ръководство, с което да продължим да работим, защото за да се надяваме на по-добри дни за българския футбол, трябва да направим много сериозна реформа в детско-юношеския футбол. Легитимно е това ръководство, което е вписано в съда”, подчерта Кралев. На мача с Чехия Касабов и спортният министър бяха рамо до рамо в ложата, а Лечков бе заел място на дистанция от тях. На въпрос защо е изолиран, сливналията отговори, че мястото му в ложата било въпрос на личен избор и на суеверие.", "date": "2019.11.18", "title": "На 28 ноември решават за конгреса на БФС"}
{"url": "https://www.monitor.bg:443/bg/a/view/sinyt-na-antonija-petrova-napravi-pyrvite-si-krachki-181101", "text": "Наследникът на Мис България 2009 Антония Петрова и любимият й Ивайло Батинков направи първите си крачки. От няколко дни гордата майка публикува в социалните мрежи клипчета, на които се вижда как малкият Благовест стъпва уверено. Това се случи преди Best Batinkov, както го нарича тв водещата, да навърши 10 месеца. И ходим... и не се спираме!“, написа във профила си във Фейсбук миската с юридически ценз. Припомняме, че Петрова гушна първородната си рожба навръх имения си ден – 17 януари. Двамата с таткото Ивайло Батинков пък си казаха заветното „да“ едва три месеца след първата си среща, като организираха празненството в Гърция.", "date": "2019.11.18", "title": "Синът на Антония Петрова направи първите си крачки"}
{"url": "https://www.monitor.bg:443/bg/a/view/teo-ushev-poluchi-nagrada-za-prinos-kym-bg-kulturata-181121", "text": "С награда за цялостен принос към българската култура си тръгна номинираният за „Оскар“ български аниматор Теодор Ушев от българската премиера на новия му филм „Физика на тъгата“. Призът му бе връчен от неговия първи и единствен учител по анимация Красимир Иванов, който му пожела здраве и дълъг живот. „Не останаха много награди, които може да получи“, пошегува се още Иванов от сцената в зала 1 на НДК. сподели и Ушев. Това обаче не бе единственото му отличие за вечерта. Столичният кмет Йорданка Фандъкова удостои аниматора с грамота за принос за популяризиране, опазване и развитие на културата в София. Тя подчерта и приноса на Ушев към превръщането в съвременна галерия на пространството под бившия мавзолей на Георги Димитров. Официалното награждаване в неделя вечерта се случи между две специални премиери за аниматора, чиято постоянна адресна регистрация е в Канада. Събитието започна с представянето на съвместния проект на Ушев с Токийския университет „Четирите годишни времена“, който бе изпълнен от „Кварто Квартет“ със солист Иван Пенчев. За първи път режисьорът на „Сляпата Вайша“ реализира проекта в края на 2017 г. Тогава той обясни, че е искал да сътвори експериментална анимация по „Четирите годишни времена“ на Вивалди, като по първоначални планове с музиката е трябвало да се заеме Софийската филхармония. „За съжаление, Национален Фонд „Култура“ го оцени като недостатъчно интересен и отказа финансиране за показването му в България“, изрази огорчението си Ушев в социалните мрежи преди две години. В крайна сметка проектът пристигна и у нас, като бе представен като част от фестивала Киномания. След кратък антракт пък светлините в зала 1 угаснаха за първата родна прожекция на английската версия на „Физика на тъгата“. Вторият филм, който Ушев реализира по творчеството на Георги Господинов, изследва житейските и реалните пътешествия на един мъж. Киноразказът започва от ранните му години в комунистическа България, за да достигне до зряла възраст в Канада. Самият герой оприличава своя лабиринтен жизнен път с бродещия минотавър на митологията. Филмът, който ще бъде представен на Киномания и с френско озвучаване, предизвика бурна реакция у зрителите в зала 1, които посрещнаха Господинов и Ушев в края на финалните надписи изправени и с близо 5-минутни нестихващи аплодисменти.", "date": "2019.11.18", "title": "Тео Ушев получи награда за принос към БГ културата"}
{"url": "https://www.monitor.bg:443/bg/a/view/nashenka-obra-13-koli-v-gyrcija-zakopchaha-ja-sled-bjasna-gonka-181138", "text": "Двама българи, мъж и жена, са били преследвани няколко часа от гръцката полиция. Полицаите ги засекли да обират камион до Катерини, подали сигнал за арест, но българите се качили в личната си кола, направили опит да прегазят униформените и с много висока скорост се насочили към границата. Те изоставили колата до граничния пункт Промахон и направили опит да напуснат Гърция. 44-годишната българка е арестувана и предадена на прокуратурата в Катерини, издирва се мъж на 50 години, информира БНР. По време на разследване е доказано, че за една година те са извършили поне 13 обира на коли и са откраднали над 18 хиляди евро и ценни предмети. Арестуваната българка признала пред полицията, че заедно с 50-годишния й приятел обирали коли от паркинги в близост до Лариса и Катерини. Използвали заглушител за алармите на автомобили. Идвали често в Гърция, всеки път с различни коли, за да се предпазят от разпознаване от охранителни камери.", "date": "2019.11.18", "title": "Нашенка обра 13 коли в Гърция, закопчаха я след бясна гонка"}
{"url": "https://www.monitor.bg:443/bg/a/view/slujitelite-na-a1-sys-specialna-nagrada-ot-spasiteli-na-detstvoto-181120", "text": "Служителите на А1 получиха специално признание по време на наградите „Спасители на детството”, които се организират за шеста поредна година от Националната асоциация за приемна грижа (НАПГ). Те бяха отличени за своя принос към развитието на приемната грижа у нас – част от тях стават индивидуални дарители на организацията, а други участват пряко в инициативи в полза на приемните семейства и децата. „Партньорството с НАПГ е един от най-големите социални проекти на А1 и един от най-важните за нас. Когато избираме кои организации да подкрепим, се водим най-вече от три критерия – каузата да е значима за българското общество, да се припознава от колегите в компанията и да показва видими резултати. Поздравявам ръководството и членовете на асоциацията за резултатите, които постигат вече 10 години. Вярвам, че заедно променяме нагласите и създаваме по-добро бъдеще”, сподели Илияна Захариева, директор „Корпоративни комуникации” в А1. И през тази година наградите „Спасители на детството” отдадоха дължимото на всички семейства, личности и организации, които със своята отговорност, вдъхновение и активна гражданска позиция, допринасят за развитието на приемната грижа в България. Конкурсът отличи и всеотдайните координатори на НАПГ в страната и социалните работници, без които процесът по приемна грижа би бил невъзможен. Наградени бяха редица лекари за ефективната медицинска подкрепа на приемните семейства, учителите за подкрепата, която оказват на децата и младежите и общински институции и инвеститори за оказаното съдействие и цялостната работа по темата. В партньорство с А1 единствената родителска организация на приемните родители у нас има възможност да предостави всички необходими услуги за развитие на програмата, включващи срещи и обучения за приемните родители, достъп до социални, правни и психологически консултации, участие на децата и младежите в лагери и обучения. От своето създаване преди 10 години досега асоциацията е привлякла повече от 800 приемни родители, специалисти и млади хора.", "date": "2019.11.18", "title": "Служителите на А1 със специална награда от „Спасители на детството”"}
{"url": "https://www.monitor.bg:443/bg/a/view/16-godishna-rojdenichka-si-podari-snimka-sys-snajper-181115", "text": "Снимка със снайперова пушка от модела  МCG 90 А1 на немската фирма Heckler&Koch, която е на въоръжение в българската армия от десетина години се подари за 16-я си рожден ден ученичката от старозагорската Търговска гимназия „Княз Симеон Търновски“ Мариета Нанчева, която беше сред първите участници в традиционния Ден на отворените врати  във формирование 48 430 при Втора тунджанска механизирана  бригада. Момичето призна, че никога до сега не се е докосвала до подобно оръжие, за пръв път прекрачвала и прага на казармата, за която знаела съвсем малко от пестеливите разкази на татко си.  Бъдещата банкерка призна , че не знае колко е заплатата на един професионален войник и остана изненадана , че след 13 години служба и участие в поне три задгранични мисии един ефрейтор от механизирания батальон накрая се разписва за малко над 1 200 лв чиста месечна заплата. Далеч по-подготвени от рожденичката се оказаха десетокласниците от професионалната математическа гимназия „Гео Милев“ в Града на липите,които на въпроса „Колко тежи АК  7,62?“ отговаряха почти уставно „Две години!“, като уточняваха че толкова тежали по времето на татковците им чепиците с цинти, за които само били чували, че са доста по неудобно от „кубинките“. Оказа се, че някои от тийнейджърите знаят що е това „партенка“ и „шомпол“. Над 300 хлапета от три старозагорски гимназии преминаха в понеделник през портала на формированието, където пазят спомена за първите войници от 1 батальон от 12 пехотен полк, влезли в казармата през далечната  1904 години, а наскоро е бил възстановен и паметника на героя от сръбско българската и балканската войни полк. Владимир Серафимов /1860-1934/. В района на същото поделение някога са се намирали първите фурни за хляб, откъдето е било снабдявано и цивилното население на Стара Загора през гладните години на Първата световна война, пак там са били спалните помещения на новобранците, подготвяни за Черния полк в Симеоновград. За съжаление точно тези сгради от години са заплашени от саморазрушаване и затова са обградени с предупредителни ленти. Очаквало се заповед за събарянето им, но тя така и не идвала, коментира пожелал да остане анонимен старшина, чийто дядо някога се е клел на този плац за вярност пред Царя и Родината.", "date": "2019.11.18", "title": "16-годишна рожденичка си подари снимка със снайпер"}
{"url": "https://www.monitor.bg:443/bg/a/view/streljaha-po-avtobus-na-kandidatka-za-obshtinar-vyv-vidin-181114", "text": "Автобус на кандидатка за общинска съветничка от ГЕРБ във Видин осъмна с изстрел в стъклото, съобщи Нова ТВ. „В събота сутринта шофьорът, който дошъл да си обслужи автобуса и да го вземе да работи с него ми позвъни и ми каза, че стъклото е простреляно. Аз веднага слязох и позвъних на 112”, разказа пред Нова телевизия Янита Каменова, която е била кандидат за общински съветник, но не е успяла да спечели мандат в местния парламент. Според нея атаката не е дело на политически опонент, а проблемът бил вътрешно партиен. По думите й има доста „пиперлив език“ и това пречело на много хора. Тя изтъкна, че и преди е получавала доста предупреждения и съвети с усмивка да е по-обрана в изказа си. Атака е имало и към друга политическа фигура в областта. По сред бял ден, в центъра на видинската община Ново село гумите на автомобила на новоизбрания председател на общинския съвет там Иво Вергилов са били нарязани. Това е станало пред сградата на Общинската администрация, а кримидеянието е било извършено в четвъртък сутринта. Вергилов обясни, че е получавал многократно заплахи от влиятелни хора и от структурата на партията, общината и работното му място. Към този момент има установен извършител на посегателството над автомобила на Вергилов. Двамата – Каменова и Вергилов, искат среща с председателя на ГЕРБ Бойко Борисов, за да го информират какво се случва във Видин.", "date": "2019.11.18", "title": "Стреляха по автобус на кандидатка за общинар във Видин"}
{"url": "https://www.monitor.bg:443/bg/a/view/nepravosposoben-katastrofira-s-nelegalna-ovca-v-bagajnika-181112", "text": "48-годишен мъж от добричкото село Божурово бе задържан след люта полицейска гонка посред бял ден в неделя. Около 11:00 часа в град Добрич автопатрул на Първо РУ МВР Добрич подава стоп сигнал на лек автомобил Хонда с добричка регистрация. Шофьорът не спрял, а отпрашил силно по околовръстния път на Добрич, в посока към село Победа. След няколко километра, поради несъобразена скорост, Хондата изхвърчала от пътното платно и заседнала в крайпътна канавка. Полицаите настигнали беглеца и установили, че шофьорът е неправоспособен. При извършената проверка на автомобила, в багажника била открита жива овца без необходимата ушна марка. Не е ясно дали овцата е крадена, или е купена. Ако е купена, тя е нелегална, защото не притежава никакви документи, а това е абсолютно забранено от закона. За случая е уведомена ОДБХ в град Добрич.", "date": "2019.11.18", "title": "Неправоспособен катастрофира с нелегална овца в багажника"}
{"url": "https://www.monitor.bg:443/bg/a/view/ilyn-mysk-glasi-1000-raketi-za-mars-181122", "text": "Изпълнителният директор на компанията за космическа технология SpaceX Илън Мъск заяви, че ще му трябват 20 години и 1000 космически кораба, за да построи град на Марс, което е неговата дългосрочна визия. Мъск написа в Twitter, че компанията SpaceX ще трябва да построи около 1000 космически кораба за превоз на товари, инфраструктура и екипаж на Марс за 20 години, тъй като планетарното разположение позволява да се лети до Марс само веднъж на две години. Изстрелването струва около два милиона долара на полет на космически кораб, а Мъск казва, че крайната цел е да се изгради „самоподдържащ се град на Марс“.", "date": "2019.11.18", "title": "Илън Мъск гласи 1000 ракети за Марс"}
{"url": "https://www.monitor.bg:443/bg/a/view/majkata-na-pochinaloto-3-godishno-momche-tova-e-syshtestvoto-koeto-vyrna-deteto-mi-dokato-umira-181124", "text": "Майката на починалото 3-годишно момченце, което е прехвърляно в различни болници в София, разкри коя е лекарката, отказала да го приеме за лечение в Националната педиатрична болница. По думите на Златина Петрова това е д-р Елена Паскалева-Георгиева, която е специалист педиатър и детски пулмолог в София с над 35 години опит. „Това е съществото (Елена Георгиева), което отказваше да приеме моето дете, докато го гледаше как умира. Как спите, как се гледате в огледалото“, написа почернената жена, която публикува снимка на лекарката във Фейсбук, след като преди няколко дни родителите на починалото дете проговориха за първи път за ужаса. За броени минути пък публикацията ѝ предизвика вълна от гневни коментари по адрес на докторката. \"Монитор\" потърси д-р Елена Паскалева-Георгиева за коментар. Тя обаче не отговаряше на стационарния си телефон. Завеждащият интензивното отделение на Педиатричната болница д-р Даниел Илиев също не успя да я открие на мобилния й номер, който беше изключен. По думите му тя е излязла от болницата и не отговаря заради медийния интерес към нея след публикуване на снимката. Самият той обаче не пожела да коментира ситуацията с върнатото дете, тъй като по думите му, по това време той е бил в отпуска. Няма забавяне в приема и лечението на тригодишното дете, което почина миналата седмица в София“, съобщи междувременно пред БНР д-р Димитър Русинов, директор на болницата. Първият и единствен прием на тригодишното момченце в това лечебно заведение е бил в 1:20 часа. Там са му направени изследвания и детето е настанено за лечение, каза директорът д-р Русинов. Детето е преценено, че е за болнично, но не за интензивно лечение и е започнато да се обработва, т.е. да му се правят изследвания. В 12.30 часа има кръвна картина, резултатът от нея показва, че има възпаление, поради което му е направена рентгенова снимка на белия дроб, която не показва отклонение, детето в момента е било без температура. Но, така или иначе, се организира приемът и то се приема в болницата. След 16.30 часа състоянието на детето рязко се влошава. Вторите изследвания сочат за тежка пневмония, допълни д-р Русинов. За последната фаза от оказаната помощ на момченцето в Педиатричната болница разказа и нейният заместник-директор д-р Димитър Калайков. Колега от „Пирогов“ го е интубирал и го прехвърля към спешната болница. Няма забавяне в лечението на детето, посочи д-р Калайков. По-късно в понеделник пред bTV самата лекарката излезе с друга версия по случая. Д-р Елена Георгиева обясни, че детето е чакало 30 минути за прием, но през това време състоянието му не е било тежко. В 1.30 чса ми бяха предоставени документите. Някъде около 2 часа детето беше прието. Приз този половин час установих, на базата на клиничния преглед, че става въпрос за дете, което има нужда от болнично лечение, но не и от интензивно болнично лечение, каза д-р Елена Георгиева. Тя разказа, че е предлжила на родителите му да бъде настанено за лечение в пулмологичната клиника на Александровска болница, но те са отказали. Тя допълни, че състоянието на малкото дете е позволявало то да бъде преместено в друго лечебно заведение.Беше в увредено общо състояние. Лежеше на болничната кушетка, с белези на интоксикация, но не и с дихателна недостатъчност и сърдечна недостатъчност, посочи медикът.", "date": "2019.11.18", "title": "Майката на починалото 3-годишно момче: Това е съществото, което върна детето ми, докато умира (ОБНОВЕНА)"}
{"url": "https://www.monitor.bg:443/bg/a/view/fandykova-vsjaka-godina-investirame-20-mln-lv-v-novi-detski-gradini-i-uchilishta-181125", "text": "Около 20 млн. лв. средно на година инвестираме в строителството на нови сгради за детски градини и училища в София. Това обяви кметът на града Йорданка Фандъкова, която инспектира изграждането на нова сграда към 64-то ОУ „Цар Симеон Велики“. Тя поздрави и правителството за заложените в бюджета 70 млн. лв. за строителство на детски градини и училища и допълни, че Столичната община ще се възползва от тях. Градоначалникът изтъкна, че една от важните задачи на общината си остава това да направи така че да няма училище без физкултурен салон. „На път сме да реализираме този приоритет, заедно със строителството на нови училищни сгради“, каза Фандъкова. Относно строителството в 64-то училища тя обясни, че изграждането на новата сграда е на финала, в нея ще се помещава нов физкултурен салон. „Очаква се на 5 декември да приключи, както е по договор и след това сградата да бъде въведена в експлоатация. С нетърпение се очаква от директора на училището, както и от учителите и децата. Досега те са карали часовете по физкултура в класните стаи. Сградата е модерна и с всички мерки за енергийна ефективност“, обясни още Фандъкова. Тя допълни, че в училището има 311 деца, които ще могат да минат в една смяна.", "date": "2019.11.18", "title": "Фандъкова: Всяка година инвестираме 20 млн. лв. в нови детски градини и училища"}
{"url": "https://www.monitor.bg:443/bg/a/view/marija-gabriel-e-kandidat-za-vice-v-enp-181126", "text": "Еврокомисарят ни Мария Габриел е един от кандидатите за вицепрезидент на ЕНП. Това става ясно след като преди ден изтече крайният срок за издигане на кандидатури. ЕНП имат конгрес в Загреб на 20 и 21 ноември, където трябва да изберат но шеф, 10 негови заместници, и касиер на формацията. На сайта на ЕНП вече са публикувани и претендентите. Настоящият шеф на Европейския съвет Доналд Туск, чийтомандат изтича в края на месеца е единствения номиниран за президент на  ЕНП, който на наследи на поста Жозеф Дол. За 10-те вицепрезидентски места ще се борят 12 човека, като сред тях е именно Габриел. Сред другите по-ярки имена сред номинирани са  другият еврокомисар Йоханс Хан, както и бившият шеф на ЕП Антонио Таяни. Партията на унграския премиер Виктор Орбан \"Фидес\" няй-вероятно няма да участва  на конгреса в Загреб. Премиерът Бойко Борисов също ще присъства на форума, а какво включва  .", "date": "2019.11.18", "title": "Мария Габриел кандидат за вице в ЕНП"}
{"url": "https://www.monitor.bg:443/bg/a/view/27-hil-zemedelci-s-po-malko-pari-po-obvyrzanoto-podpomagane-181110", "text": "27 хил. земеделци в животновъдството и сектор плодове и зеленчуци у нас ще бъдат силно засегнати от предложението на Европейската комисия (ЕК) за намаляване на обвързаното подпомагане. За България това предложение е неприемливо, каза по време на агрофорум зам.-министърът на земеделието, храните и горите Вергиния Кръстева, цитирана от Investor.bg. „Обвързаното подпомагане е насочено към затруднени сектори като животновъдство и сектор плодове и зеленчуци, в които традиционно се използва повече работна ръка. Нашите анализи показват, че 40% от заетите в земеделието работят в тези два сектора. Предложеното намаление от ЕК ще се отрази значително на този тип стопанства“, каза още тя. „Обвързаното подпомагане има и социален елемент, особено ако не се предвиди достъп до преходна национална помощ, каквато отсъства в регламентите“, допълни Кръстева. По думите й, 2020 г. ще бъде много важна, тъй като предстои да бъде прието законодателството за следващите седем години. Това ще бъде рамката, по която ще се прилага новата селскостопанска политика до 2027 г. „В момента сме като два от тях са почти готови. Анализът за селското стопанство и хранително-вкусова промишленост беше представен пред бранша, постъпиха коментари и бележки и той беше върнат за доработка. В момента е внесен за финален преглед в Министерството на земеделието и предстои приемането му“, каза Кръстева. Ведомството прави преглед и на SWOT анализа за аграрната среда и климата, изготвен от Аграрния университет в Пловдив. Предстои той да бъде представен на 3 декември там. „Последният анализ, свързан със селските райони, скоро трябва да постъпи в министерството“, уточни Кръстева. Тя обясни, че след подготовката на трите анализа предстои идентифициране на потребностите, които ще залегнат в новия Стратегически план за развитието на земеделието в България. Заместник-министърът очаква трите анализа да бъдат готови до началото на следващата година, след което ще се пристъпи към задълбочени дискусии със заинтересованите страни. По отношение на законодателството, което предстои да бъде прието на европейско ниво догодина, Кръстева посочи регламента за стратегическите планове за Общата селскостопанска политика (ОСП), хоризонталния регламент за финансирането, управлението и мониторинга на селскостопанската политика и многогодишната финансова рамка. „Тя е най-важна и много държави членки се въздържат от крайни коментари по дискутираните теми. Когато имаме ясни бюджети, можем да сме по-категорични в изказванията си“, каза Кръстева. Заместник-министърът на земеделието Първи и втори стълб (директните плащания и развитието на селските райони) ще бъдат обединени в общ стратегически план, като се дава повече свобода на страните членки сами да разработват и постигат националните си цели при спазване на заложените правила. Предвидено е също по-високо ниво на подпомагане на малки и средни стопанства и специален бюджет за младите фермери. ЕК си поставя и по-високи цели за опазване на околната среда и природните ресурси и в борбата с климатичните промени. „Схемата по зелени директни плащания става т. нар предварителна условност за бъдещия период, минималното ниво, което трябва да спазва всеки фермер, за да има право на подпомагане. Целите на новата политика са за надграждане на достигнатото сегашно ниво“, посочи Кръстева. Иновациите и високите технологии и системите за трансфер на знания също намират място в новата ОСП. Според ЕК, за да се отговори на предизвикателствата в селското стопанство, е необходимо да се укрепят връзките между образователните и научните звена и бизнеса с оглед създаване на съответни механизми за практическото реализиране на иновативните решения, каза заместник-министърът на земеделието.", "date": "2019.11.18", "title": "27 хил. земеделци с по-малко пари по обвързаното подпомагане"}
{"url": "https://www.monitor.bg:443/bg/a/view/ivan-geshev-njama-kak-edin-glaven-prokuror-da-se-haresa-na-vsichki-181102", "text": "Няма как един прокурор, няма как един главен прокурор да се хареса на всички. Ако мен ме харесват всички като главен прокурор, значи нещо не е наред, защото работата на прокурора е да прилага закона в наказателното преследване. Така заместник-главният прокурор Иван Гешев коментира днес в Русе протестите срещу избора му за главен прокурор. Той допълни, че уважава всеки български гражданин и правото му да защити мнението си. В България винаги имало протести за нещо и това означавало гражданска позиция. „Хората изразяват мнението си – едни харесват процедурата, други не я харесват, едни смятат, че са големи /протестите – б.а./, други смятат, че не са толкова големи, че има около 100 човека. Въпрос на гледна точка“, каза Гешев. По думите му проблемът идва от една политико-икономическа и олигархична група, която се притеснява от закона, защото нямала практика да го спазва, затова искала да провали избора и конкретната кандидатура за главен прокурор. В случая не ставало въпрос за принципност, а за безпринципност и интереси. „Последните три години прокуратурата работи особено активно по начин, по който не е работила след 1989 г. Засегнати бяха огромни икономически, финансови и всякакви други интереси, ако щете и политически. Логично е тези хора да не харесват и да не искат това да продължи. Един български олигарх, както вие го наричате, се крие в Сърбия, а той управляваше 7-8 -9 млрд., и мислите ли, че е щастлив. Друг български олигарх е подсъдим, двама-три олигарси, както ги наричате вие, са още в ареста и те управляваха империя от 200-300-400-500 милиона лева активи. Мислите ли, че тези хора са щастливи. Мислите ли, че няма да ангажират ресурса си, възможностите си, за да не продължи това, което прави прокуратурата“, допълни Гешев. На въпрос смята ли, че е правилно да има само един кандидат за главен прокурор той отговори, че „което е законно, е правилно“. Гешев даде пример с няколко случая, в които е имало по един кандидат за високи длъжности, но никой не е протестирал.", "date": "2019.11.18", "title": "Иван Гешев: Няма как един главен прокурор да се хареса на всички"}
{"url": "https://www.monitor.bg:443/bg/a/view/luk-kums-oglavi-klasacijata-na-bilbord-za-albumi-181106", "text": "Кънтри певецът Люк Кумс оглави класацията Топ 200 на \"Билборд\" с албума си What You See Is What You Get, като постави и рекорди, съобщи сайтът на изданието. Продажбите на What You See Is What You Get - 172 000 еквивалентни албумни единици, са най-добрите за една седмица за кънтри албум от повече от година. При стрийминга те са най-добрите в историята за кънтри албум - 58 000 еквивалентни албумни единици, което се равнява на 74 милиона потърсени аудио стриймвания за 17-те песни. Това е и едва вторият кънтри албум, оглавил класацията Топ 200 през 2019 г. Предишният беше Center Point Road на Томас Рет през юни. What You See Is What You Get е вторият албум в актива на Люк Кумс. Предишният This One's for You стигна до четвърто място в класацията Топ 200 през 2017 г. На второ място в класацията на \"Билборд\" за албуми е рапърът Пост Малоун с Hollywood's Bleeding, който отбеляза пет непоследователни седмици на върха. Трети се нарежда рапърът YoungBoy с AI YoungBoy 2. Следват Съмър Уокър с Over It и Тейлър Суифт с Lover.", "date": "2019.11.18", "title": "Люк Кумс оглави класацията на \"Билборд\" за албуми"}
{"url": "https://www.monitor.bg:443/bg/a/view/blizo-40-na-sto-smjatat-che-moga-da-pravjat-uspeshen-biznes-v-bylgarija-181108", "text": "39% от българите са на мнение, че е възможно у нас да се прави успешен бизнес, докато 34% не са съгласни с това. Това показва проучване на изследователски център „Тренд“. То бе представено от съоснователя му Димитър Ганев в рамките на форума “Да извадим успеха от анонимност”. Икономическото развитие се свързва тясно с повишаването на заплатите – приоритет № 1 за работещите. Близо половината анкетирани подкрепят тази идея, а 39% смятат, че откриването на нови работни места би повлияло най-благоприятно за ръст на икономиката. На въпроса в каква посока се развива българската икономика - 31% от анкетираните казват, че се развива в позитивна, а 49% - в негативна. Според „Тренд“ българският скептицизъм и слаба информираност са сред причините за тези отговори. 63% от попитаните искат да научават за българските предприемачи, което според Ганев е “категорично мнозинство”. 52% са на мнение, че българският износ като продукция е качествен, докато едва 12% са на обратното мнение. 36% не знаят или не могат да преценят, което пък показва слаба информираност. Изненадващи отговори идват при въпросите относно българските фирмени и продуктови наименования, успешни на световния пазар. Около 500 души не са информирани относно износа на страната и посочват маслодайната роза и млечните продукти за едни от най-търгуваните продукти, забравяйки изцяло за производствените предприятия и автомобилната индустрията. „Икономиката на България е излязла от 19 век“, смята главният икономист на Института за пазарна икономика Лъчезар Богданов. По думите му износът на България в периода 2008 – 2018 г. е претърпял значителни промени. За 10 години ръстът на износ на ел. съоръжения се покачва повече от три пъти, търгуването с машини два пъти, а износът на автомобилната индустрия с рекордните шест пъти. За сравнение през 2001 г. основният износ е бил облекла, плетива и метали. Икономическата трансформация води и до промени в заетостта. За последното десетилетие приоритетният IT сектор отвори нови 30 000 работни места, докато текстилната индустрия съкрати повече от 50 000 души, допълни Богданов. В дискусията взеха участие председателят на АИКБ Васил Велев, изп. председател на БСК Радосвет Радев, социолози, представители на СЕМ и Народното събрание, както и ръководители на големи търговски вериги. Проучването е проведено сред 1010 души над 18 години в периода 2 – 10 юли 2019 г.", "date": "2019.11.18", "title": "Близо 40 на сто смятат, че могат да правят успешен бизнес в България"}
{"url": "https://www.monitor.bg:443/bg/a/view/12-rabotnici-ot-nelegalna-fabrika-za-cigari-priznaha-vinata-si-181109", "text": "Спецсъдът наложи наказания на 12 от работниците в разкритата през юли 2019 г. нелегална фабрика за цигари в пловдивското село Труд, след като одобри сключените от тях споразумения с прокуратурата, съобщиха от държавното обвинение. Четирима от обвинените по делото българи, които се признаха за виновни, получиха ефективни присъди, съответно на 1 година, 1 година и 2 месеца, а двама - по 1 година и 3 месеца „Лишаване от свобода“ при първоначален общ режим. Те са заемали най-ниските нива в йерархията на престъпната група – пазач, доставчик на храна за работниците, както и техническа поддръжка на помещенията. Осемте наети в производството чужденци – седем украинци и един молдовец, също се признаха за виновни и се споразумяха на условни наказания от 3 години „Лишаване от свобода“ с 5-годишен изпитателен срок, както и лишаване от права. Разследването срещу тримата основни участници в групата (български граждани), организирали нелегалното производство, продължава. Срещу тях предстои бъде изготвен обвинителен акт и внесен в Специализирания наказателен съд. На 4 юли 2019 г., по време на действията по разследването на Специализираната прокуратура и ГДБОП в нелегалната фабриката бе намерена и иззета готова продукция за около 3 млн. лева, половината от която натоварена в камион и подготвена за експедиция. Разследването установи, че организираното производство на нелегални цигари в с. Труд няма аналог до момента. Във фабриката са били инвестирани близо10 млн. лева, а пласирането на готовата продукция е ощетявало бюджета с между 15 и 20 млн лв. месечно в продължение на една година. В близкото село Ръжево Конаре бе открит и цехът на фабриката, където е бил нарязван тютюнът за нелегалните цигари.", "date": "2019.11.18", "title": "12 работници от нелегална фабрика за цигари признаха вината си "}
{"url": "https://www.monitor.bg:443/bg/a/view/ns-domakin-na-54-ta-asambleja-na-pa-ch-is-181105", "text": "НС ще бъде домакин на 54-та Генерална асамблея на ПАЧИС, която ще се проведе на 20 и 21 ноември.Основна тема на форума, който ще събере в София делегации от парламентите на 12-те държави-членки на организацията, ще бъде евроизмеренията на черноморското сътрудничество. Форумът ще бъде открит от шефката на НС Цвета Караянчева, която в момента води ротационното председателство на ПАЧИС. Предвидена е обща снимка и доклад за дейността на Организацията за Черноморско икономическо сътрудничество (ЧИС), на Черноморската банка за търговия и развитие, на Международния център за черноморски изследвания, на Съюза на сдруженията за пътен транспорт на ЧИС и на Мрежата на черноморските университети. По време на форума трябва да бъдат избрани зам-шефове на ПАЧИС и да бъде приета препоръка за “Сключване на преференциални търговски споразумения с оглед премахване на двойното данъчно облагане между държавите-членки на ЧИС”. След това ще има дискусия за сътрудничеството между ЕС и ЧИС, както и за развитието на транспортните маршрути в региона на ЧИС. През втория ден на форума пък ще има дискусия за безработицата в държавите – членки на ЧИС, както и ролята на държавата за насърчаване на работни места. Ще бъдат приети решения за пролетното заседание на Генералната асамблея през 2020 г. Шестмесечното БГ председателство на ПАЧИС приключва на 31 декември 2019 г.", "date": "2019.11.18", "title": "НС домакин на 54-тата асамблея на ПАЧИС"}
{"url": "https://www.monitor.bg:443/bg/a/view/zadyrjaha-recidivista-otmyknal-140-hil-ot-avtomobil-181107", "text": "Задържаха 41-годишен мъж, заподозрян за обира, станал миналия месец в столичния квартал \"Лозенец\". Тогава от автомобил бяха откраднати 140 000 лв., докато собственикът сменял гума. От пресцентъра на прокуратурата посочиха, че във връзка със случая от 14 ноември е задържан 41-годишният С.Николов, който има предишна присъда за кражба и за когото са събрани достатъчно доказателства, че е извършител на престъплението. Според събраните до момента данни той е взел парите – 120 000 лв. и 10 000 евро, изтеглени по-рано от жертвата от банков трезор и е избягал с „Ауди А6” с македонска регистрация, съобщава bTV. Мъжът е задържан за 72 часа и днес Софийският районен съд ще реши дали да го остави за постоянно в ареста.", "date": "2019.11.18", "title": "Задържаха рецидивиста, отмъкнал 140 хил. от автомобил"}
{"url": "https://www.monitor.bg:443/bg/a/view/predi-sreshtata-na-nato-borisov-razgovarja-sys-stoltenberg-po-telefona-181111", "text": "Премиерът Бойко Борисов разговаря по телефона с генералния секретар на НАТО Йенс Столтенберг. Двамата разговаряха в навечерието на Срещата на върха между лидерите на страните членки от НАТО, която ще се проведе на 3 и 4 декември 2019 г. в Лондон, съобщиха от пресцентър на кабинета. Преди седмица стана ясно, че вместо Борисов, за Лондон ще лети президента Румен радев, който ще представлява България на форума. Сега Борисов коментира пред Столтенберг, че високо цени ролята на Алианса за защита на сигурността, свободата и демократичните ни ценности. За нас - националната сигурност и отбрана на България са гарантирани само в рамките на колективната отбрана на НАТО“, изтъкна премиерът. По думите на Борисов предвид днешните рискове, страната ни разглежда единството на Европа и Северна Америка като по-важно от всякога. „За България трансатлантическата връзка е в основата на нашата колективна отбрана“, акцентира той и поясни,че решенията на форума ще доведат до по-нататъшно укрепване както на възможностите за възпиране и отбрана, така и на трансатлантическата връзка между Европа и Северна Америка. Борисов е изтъкнал, че от началото на 2018 г. България успешно прилага националния План за нарастване на отбранителните разходи до 2024 г. „С авансовото плащане на 8 броя самолети F-16V Block 70 тази цел вече е постигната и очертал още премиерът. Борисов е отбелязал и целите на страната ни в три основни области - повишаване на разходите за отбрана, модернизация и превъоръжаване, и преодоляване на дефицита на личен състав във Въоръжените сили. Той уверил Столтенберг, че по тези приоритети се рабои активно и ще продължим реализацията на проектите по модернизация на армията - за новите бойни машини, кораби и самолети. Борисов уверил още, че България ще продължи да участва в мисии на НАТО в усилията им за постигане на световен мир и сигурност. Обърнал внимание и на съвместните учения. Двамата обсъдили и укрепването на сътрудничеството между НАТО и ЕС, тъй като именно Алиансът е фундаментът на колективната отбрана в Европа. „Само заедно, обединени в НАТО, можем да се справим с предизвикателствата и заплахите пред сигурността на нашите общества“, изтъкна премиерът.", "date": "2019.11.18", "title": "Преди срещата на НАТО: Борисов разговаря със Столтенберг по телефона"}
{"url": "https://www.monitor.bg:443/bg/a/view/4-magic-s-mnogo-rabota-i-malko-kysmet-chovek-moje-da-se-izdyrja-ot-talanta-si-181103", "text": "Четири цветни момичета, всяко от тях с различна магия в себе си, достатъчна, за да създаде приятно объркване навсякъде, където се появят – дори в обикновена боулинг зала. Това в сюжетът на новото видео „Вселена“ на Валентина, Никол, Елия и Елеонор от 4Magic. Победителките от последния сезон на X Factor са написали сами песента по време на Sofia Songwriting Camp, както и текстът на български е изцяло тяхно дело. До края на годината ще излезе и английска версия на парчето. Режисьор на видеото към е Павлин Иванов – Баш, а зад камерата е Андрей Андреев. Веднага след премиерата на българската версия на песента и клипа поговорихме с момичетата за творческия процес по писане на авторски парчета и за новото им начинание - „В час по интелектуална собственост“.  Парчето е създадено по време на първия международен лагер за писане на песни у нас. Тази пролет с автори от шест държави се събрахме в планината за една седмица да правим музика и преживяването беше просто вълшебно! Всеки ден бяхме разделени на отбори с различни автори, по стилове, и „Вселена“ се случи докато бяхме в студио с шведката Елън Берг.  Бяхме в едни финландски къщички в гората, там ни бяха мобилните студия, и Елън влетя с китарата свирейки припева. Направихме песента първо на английски, като до края на годината ще чуете и тази версия.  Българският текст е наш, написахме го в колата на път за участие.  Има ретро вайб във „Вселена“, който ми е супер любим и мисля, че ще заразява все повече хора и ще ги кара да танцуват.  Защото само така имат шанс да променят нещо в отношението на хората към интелектуалната собственост. Като се държат за правата си и говорят за защитата им публично. В България хората масово си мислят, че щом един продукт е нематериален, не можех да го хапнеш или да го облечеш, значи им се полага за безплатно ползване. Това е удар под кръста за авторите, независимо дали говорим за кино, музика, фотография.  Споменахме Sofia Songwriting Camp. Там с Михаела Маринова и шведите от JeL създадохме парчето Rainbow, което влезе в албум на най-яката женска кей поп банда в момента Twice. Корейският пазар е необятен. Шансовете на българските артисти да пробият навън се увеличават многократно, ако участват като съавтори в репертоар, който се предлага на чужди звезди. Не знам каква ще е съдбата на парчето и дали ще бъде извадено като сингъл, но след време с Михаела ще получим отчисления като автори. Трудът ни ще бъде остойностен.  В Англия и други държави с по-развит музикален пазар правата са нещо като пенсията на артиста. Не случайно там го има феномена One hit wonder („Чудото с един хит“). Правиш парче, после те забравят, но години наред можеш да живееш от приходите за неговото използване – в медиите, в реклами, от стрийминг платформите, от всеки клик в YouTube.  Благодарим на БАМП за поканата! Учила съм от 1 до 4 клас в Музикалното училище в Пловдив, където ще бъде единия час по интелектуална собственост. Продуцентът ни Саня Армутлиева, която води тези часове, ни сподели нещо обезпокоително – в Музикалното училище в София от пълна зала само десетина деца са вдигнали ръка на въпроса „Кой от вас вижда музиката като своя професия?“. Много ни се иска с разговора в тези часове да променим схващането, че образованието свързано с изкуство ти дава само една добра обща култура. Макар и по-трудно, с много работа и малко късмет човек може да се издържа от таланта си в България.  Да бъде себе си. : Да бъде честен, истински. Да умее да изслушва.  Да има чувство за хумор и да бъде джентълмен.  Подкрепям Елия, и за мен е много важна честността и това да си общуваме леко. Така се изгражда доверие.  Споделянето и опазването на най-съкровената ти тайна.  Малка бележка под вратата вместо съобщение в социалните мрежи за „добро утро“.  Една усмивка, която говори за чувствата на човека повече от 100 думи.  Ние сме група от 8 години. Пораснахме заедно. Споделяме си всичко, търсим се по всяко време на денонощието за съвет.  Казвали сме го и друг път – извън музиката 4Magic сме като сестри.  Приятелството ни държи заедно. Да си в група с най-близките си момичета е привилегия.  Справяме се все по-добре. В началото, като спечелихме X Factor, беше доста трудно – от една страна, заради цялото медийни внимание към нас, от друга заради честите пътувания от София до Пловдив, а после и за отсъствията за участия.  Учим в три различни училища, но отношението към нас е еднакво – срещаме супер подкрепа и разбиране от преподаватели и съученици. Отношението към нас си остана като към деца, които се развиват с музика.  Семействата ни. Мама и тате са най-добрите ми приятели. Чуват първи всичко, което им изтананикаме още в много начална фаза.  И с мен е така. Баща ми е музикант, а останалата част от семейството ми са хореографи. Израснала съм в репетиционната зала и съм се научила да играя народни танци още преди да пропиша правилно.", "date": "2019.11.18", "title": "4 Magic: С много работа и малко късмет човек може да се издържа от таланта си "}
{"url": "https://www.monitor.bg:443/bg/a/view/otkriha-93-kg-heroin-v-bylgarski-kamion-na-gkpp-dunav-most-181095", "text": "Общо 93,6 кг хероин са открити в български лекотоварен камион на Граничния контролно-пропускателен пункт „Дунав мост“. Специално за този случай в Русе пристигнаха заместник-главният прокурор Иван Гешев, главният секретар на МВР Ивайло Иванов и директорът на Агенция „Митници“ Георги Костов. На брифинг те съобщиха, че лекотоварният камион „Мерцедес Спринтер“ се е явил на трасе „Изход“ вчера в 9,20 часа. Управляван е бил от 56-годишен български гражданин и е пътувал към страна от Западна Европа. Служители от звеното за противодействие на наркотрафика отклонили превозното средство за проверка. Направило им впечатление, че подът на празния камион е на по-високо ниво и там открили тайника. Хероинът бил разпределен в 184 пакета и по първоначална оценка е на стойност 3 600 000 лева. С прокурорско постановление 56-годишният водач е задържан. „За това престъпление законът предвижда затвор от 15 до 20 години и глоба в размер от 100 000 до 300 000 лева“, обясни наблюдаващият прокурор по случая Андрей Ангелов от Окръжната прокуратура в Русе.", "date": "2019.11.18", "title": "Откриха 93 кг хероин в  български камион на ГКПП „Дунав мост“"}
{"url": "https://www.monitor.bg:443/bg/a/view/telk-v-pazardjik-ostavi-dete-s-autizym-bez-lichen-asistent-181094", "text": "Една от комисиите в пазарджишката ТЕЛК остави без право на личен асистент дете с аутизъм. На практика, семейството на болното момиче остава без финансови средства, съобщи майката  Недка Кичукова. Парадоксалното в случая е, че Първи състав на ТЕЛК вместо психиатър, заменя специалиста с педиатър и така „реже“ проценти на детето с тежко заболяване, но му позволява частично право на професионална работа. Няма да получавам никакви пари и не мога да бъда личен асистент на детето, защото трябва да обжалвам решението на ТЕЛК пред НЕЛК. През цялото това време оставаме без доходи и без никакви пари\", споделя майката на Кристина - Недка Кичукова. В този ден не е имало психиатър. Тъй като има психиатрична диагноза, уместно е да бъде консултиран и от психиатър”, заяви новият директор на пазарджишката областна държавна болница д-р Красимир Темнилов, който също е психиатър. \"Първи състав на ТЕЛК\" не преглежда детето, но има издадено решение.  Майката Недка Кичукова разказа, че лекарите в ТЕЛК само попитали дали детето посещава училище, но не взели мнението на доктор-психиатър. От една година децата, които са с психични разстройства, са дадени да се гледат от педиатър. Съжалявам за това, което се е случило. Това е много голямо недоразумение, заяви още директорът на болницата. Той също е издавал ТЕЛК решение на Кристина през 2017 година. Майката на Кристина разказа, че посещавали център за психично здраве в Пловдив, където квалифицирани специалисти поставили диагноза на дъщеря й. Детето страда от генерализирано разстройство на развитието. Поведението е аутистично, страда езиково-говорното развитие, обясни лекарката, изготвила експертизата на Кристина. Според майката детето има нужда от постоянни грижи. Това потвърждават и експертите от пловдивския център за психично здраве, които са дали препоръки, че детето не може да се обслужва и да живее самостоятелно, без помощ от възрастен. Недка Кичукова и дъщеря й се връщат, за да попитат дали ТЕЛК-Пазарджик  може да поправи собствената си грешка, но оттам им отвърнали, че това е невъзможно. Според майката, този състав на ТЕЛК е допуснал още една грешка, даваща абсурдна възможност на детето й – способност  за извършване частично на професионална работа.", "date": "2019.11.18", "title": "ТЕЛК в Пазарджик остави дете с аутизъм без личен асистент"}
{"url": "https://www.monitor.bg:443/bg/a/view/toto-pechalbi-tiraj-92-181145", "text": "„6 от 49“: Числа – 23, 29, 30, 40, 44, 45. Печалби: 6 – няма, 5 – 4 по 8530,40 лв., 4 – 240 по 142,20 лв., 3 – 6140 по 7,70 лв. ДЖАКПОТ: 2 794 562,83 лв.  Числа – 14, 17, 18, 20, 27, 31. Печалби: 6 – няма, 5 – 6 по 1867,10 лв., 4 – 338 по 33,10 лв., 3 – 5210 по 3,10 лв. ДЖАКПОТ: 599 780,50 лв.  I теглене: 14, 15, 20, 23, 26. Печалби: 5 – 2 по 11 935,50 лв., 4 – 152 по 181,20 лв., 3 – 5750 по 7,00 лв. II теглене: 10, 12, 18, 24, 34. Печалби: 5 – 1 по 23 871,10 лв., 4 – 348 по 79,20 лв., 3 – 8680 по 4,70 лв.  Позиции – 6, 7, 9; Числа – 5, 6, 1. Печалби: 3 – 15 по 2143,00 лв., 2 – 1743 по 18,40 лв.  Числа – 3, 8, 16, 17, 50; Зодия 9 – Стрелец. Печалби: 5+1 – няма, 5 – няма, 4+1 – 1 по 5000,00 лв., 4 – 1 по 500,00 лв., 3+1 – 17 по 100,00 лв., 3 – 231 по 10,00 лв., 2+1 – 334 по 5,00 лв., 1+1 – 1516 по 1,50 лв., 2 – 3376 по 0,80 лв., 1 – 2243 по 1,00 лв. ДЖАКПОТ: 3 000 000,00 лв.  Година 48, месец 7, дата 22, ден 4. Печалби: I група - няма, II група - няма, III група - няма, IV група – 2 по 121,90 лв., V група – 11 по 22,20 лв., VI група – 10 по 19,50 лв., VII група – 17 по 14,30 лв., VIII група – 27 по 7,20 лв., IX група – 49 по 6,00 лв., X група – 112 по 3,10 лв., XI група – 165 по 2,40 лв., XII група – 264 по 1,90 лв., XIII група 518 по 2,00 лв., XIV група 1238 по 1,30 лв., XV група – 2672 по 1,00 лв. ДЖАКПОТ: 22 986,17 лв. Печалба Игра Фиш № Регион Форд Мондео 6/49 955170084 Куклен", "date": "2019.11.18", "title": "Тото печалби, тираж №92"}
{"url": "https://www.monitor.bg:443/bg/a/view/rezultati-i-golmajstori-ot-evrokvalifikaciite-181091", "text": "Още 7 мача от последния 10-и кръг на европейските квалификации се изиграха снощи. В тях националите ни най-сетне успяха да ни зарадват с успех, като прекършиха силния отбор на Чехия с 1:0. Гостите си бяха гарантирали участие на Евро 2020, както и отборът на Англия, който разгроми с 4:0 Косово като гост. Отборът на Португалия спечели борбата със Сърбия за второто място в група “В” и също ще играе на европейското първенство. Тимът на Кристиано Роналдо пречупи Люксембург с 2:0 като гост. По същото време сърбите направиха 2:2 с Украйна, но и успех нямаше и да им бъде достатъчен. Сега “орлите” ще имат шанс да се класират през Лигата на нациите. В група “Н” също няма интрига. Франция и Турция продължават напред и единствено беше любопитно кой ще завърши на първото място. Това са “петлите”, които спечелиха с 2:0 гостуването си на Албания, а южните ни съседи се наложиха със същия резултат над Андора. Третата среща в групата противопостави Молдова и Исландия в мач без значение, завършил с успех 2:1 за островитяните. Молдова - Исландия 1:2 (0:1 Бьорнасон 17, 1:1 Милинчеану 56, 1:2 Сигурдсон 65) Андора - Турция 0:2 (0:1 Юнал 17, 0:2 Юнал 21) Албания - Франция 0:2 (0:1 Толисо 8, 0:2 Гризман 30) Сърбия - Украйна 2:2 (1:0 Тадич 9-д., 1:1 Яремчук 33, 2:1 Митрович 56, 2:2 Беседин 90) Люксембург - Португалия 0:2 (0:1 Бруно Фернандес 39, 0:2 Роналдо 86) България - Чехия 1:0 (1:0 Божиков 56) Косово - Англия 0:4 (0:1 Уинкс 32, 0:2 Кейн 79, 0:3 Рашфорд 83, 0:4 Маунт 90+1)", "date": "2019.11.18", "title": "Резултати и голмайстори от евроквалификациите"}
{"url": "https://www.monitor.bg:443/bg/a/view/poreden-masov-razstrel-v-kalifornija-10-prostreljani-181093", "text": "Четирима души загинаха, а шестима бяха ранени при стрелба в Фресно, централна Калифорния. Инцидентът станал, докато пострадалите гледали футболен мач в заден двор на къща, а неизвестен извършител е нахълтал и открил огън, съобщи Си Ен Ен. На събирането е имало около 35 души. Трима от тях са загинали на място, един е откаран в критично състояние в болница и там е починал. Всички жертви са мъже на възраст между 25 и 30 години. Говорителят на полицията Бил Дули заяви, че служителите търсят кадри от камерите за наблюдение и свидетели, за да проследят заподозрените.", "date": "2019.11.18", "title": "Пореден масов разстрел в Калифорния – 10 простреляни"}
{"url": "https://www.monitor.bg:443/bg/a/view/zaplata-i-chetvyrt-za-kvadrat-v-stolicata-181054", "text": "Една средна заплата и четвърт за столицата стигат за покупката на квадратен метър от жилище в столицата според показателя за достъпност на имотите. Това е най-ниската стойност, измерена през последните 10 години, следователно през 2019 г. имотите в София са най-достъпни за купувачите. Това се дължи едновременно на забавянето на ръста на цените и на продължаващо нарастване на доходите, което за София е около 13% на годишна база, показва проучване на агенция за недвижими имоти. Показателят измерва колко месечни заплати са нужни за покупката на 1 квадратен метър жилище в София. За основа се взима съотношението на цената на жилищата за квадрат към средната месечна заплата в столицата. За третото тримесечие на 2019 г. стойността му е 1.25 или 2138 лева, което означава, че са нужни 1.25 средни софийски заплати за покупката на 1 кв.м, показват сметките на \"Бългериан Пропъртис\". По предварителни данни на НСИ средната заплата в София за септември е 1711 лева. Коефициентът за достъпност е когато се изискваха 3.5 месечни заплати за покупката на 1 кв.м жилищна площ в София. Ипотечните кредити представят друг аспект от достъпността на имотите чрез достъпността до банково финансиране за тяхната покупка. И по този показател имотите в момента са най-достъпни за цялата история на жилищното кредитиране в България, тъй като в момента лихвените проценти по кредитите са на исторически най-ниските си нива средно около 3% за третото тримесечие на 2019 г. и се очаква тези нива да се запазят и през следващата година. Обемите на новоотпуснатите жилищни кредити продължават да нарастват и през третото тримесечие достигнаха над 900 млн. лв., което е сравнимо с показателите от 2007/2008 г. Но в сравнение с преди 10 г. икономическата ситуация е много по-различна, брутният вътрешен продукт е значително по-голям и като дял от него новоотпуснатите жилищни кредити са под 3%, докато през 2007/2008 обемът им надвишаваше 6% от БВП. За 9-те месеца на 2019 г. новоотпуснатите ипотечни кредити са нараснали с около 4.2% на годишна база, което е под нивата на растеж от предходните години и е по-скоро умерено нарастване, следващо темпа на икономически растеж. на жилищни сгради в София през 2019 г. за първите 9 месеца остават на същите нива като 2018 г., като разликата е в това, че през 2019 г. сградите са с около 10% повече жилища в тях и с по-голяма застроена площ с около 8.5%.Това е значително успокоение на темпа на нарастване на фона на ръст на новоиздадените разрешителни от 26% през 2018 г., така че и от страна на предлагането има стабилизация на постигнатите нива и много по-плавно нарастване. През цялата 2019 г. сградите ново строителство в София се радваха на много силен интерес, като той дори надвиши този от предходните години. Според данните на Агенцията по вписванията през 3-тото тримесечие на 2019 г. при 6376 за същия период на 2018 г., което е ръст с около 8% на годишна база. Въпреки колебанията в статистиката поради липсата на вписване на предварителни договори за имоти ново строителство през предходни периоди, когато дори се отчиташе спад в продажбите, се вижда, че тези продажби вече започват да се отразяват и да добавят към стойностите на обемите продажби. През 3-тото тримесечие на 2019 г. закупените жилища са предимно двустайни. Те съставляват 65% от закупените жилища, а 30% са тристайни. Средната площ на закупените жилища е 81 кв.м – спад от 89 кв.м в началото на годината заради нарастването на дела на двустайните апартаменти. Най-купувани са жилищата на 4-ти етаж, като обаче забелязваме засилване на интереса към високите етажи.", "date": "2019.11.18", "title": "Заплата и четвърт за квадрат в столицата"}
{"url": "https://www.monitor.bg:443/bg/a/view/myj-zagina-v-ogromen-pojar-v-zemen-181100", "text": "Мъж загина при пожар в град Земен. Трагедията се разиграва малко след 14 часа в неделя, когато съседи виждат горящата къща и подават сигнал на тел.112. На място са пристигнали два противопожарни екипа, които в продължение на часове се бориха с огнената стихия. Вътре е открито тялото на мъж, чиято самоличност все още не е изяснена. Пламъците са погълнали цялата къща, почти всичко е унищожено. „Имотът се води собственост на 69-годишен мъж. Не можем да кажем обаче дали изгорелият човек е именно собственика. Това тепърва предстои да се изясни“, коментираха огнеборци. Вероятно пламъците са тръгнали от печка на твърдо гориво. На мястото на инцидента е извършен оглед от полицията в Перник, по случая е образувано досъдебно производство, работата продължава.", "date": "2019.11.18", "title": "Мъж загина в огромен пожар в Земен"}
{"url": "https://www.monitor.bg:443/bg/a/view/jena-postrada-pri-verijna-katastrofa-na-glaven-pyt-e79-181097", "text": "Жена е пострадала при верижна катастрофа между 3 леки автомобила на главен път Е-79 при тунел Железница, съобщиха от ОДМВР – Благоевград. Инцидентът е станал около 12.37 часа. По първоначална информация пострадала е с оплаквания от болки в стомаха. Същата е транспортирана за извършване на медицински преглед. Пътят в района е затворен. Може да се ползва обходен маршрут през стария път с.Железница – град Симитли.", "date": "2019.11.18", "title": "Жена пострада при верижна катастрофа на главен път Е79"}
{"url": "https://www.monitor.bg:443/bg/a/view/djoni-dep-otnovo-ostana-sam-181098", "text": "Актьорът Джони Деп отново влезе в графата „свободни“. Преди дни той се е разделил с приятелката си Полина Глен. Искрата между двамата пламна в началото на годината, но танцьорката е сложила край на връзката им и се е върнала в Русия. Според близки до двойката красавицата не е успяла да се справи с вниманието на медиите. Звездата от поредицата „Карибски пирати“ дори е искал двамата да сключат брак, но за 24-годишната Полина това е било немислимо, защото той е бил твърде погълнат от съдебната битка с бившата си съпруга Амбър Хърд. Припомняме, че преди брака с Хърд, Деп имаше дълга връзка с френската певицата и актриса Ванеса Паради, която му роди две деца - 20-годишната Лили-Роуз и 17-годишния Джак. Зад гърба си актьорът има неуспешен брак и с гримьорката Лори Ан Алисън.", "date": "2019.11.18", "title": "Джони Деп отново остана сам"}
{"url": "https://www.monitor.bg:443/bg/a/view/djeri-o-konyl-aktiorite-ne-trjabva-da-se-pravjat-na-policai-180947", "text": "Актьорът Джери О‘Конъл отново се нагърбва с нелеката задача да разследва престъпления без капка опит. Мъжът, който излъчва позитивна енергия от всяка частица на тялото си, скочи в образа на Харли и за втори сезон на „Картър“. Поредицата се завърна в ефира на AXN и се излъчва всяка сряда от 22 ч. Сюжетът се завърта около холивудската звезда Харли Картър – бивш телевизионен детектив, решен да прехвърли екранната си работа в истинския живот. Изцеден от ежедневието на суперзвезда, Харли се завръща в родния си град и започва да разследва убийството на майка си отпреди четвърт век. След като опитът му е успешен, в новите епизоди Харли е двойно по-уверен в полицейския си инстинкт. Горд притежател на лиценз за частна детективска практика и в професионалното обкръжение на най-добрите си приятели Дейв Лий (Крисчън Брун) и Сам Шоу (Сидни Поатие Хартсън), Картър се захваща с нова порция от мистериозни престъпления. Джери О‘Конъл разри пред „Монитор“ подробности за героя си и втори сезон на сериала: -Той е актьор, който дълги години е работил като телевизионно ченге и сега мисли, че поради този факт може да казва на полицаите как да разнищват престъпления. През моите очи той е много забавен, защото е ненормален. Имам предвид, че очевидно актьорите не трябва да се правят на полицаи. Образът, който играя е луд, но затова е толкова забавно да го правя. Имаме шанса да се подиграем с любимите серали на зрителите. Това е комедия, но ако си падате и по полицейски драми - „Картър“ е за вас. - Аз съм телевизионен актьор, така че това е общото. Той е супер суетен, както и аз. Той винаги се притеснява как ще се представи и разбирам това. Аз играх ченге в друг сериал в рамките на няколко години, така че напълно разбирам и това. Мисля, че е луд, защото вярва, че може да решава полицейски случаи. Тук тегля линията – знам, че аз не мога. Нямам никакъв опит в борбата срещу престъпността. - Този сезон залагаме повече на комедията. Сериалът се излъчва много в Европа - Полша, България, Испания, Великобритания, Португалия... Хората обичат да виждат как някой разрешава престъпления, докато се подиграва с останалите полицейски сериали. Това е американски актьор в полицейско шоу, който се подиграва на другите полицейски сериали с решаването на мистериите. Това е формула, която хората много харесват. Не е много по-различно от „Касъл“, но вместо писател, тук говорим за актьор. Сега наистина вдигаме залозите. Вслушахме се в предпочитанията на аудиторията и ги изпълнихме. Този сезон водещо е това, че съм актьор, който разследва престъпления. Много се забавляваме, докато снимаме, и мисля, че хората много се забавляват, докато гледат.   - Бих искал да ти кажа, че за да вляза в образ се крия с месеци и се подготвям само върху ролята. Но понеже той е актьор в Холивуд... Аз живея там, това работя. Но обичам да влизам във форма преди снимките. Често ходя до фитнеса. Изглеждам доста добре през този сезон! Гледах първите серии и изпаднах в шок от това колко добре изглеждам. Към края почнах да излизам от форма. Снимаме в малък град в Канада и излизам всяка вечер с другите актьори от сериала, така че е неизбежно. - Определено е във втори сезон. Този сезон е много забавен, защото Картър влиза под прикритие. В първия епизод беше много смешно, когато изчезна съпругата на един мъж и той ме помоли да я намеря, защото вече съм частен детектив. Аз се правя на неговата съпруга, за да вляза в ума й. Сложих дрехите й, спах в леглото й, бях интимен с него... Това ме разсмя искрено, защото никой не прави това по телевизията сега. - Имам две 10-годишни близначки и съпруга, следователно ми е трудно да снимам толкова далеч от дома. Искам да се убедя, че дъщерите ми си пишат домашните и са вкъщи, вместо да излизат с момчета и прочие. - Да, децата го обичат. - Обичам да работя със Сидни Поатие Хартсън. Познаваме се още от снимките на друг проект. Просто си партнираме много добре. - Беше много забавно. Усещах, че съм част от написването на история. Особено в последния сезон на шоуто. Знаех, че това е нещо специално. Гледал съм Шелдън, Пени и останалите герои години наред и беше много готино да съм при тях след това. Беше магическо да съм на техния сет. И да отида на сватбата на Шелдън – това беше все едно да отидеш на кралска сватба, много е забавно.", "date": "2019.11.18", "title": "Джери О‘Конъл: Актьорите не трябва да се правят на полицаи"}
{"url": "https://www.monitor.bg:443/bg/a/view/pijan-shofior-udari-rekord-v-pernik-spipaha-go-s-4-promila-181099", "text": "Пиян шофьор удари рекорд в Перник, след като пътни полицаи го спипаха да шофира с близо 4 промила.  Мъжът е проверен малко преди 16 часа на кръстовището на улиците „Отец Паисий“ и „Васил Левски“ в гр. Перник. 45-годишният мъж, който е от село Дивотино, е шофирал лек автомобил „Фолксваген Голф“ на зиг-заг. При изпробването му с техническо средство за алкохол били отчетени 3, 98 промила в издишания въздух. „Човекът беше страшно пиян, направо трудно излезе от колата. Изпил е бая голямо количество алкохол“, коментираха криминалисти. Пияният водач е отказал кръвна проба за химичен анализ. За да изтрезнее той беше арестуван за 24 часа.", "date": "2019.11.18", "title": "Пиян шофьор удари рекорд в Перник, спипаха го с 4 промила"}
{"url": "https://www.monitor.bg:443/bg/a/view/slaj-uhajva-tajsyn-furi-za-snimki-v-sofija-181065", "text": "Да привлече професионалния боксьор Тайсън Фюри в пъстрата си палитра от звезди във франчайза „Непобедимите“ - тази цел си е поставил холивудският ас Силвестър Сталоун. Актьорът, който не само снима немалко свои продукции в България, но и хвали страната ни по света, работи по четвъртата част на поредицата от поне година и половина. Оттогава Слай засне и „Рамбо: Последна кръв“ в София, като се очакваше снимките на „Непобедимите“ да стартират скоро след това. И досега обаче все още не е известна датата, в която ще щракне клапата за четвъртото заглавие от франчайза. намигна Фюри в свое интервю, цитирано от The Sun. Макар че боксьорът със завидни артистични възможност (той записа песен – Bad Sharon, с Роби Уилямс за коледния албум на певеца – б.а.) не уточни за кое филмово заглавие го ухажва Слай, фенове вече се досещат, че става въпрос за „Непобедимите 4“. Причината – това не е първият път, в който екшън звездата се обръща към ринга, за да набере кадри за поредицата. Сред спортистите, които вече са били обвързани с франчайза, са Ронда Рузи, Ранди Кутур и Виктор Ортис. Подробностите около сюжета на новия филм се пазят в тайна. Преди няколко месеца обаче самият Сталоун загатна пред последователите си в социалните мрежи, че е получил нова доза вдъхновение от фойерверките навръх 4 юли (Деня на независимостта на САЩ). Почти сигурно ще е и присъствието на Арнолд Шварценегер в лентата. Припомняме, че именно покрай „Непобедимите“ двамата актьори изгладиха отношенията си, предвид острото им съперничество през 80-те години на миналия век. Нещо повече, възможно е у нас екранният Терминатор да дойде заедно с извънбрачния си син Джоузеф Баена, който също да застане пред камерата. Междувременно моделът Анджи Евърхарт обвини Сталоун в това, че я е подмамил да си сложи по-големи импланти в гърдите. Красавицата, която е имала връзка с екшън звездата през 1995 г., написа във Фейсбук, че именно екранният Барни Рос я е убедил, че има нужда от уголемяване на бюста. „Когато бях „под ножа“ на д-р Хофин (приятел на Силвестър) и бях под влиянието на упойката, Силвестър е влязъл в операционната зала без нужната екипировка и е казал на доктора, че избраният имплант не е достатъчно голям. Тогава ТОЙ е решил, че в тялото ми трябва да се сложат по-големи импланти“, гласи част от изявлението на Евърхарт в социалните мрежи. Коментар от страна на Сталоун или гореспоменатия лекар към момента няма.", "date": "2019.11.18", "title": "Слай ухажва Тайсън Фюри за снимки в София"}
{"url": "https://www.monitor.bg:443/bg/a/view/egipet-ostava-zatvoren-za-rusnacite-181086", "text": "И на тези Коледни и Новогодишни празници руснаците ще бъдат лишени от възможността да избягат поне за малко от зимните студове и да изкарат отпуската си в слънчевите курорти на Египет. По данни на осведомени източници, властите няма да възобновят в близко време самолетните полети до арабската република. Споменатото решение е продиктувано от мерки за сигурност. При последната си инспекция на летищата в Шарм Ал Шейх и Хургада руски авиационни спецове установили, че въпреки реконструкцията, египетските аерогари не отговарят на стандартите за безопасност. Освен това будели съмнение и мерките за сигурност, предприемани при наземните трансфери на туристите от летищата до хотелите. Очаква се Москва да се  върне към този въпрос не по-рано от 2020 година. Световните агенции припомнят, че Русия спря самолетните си полети до Египет през ноември 2015 г., след катастрофата на самолет на руската авиокомпания „Когалимавиа“, изпълняващ полета Шарм Ал Шейх – Санкт Петербург. Причина за трагедията тогава стана терористичен атентат, при който загинаха 224 души, предимно руски граждани.", "date": "2019.11.18", "title": "Египет остава затворен за руснаците "}
{"url": "https://www.monitor.bg:443/bg/a/view/i-knsb-v-stachna-gotovnost-zaradi-bolnichnite-181092", "text": "Синдикатите са готови за съвместни протестни действия, ако управляващите вкарат в парламента промените за болничните листове. Това съобщи шефът на КНСБ Пламен Димитров на брифинг за журналисти. \"Работещите българи не приемат подобни решения. Тази седмица ще проведем срещи на двата национални стачни комитета за съвместна национална акция при законодателна инициатива на управляващите\", каза Димитров. Припомняме, че КТ \"Подкрепа\" обяви стачна готовност миналата седмица.  Въвеждането на промените е възможно през заключителните разпоредби на ДОО между първо и второ четене до края на работния ден утре. Вторият вариант е чрез бюджета на държавата до сряда включително, а третият през отделни промени в парламента, които са бъдат разгледани от депутатите на две четения.  Ако това се случи до края на месеца, синдикатите ще излязат на улиците, заплаши Димитров и се обърна с апел към работещите да се мобилизират и да се обединят срещу промените. Готови сме да участваме в дебати, очакваме среща с премиера Бойко Борисов. Отделно темата трябва да бъде осъдена на тристранка, допълни Димитров. ", "date": "2019.11.18", "title": "И КНСБ в стачна готовност заради болничните"}
{"url": "https://www.monitor.bg:443/bg/a/view/hlapeta-sviha-parite-na-baba-181087", "text": "Хлапета задигнаха спестяванията за мерни дни на възрстна жена в стражишкото село Асеново. Двете момчета, на 10 и 14 години, от същото село, се промъкнали в дома на 81-годишната старица в нейно отсъствие и след като го отарашили, свили намерените 980 лв. и изчезнали. След подадената от потърпевшата жалба, полицаите бързо успели да разкрият и задържат извършителите на престъплението. Малчуганите признали за кражбата и доброволно предали на разследващите част от взетите пари, които още не били успели да изхарчат. По случая е образувана преписка, кото ще бъде изпратена в прокуратурата с мнение за налагане на възпитателни мерки на малолетните крадци.", "date": "2019.11.18", "title": "Хлапета свиха  парите на баба"}
{"url": "https://www.monitor.bg:443/bg/a/view/2472-leva-sa-neobhodimi-za-normalen-jivot-na-chetirichlenno-domakinstvo-181089", "text": "За нормален живот на четиричленно домакинство - двама възрастни и две деца, са необходими 2472 лева месечно. Това сочат данните на Института за социални и синдикални изследвания на КНСБ за края на третото тримесечие на годината. От началото на годината, с около 63 лева се е увеличила общата стойност на издръжката на живота на този тип домакинство, след като през последните три тримесечие се регистрираше нарастване, макар и със слабо изразени темпове. Издръжката на живот за човек от четиричленно домакинство е 618 лева.  Данните бяха представени на пресконференция днес от президента на КНСБ Пламен Димитров и от експерта Виолета Иванова. Парите са необходимите за покриване на разходите за храна, за поддържане на жилището, здравеопазване, образование, транспорт и почивка спрямо средните български стандарти за четиричленно домакинство. За покриване на общата стойност на необходимите средства за издръжка /2472 лева/, трябва нетният размер на заплатата, която получават двамата възрастни, да бъде не по-нисък от 1 236 лева (бруто 1593 лева) за всеки от тях, при условие, че двамата възрастни са заети и заплатата е единствен източник на доходи.  Нарастването на разходите се дължи в голяма степен заради поспъпването на хранителните стоки, като от началото на годината достигат ръст от 4,4 на сто, съобщи Иванова. На годишна база забележим ръст се очертава при хляба с 8,1%, месни продукти с 8,2 на сто заради чумата по свинете и млека с 4,9%. Необходимите средства за издръжка на живот на четиричленно домакинство, живеещо в София са 3259 лева, средно на човек - 814, 65 лв., което е с 31,8 на сто повече от средните нива на издръжката за страната. Ако доходите на семейството в столицата се покриват само от заплатата на възрастните, то за всеки от тях нетната средна работна заплата не трябва да бъде по-ниска от 1629 лева, за да може семейството да живее нормално. Официалните данни за заплатите през първото тримесечие в София - столица, отчитат нетна средна работна заплата от 1322 лева /бруто 1704 лв./, която е с близо 19% по-ниска от реално необходимия разполагаем доход за покриване на издръжката на живот на един човек от домакинство.  Домакинствата, които живеят със средства на човек под издръжката на живот са 77,3%, като има тенденция за намаляване - през 2016 година същия период са били около 75%.", "date": "2019.11.18", "title": "2472 лева са необходими за нормален живот на четиричленно домакинство "}
{"url": "https://www.monitor.bg:443/bg/a/view/zadyrjaha-pijan-shofior-za-opit-da-blysne-spirasht-go-policaj-181083", "text": "Задържан е мъж, опитал се да блъсне спиращия го за проверка полицай. Това съобщиха от пресцентъра на ОДМВР – Бургас, предаде Фокус.  На 17 ноември около 20.25 часа служители от Второ Районно управление – Бургас посетили частен дом, разположен на ул. \"Балкан\" в кв. \"Долно Езерово\", обитаван от водача на л.а. \"Дачия Докер\", с русенска регистрация, допуснал ПТП и избягал от местопроизшествието. Полицаите не открили водача, който по първоначални данни бил в нетрезво състояние. Малко по-късно на кръстовището на улиците \"Босна\" и \"Залесителна\" служителите забелязали автомобила, но водачът му не се съобразил с подадения сигнал със СТОП-палка, а рязко ускорявайки, продължил да се движи, като направил опит да блъсне спиращия го полицай. Служителят на реда успял да избегне фаталния сблъсък, като заедно с колегите си последвал лекия автомобил с включени светлинна и звукова сигнализации. След кратко преследване водачът на л.а. \"Дачия\" спрял колата и побягнал между блокове 136 и 232 в посока базата на ВИК. Задържан е въпреки агресивното си поведение и неизпълнение разпорежданията на полицейските органи за срок до 24 часа, като за целта е използвана физическа сила и помощни средства (белезници). Установено е, че това е 28 годишен бургазлия. По случая е образувано досъдебно производство.", "date": "2019.11.18", "title": "Задържаха пиян шофьор за опит да блъсне спиращ го полицай "}
{"url": "https://www.monitor.bg:443/bg/a/view/asociacijata-na-prokurorite-izboryt-na-glaven-prokuror-za-pyrvi-pyt-e-tolkova-otkrit-i-publichen-181084", "text": "За първи път при действието на сегашната нормативна уредба гласът на магистратите беше отчетен при проведената процедура за избор на следващ главен прокурор. Становището на Асоциацията на прокурорите в България е, че процедурата беше проведена при стриктно спазване и съзвучие с разпоредбите на Конституцията, Закона за съдебната власт и правилата, приети от Висшия съдебен съвет, заяви в Сутрешния блок на БНТ Владимир Николов, член на управителния съвет на асоциацията. По думите му Асоциацията на прокурорите в България е взела активно участие в процеса - първо в консултациите при президента, като излезли с мотивирано становище какви трябва да са професионалните качества на кандидата, задали са въпроси при прослушването на Иван Гешев пред ВСС, както и са изразили своята подкрепа, на базата на всички законови критерии. За първи път се провежда толкова открита и публична процедура, каза Владимир Николов. Той коментира, че трябва да бъде зачетено правото на глас на всички хора от системата, които са изразили своята подкрепа за Иван Гешев. \"Номинацията на г-н Иван Гешев беше направена от целия състав на прокурорската колегия на ВСС, там за първи път участват и избрани пряко от прокурорите и следователите наши колеги. Всички те застанаха с името си, с честта си, с професионалните си достойнства зад тази номинация. Много е лесно анонимно да хвърляш яйца и кофички с кисело мляко по сградата на Висшия съдебен съвет, докато отговорната и разумна позиция в една правова държава е всеки, съобразно своите правомощия, съблюдавайки разделението на властите, да защити своето мнение\", каза Николов.", "date": "2019.11.18", "title": "Асоциацията на прокурорите: Изборът на главен прокурор за първи път е толкова открит и публичен"}
{"url": "https://www.monitor.bg:443/bg/a/view/cicipas-se-spavi-s-tijm-i-vdigna-trofeja-v-london-181088", "text": "Гръцкият тенисист Стефанос Циципас спечели финалите на АТР при дебютното си участие в престижния турнир, след като победи австриеца Доминик Тийм с 6:7(6), 6:2, 7:6(4) във финала на надпреварата. 21-годишният Циципас спечели младежкия еквивалент на турнира преди година, а снощи стигна до най-престижния трофей в кариерата си след оспорван мач с Тийм. Това е четвърта титла в кариерата на Циципас и трета от началото на годината, докато Тийм завърши най-силния си сезон с пет трофея и два загубени финала на „Ролан Гарос“ и в Лондон. “Нямам обяснение защо играх толкова добре във втория сет, коментира шампионът след двубоя. - Мисля, че успях да се абстрахирам от всичко, не мислех за първия сет и това ми помогна да покажа такава игра във втория. Не давах на съперника си да прави нищо. Смятам, че сетът бе безупречен. В същото време съм разстроен, че не успях да се справя с нервите на такъв голям турнир. Не съумях да удържа преимуществото си и в крайна сметка всичко се реши в тайбрек. Разбира се, трябва да съм доволен от начина, по който се борих. Поддръжката на запалянковците беше феноменална. Зад мен бе цяла армия от фенове, когато се намирах на корта. Те ми даваха енергия. Те ме заставиха да повярвам, че мога да постигна всичко на корта. Искам да благодаря на всеки, който днес дойде с гръцкия флаг. Благодарение на вас се чувствах като у дома си”, сподели Стефанос Циципас.", "date": "2019.11.18", "title": "Циципас се справи с Тийм и вдигна трофея в Лондон"}
{"url": "https://www.monitor.bg:443/bg/a/view/bdj-stjaga-stari-shkodi-za-20-mln-leva-181063", "text": "\"БДЖ - Пътнически превози\" ЕООД е пуснало очаквания търг за основен ремонт на 10 електрически локомотива. Срещу над 20 млн. лв. с ДДС търси бързо обновяване на машините от сериите 4400 на \"Шкода\". Освен това тръгва и търгът за закупуването на 30 броя стари пътнически вагони, показва проверка в страницата на дружеството. Поръчките са част от плана на министерството на транспорта за тотално реновиране на влаковия състав на БДЖ до 2024 г., когато договорът на дружеството с държавата приключва и ще трябва да се конкурира на свободния пазар. Необходимостта от реновиниране на старите „Шкоди“ е заради всекидневното забавяне на разписанието заради липсата на машини. Само на около 20% или един от пет локомотива на БДЖ не им предстои ремонт и могат да се смятат за напълно изправни. Максималният срок, в който всичко трябва да е готово, не трябва да надхвърля 120 дни. Освен това изпълнителят е длъжен да предостави в зависимост кое настъпи първо. Втората поръчка, обявена на 10 ноември, е за употребявани вагона и е на стойност от малко над 2 млн. лв. Родните железници искат да вземат 30 немски вагона, произвеждани в периода 1959 - 1980 г. Тази бройка включва 13 смесени (първа и втора класа) и 17 второкласни вагона, от които някои имат място за превоз на велосипеди. Срокът, в който желаещите да доставят вагоните  изпратят своите оферти вместо нормалните 30 дни, както е традиционно, те ще имат само 15 дни. Забързването от страна БДЖ се дължи на нуждата от допълнителни вагони в пътническия състав на БДЖ е от спешен порядък. Дружеството е задължено но към момента те са били само 263. В условията за участие в поръчката пише, че могат да кандидатстват всяко българско или чуждестранно лице, но няма да се допускат такива, които са регистрирани в юрисдикции с префенциални данъчни режими. В началото на този месец БДЖ обяви обществена поръчка за други 40, но нови вагона на стойност над 75 млн. лв. без ДДС. В 8 от вагоните трябваше да имат задължително и бистра.", "date": "2019.11.18", "title": "БДЖ стяга стари „Шкоди“ за 20 млн. лева"}
{"url": "https://www.monitor.bg:443/bg/a/view/borisov-na-kongres-na-enp-v-zagreb-izbirat-nov-lider-na-evrodesnite-181052", "text": "Премиерът Бойко Борисов ще загрее за визитата си в САЩ и разговора с американския президент Доналд Тръмп на 25 ноември с друга среща на върха само няколко дена по-рано. Той заминава в началото на тази седмица на конгреса на ЕНП, който ще се проведе на 20 и 21 ноември в хърватската столица Загреб. Домакин ще бъде неговият колега - хърватският премиер Андрей Пленкович, който ще открие и форума. На конгреса трябва да се избере нов президент на Европейската народна партия (ЕНП), която в момента се оглавява от Жозеф Дол. Гласуването е планирано за първият ден от форума. В западната преса вече се завъртя името на сегашния шеф на Европейския съвет Доналд Тукс, който би могъл да наследи Дол на поста, след като стана ясно, че настоящият председател на Европейския съвет няма да се кандидатира за държавен глава на Полша, нито има намерение да се завръща във вътрешната политика на страната. Мандатът на Туск начело на Съвета изтича в края на ноември, след което той трябва да бъде заменен от Шарл Мишел. За вторник вечерта е планирана и официална вечеря на лидерите в Музея за съвременно изкуство. На форума трябва да бъдат одобрени генералният секретар и 10-те вицепрезиденти на ЕНП, което пък трябва да стане на пленарната сесия на другия ден. В програмата обаче са предвидени и две дискусии, на които ще присъстват държавните и правителствени глави на страните, членки на ЕНП, в това число новоизбраната шефка на Европейската комисия (ЕК) Урсула фон дер Лайен. Първата е на тема Западните Балкани, на които лидерите - премиери, президенти и партийни ръководители, ще обсъдят предизвикателствата пред цялостната евроинтеграция на региона и общите отговорности това да се случи. Във втория ден пък държавните лидери ще обсъдят проблемите с климата, а ЕНП ще излезе дори с резолюция по темата. В нея от формацията ще отбележат, че ЕНП и държавите членки приемат сериозно заплахата от изменението на климата и признават необходимостта от нова визия за бъдещето на Европа, основана на принципите на устойчивост, субсидиарност и социална пазарна икономика . В тази връзка, от ЕНП заявяват, че подкрепя научните изследвания и иновациите в разработването на чисти технологии. Електрификацията на колите пък щяло за изисква повече инвестиции в инфраструктура за тяхното зареждане, а дълготрайните автомобилни акумулатори щели да бъдат от първостепенно значение. Автомобилните акумулатори на свой ред трябва да се произвеждат и сглобяват в Европа, създавайки зелени работни места и растеж вътре в ЕС. Екипи от американски експерти ще ни помагат в енергетиката с цел да засилим стратегическото партньорство в сектора. Това стана ясно след срещата на премиера Бойко Борисов в МС в събота с помощник държавния секретар в Бюрото по международна сигурност и неразпространение към Държавния департамент на САЩ Кристофър Форд. Именно темата за енергетиката била сред акцентите на разговора, като Форд отбелязал, че тази област е жизненоважна за общите ни стратегически интереси и национална сигурност. На свой ред Борисов изтъкнал потенциала на страната ни да осигури диверсификация на енергийните източници и маршрути не само на наша територия, но и в региона. По думите на Борисов за България било от стратегическо значение да запази ключовата си роля на газовата карта на Европа. Двамата обсъдили и проекта АЕЦ „Белене“, като общо 13 компании са дали заявление за участие в процедурата за избор на инвеститор. Сред тях е и американската компания \"Дженерал електрик\". Двете страни са се договорили за скорошно изпращане на екип от американски технически експерти до България, за да бъдат проучени възможностите за засилване на българо-американското стратегическо партньорство в енергийния сектор.", "date": "2019.11.18", "title": "Борисов на конгрес на ЕНП в Загреб,  избират нов лидер на евродесните"}
{"url": "https://www.monitor.bg:443/bg/a/view/zoran-zaev-severna-makedonija-stava-chlenka-na-nato-prez-januari-181090", "text": "Премиерът на Северна Македония Зоран Заев обяви, че страната ще стане пълноправна членка на НАТО през януари, пише в. \"Независен весник\". Заев каза, че Испания и Франция скоро ще ратифицират протокола за членство на Северна Македония в НАТО. Той съобщи, че в петък испанският премиер Педро Санчес го е уверил, че новото правителство в Испания ще бъде формирано бързо и ще ратифицира протокола. Сенатът на Франция вече е одобрил документа и сега се очаква парламентът да го ратифицира до края на ноември. \"Независен весник\" отбелязва, че Испания и Франция са последните страни членки на алианса, които още не са ратифицирали протокола. Франция предлага Западните Балкани да влязат в ЕС на етапи - крачка напред, крачка назад, пише в. \"Вечер\". Франция е изпратила на страните членки на ЕС \"нон пейпър\", в който настоява за нов метод в политиката за приемане на нови членки от Западните Балкани. Тя иска Европейската комисия да обяви в началото на следващата година принципите в политиката на разширяване. Френското предложение се базира на четири основни принципа - етапно присъединяване към ЕС, по-строги условия в хода на процеса, по-конкретни облаги за гражданите и обратимост, тоест възможност за връщане назад или санкциониране, ако държавата кандидат изостава в изпълнението на критериите. Утре министрите от Ес ще разговарят за това и за други предложения за политиката на разширяване, съобщава вестникът. Жените ще бъдат застъпени с 50 процента в изборните листи на СДСМ, заяви премиерът Зоран Заев на форум на жените от СДСМ \"20 години вървим по пътя на равенството\". Премиерът изтъкна, че правителството е изравнило заплатите на мъжете и жените и е дало безвъзмездни помощи за започване на бизнес на жени в селските среди. \"Нашата политика е ясна - нужни са повече жени в политиката\", каза Заев. Премиерът призова за борба до пълно изкореняване на психическото, физическото и сексуалното насилие над жени и за пълно равноправие на мъжете и жените, което ще направи света \"по-добро място за живеене\".", "date": "2019.11.18", "title": "Зоран Заев: Северна Македония става членка на НАТО през януари"}
{"url": "https://www.monitor.bg:443/bg/a/view/oblachno-i-myglivo-nachalo-na-sedmicata-181077", "text": "Днес ще преобладава облачно, в равнините и мъгливо време. На места в западните и южните райони ще превали слаб дъжд. Временни разкъсвания на облачността ще има над североизточните, а към края на деня и над югозападните райони. Вятърът ще се ориентира от юг-югоизток и ще е до умерен. Преобладаващите минимални температури ще бъдат между 8 и 13 градуса, а максималните - между 15 и 20 градуса. Атмосферното налягане слабо ще се понижи, но ще остане малко по-високо от средното за ноември. Над Черноморието облачността ще е значителна, без валежи. Ще духа до умерен юг-югоизточен вятър. Максималните температури на въздуха ще са 13-15 градуса. Температурата на морската вода е 18 градуса. Вълнението на морето ще бъде 2-3 бала. Над планините ще преобладава облачно и мъгливо време. На места, главно в масивите от Западна и Южна България, ще превали дъжд, а над 2500 метра - сняг. Ще духа силен югозападен вятър. Максималната температура на височина 1200 метра ще е около 11 градуса, а на 2000 метра - около 6 градуса. Във вторник южният вятър временно ще отслабне. Над по-голямата част от страната облачността ще е значителна, но ще е почти без валежи, само на отделни места в южните райони ще превали слаб дъжд. Временни разкъсвания и намаления на облачността ще има в Североизточна България. В сряда вятърът от югоизток отново ще се усили, особено в източната половина от страната. Ще преобладава облачно време и от запад на изток през деня и през нощта срещу четвъртък на много места ще превали дъжд. Температурите ще започнат да се понижават.", "date": "2019.11.18", "title": "Облачно и мъгливо начало на седмицата"}
{"url": "https://www.monitor.bg:443/bg/a/view/samolet-s-hilari-kacna-avarijno-181076", "text": "Самолет с бившия държавен секретар на САЩ Хилъри Клинтън на борда, летящ от Ню Йорк до Вашингтон, беше принуден да се върне обратно и да извърши аварийно кацане поради неизправност, съобщи CNN, позовавайки се на свой източник. Според канала, самолет на American Airlines се върнал на летището в Ню Йорк в 15.15 часа местно време в неделя, след като един от пилотите забелязал неизправност. Според пилотите, на няколко километра от летището, машината започнала да се тресе. Служител на летището забелязал дим и намерил метален фрагмент от излетелия самолет. Пътниците, които летяха с този полет, са били качени на друг самолет за Вашингтон и са пристигнали в столицата малко по-късно.", "date": "2019.11.18", "title": "Самолет с Хилари кацна аварийно "}
{"url": "https://www.monitor.bg:443/bg/a/view/prof-hristo-pimpirev-proekt-shte-izsledva-poljarnicite-v-ekstremni-uslovija-na-antarktida-181058", "text": "Ще положим основите за строителството на научна лаборатория, казва в интервю за \"Монитор\" директорът на Българския антарктически институт - Основната цел на тази експедиция ще бъде изпълнението на научната част на тази полярна програма. Ще работим по десет научни проекта, които са класирани и оценени от научна комисия от експерти с опит в полярните изследвания. Пет от проектите ще бъдат в областта на биологичните науки. Три от тях ще изследват морето пред българската полярна база, акваторията, морския шелф с помощта на моторни лодки „Зодиак“, които имаме там. Другите три проекта ще са в областта на проучване на природните богатства на земята. Единият е насочен към изследване на рудните минерализации в района, където се намира българската полярна база. Знаете, че Антарктида е богата на полезни изкопаеми. Така че ще проучим какво има в района на базата ни там. Тази година има и проект от областта на социологията и ще се изследва как се справят хората в тези екстремни условия и живота в изолирано общество. Ще се проучват и взаимоотношенията между полярниците в базата ни, така и ще се сравни с живота в съседната испанска база. Тя е доста по-добре материално уредена. Така че това ще е интересно. Ще има проект и от областта на медицината. Така че ударението е отново върху изпълнението на научната част. Най-новото тази година е, че ще положат основите за строителство на научна лаборатория. - Така е. Ние планираме да бъде изградена минимум за три години. Лабораторията е включена в националната пътна карта за научна инфраструктура. България трябва да изгражда такава в съответствие с останалите страни от Европейския съюз. Все пак сме задължени да изпълним това изискване, така че една от тези лаборатории ще бъде и тази на Антарктида. Все пак на Ледения континент работят много учени от Европейския съюз - от Великобритания, Франция, от Германия, Испания, Португалия, Полша. Пробите, които се събират в тези екстремни условия, все пак трябва да се обработят на място, за да не се погубят по време на дългия път до съответните страни, в които има необходимите лаборатории. - Да, чухме се, когато бяха в Сантяго. Целият багаж, който е от порядъка на 1500 кг, е пристигнал със самолета. В петък трябваше да отлетят за Пунта Аренас, пристанището на Чили. Там трябва да се качат с багажа на бразилския кораб. Очакваме към 21-22 ноември базата на Антарктида да бъде открита за новия изследователски сезон. - 11 души. 10 от тях са логистици и има само един учен, защото все пак ще подготвят базата за работата на следващата група. Има и две дами - Уляна Яркова, която ще се грижи за изхранването, и лекарката Венета Комицка. Тази година здравето на участниците е поверено на дама. - Разбира се. Така сме спокойни, че едно от малкото удоволствия, които имаме на Антарктида – храната, ще бъде осигурена. Продуктите ще бъдат закупени в Пунта Аренас и качени на кораба, тъй като на базата след дългата зима няма нищо. - Ще пътувам януари с основната група учени, за да координирам научните проекти. Тогава ще има и много чужденци на базата, колеги от Португалия, Колумбия, изследователи от Русия, Беларус. Така ще имаме пъстра група учени. - Антарктида наистина е индикатор. Там най се усещат тези климатични промени, защото природата е най-чиста. Няма градове, които да замърсяват. Така че от там усещаме промените и алармираме световната общественост, защото трябва да се вземат мерки. И по време на миналата експедиция видяхме, че ледовете на Антарктида се топяха, имахме една сравнително топла година там. По време на престоя ми беше около 0 градуса, тъй като там беше антарктическото лято. Снегът изцяло се оттегли от крайбрежната зона, а на съседния остров Кинг Джордж изобщо нямаше сняг, всичко беше оголено. Така че глобалното затопляне се вижда с просто око, но нашите учени ще го докажат чрез изследванията си и ще видим как се променя околната среда със затоплянето. Антарктида е континент с изключително значение. Там са най-авангардните изследвания за промените на климата, което ще ни позволи да видим начини, по които човечеството да се бори с това масово разтапяне на ледниците и повишаване на морското ниво, което грози планетата. Но освен това континентът трябва да бъде достъпен за хората на цялото земно кълбо. - Това е единственият континент, който тепърва ще се отплаща на тези, които го изследват. Това е бъдещето на човечеството, друга планета. Проф. Христо Пимпирев е български учен геолог и антарктически изследовател, пръв забил българския флаг на Южния полюс на 8 януари 2013 г. Професор по геология в Софийския университет „Св. Климент Охридски“ Получава магистърска степен по геология през 1978 г. Директор на Националния център за полярни изследвания от 2007 г. Автор e на 5 книги, 6 документални филма и над 150 публикации в реномирани български и чужди списания Изнасял е лекции в САЩ, Португалия, Уругвай, Чили, Колумбия, Германия, Испания, Аржентина, Канада, Южна Корея и др.", "date": "2019.11.18", "title": "Проф. Христо Пимпирев: Проект ще изследва полярниците в екстремни условия на Антарктида"}
{"url": "https://www.monitor.bg:443/bg/a/view/voden-rejim-ot-dnes-v-pernik-i-regiona-181079", "text": "Перник преминава на воден режим от днес заради пресъхващия язовир \"Студена\", съобщи БНТ. Хората ще разполагат с течаща вода по 10 часа на ден - сутрин между 5 и 10 часа и вечер от 17 до 22 часа. Кметът Станислав Владимиров заплаши местното ВиК дружество със съд, ако не спазва уговорения режим, и предупреди, че ограниченията ще продължат до 5 месеца. Около 60 000 души ще бъдат засегнати от режима. Освен жителите на Перник, потърпевши са и хората от Батановци и 9 села в региона. В сряда хората ще излязат на протест пред сградата на местното ВиК, което до момента не е взело мерки за справяне с проблема. То ще трябва да осигури повече екипи за отстраняване на потенциалните аварии, които се очакват заради периодичното спиране на водата. Търсят се и резервни водоизточници. Днес трябва да стане ясно и дали водата от алтернативния язовир \"Долна Диканя\" е годна за пиене.", "date": "2019.11.18", "title": "Воден режим от днес в Перник и региона"}
{"url": "https://www.monitor.bg:443/bg/a/view/britanskata-armija-prikrivala-voenni-prestyplenija-181080", "text": "Бивши следователи, натоварени с разследване на обвинения срещу британските въоръжени сили за извършени военни престъпления, обвиниха армията, че е прикрила убийства и изтезания на цивилни в Ирак и Афганистан. Това съобщиха вчера в. \"Таймс\" и Би Би Си, предаде АФП. Британското министерство на отбраната отхвърли тези обвинения. Двете медии са събрали показания от десетина бивши членове на органи, натоварени със задачата да разследват евентуални случаи на нарушаване на човешките права от страна на британската армия. Правителството сложи край на тези разследвания през 2017 г. Един от тях, цитиран от \"Сънди таймс\", каза, че е имало \"нарастващ натиск от страна на министерството на отбраната за затваряне на тези досиета възможно по-скоро\". В статията на \"Сънди таймс\" се съобщава за убийствата на три деца и един младеж в Афганистан през 2012 г. от войник на специалните сили, без да му бъдат повдигнати обвинения. Съобщава се за насилие срещу затворници през 2003 г. в иракския град Басра, довели до смъртта на поне един човек. Един от бившите следователи каза в интервю за предаването \"Панорама\", което ще бъде излъчено тази вечер по Би Би Си, че министерството на отбраната не е имало намерения да повдига обвинения на войници, освен ако не е било крайно необходимо.", "date": "2019.11.18", "title": "Британската армия прикривала военни престъпления"}
{"url": "https://www.monitor.bg:443/bg/a/view/bezredici-i-aresti-v-atina-i-solun-181081", "text": "Гръцката полиция арестува 28 души по време на безредиците в Атина, избухнали след мирната демонстрация по повод 46-ата годишнина от студентските бунтове срещу военната хунта, съобщи Асошиейтед прес. Сблъсъците между полицията и анархисти станали главно в квартал \"Екзархия\". Пострадали са двама полицаи, репортер от местна електронна медия и 20-годишно момиче, съобщи агенция АМНА.  Над 20 хиляди души участваха в традиционното шествие в Атина от Политехническия институт, мястото на студентския бунт през 1973 г., до посолството на САЩ.  Сблъсъци с полицията избухнаха и в Солун, също след демонстрацията, в която участваха над 10 хиляди души, предаде АП. В Солун били подпалени автомобили. Полицията е задържала 14 души.", "date": "2019.11.18", "title": "Безредици и арести в Атина и Солун "}
{"url": "https://www.monitor.bg:443/bg/a/view/bankite-i-schetovoditelite-shte-dokladvat-za-danychni-izmami-181057", "text": "Банки, счетоводители, адвокати, инвестиционни и застрахователни посредници, които участват в подготовката на трансгранични схеми, трябва да докладват за това на НАП. Това става ясно от приетите от Министерския съвет промени в Данъчно-осигурителния процесуален кодекс (ДОПК). С измененията  се въвеждат при които съществува риск от избягване на данъци. Чрез приетите промени в ДОПК се въвежда в българското законодателство Директива (ЕС) 2018/822 на Съвета от 25 май 2018 година за изменение на Директива 2011/16/ЕС по отношение на задължителния автоматичен обмен на информация в областта на данъчното облагане, свързана с подлежащите на оповестяване трансгранични договорености (Директива (ЕС) 2018/822). разкрили многобройните случаи, в които консултанти са помагали активно на свои клиенти да прехвърлят средства към офшорни зони с цел да плащат по-малко данъци, се казва в мотивите на измененията на  ДОПК. А според новите промени в ДОПК всички данъчни консултанти - банки, счетоводители, адвокати, инвестиционни и застрахователни посредници, трябва да докладват пред НАП за „данъчни схеми“. Под „схеми“  се има предвид споразумение, съгласие, становище, план, трансакция. Глобите за неспазване на  достигат до 10 000 лв. при първо нарушение. Промените в Данъчно-осигурителния процесуален кодек няма да бъдат свързани със съществени допълнителни разходи за консултантите и данъчно задължените лица, се посочва в мотивите. Предвижда се създаването на електронна услуга на интернет страницата на Националната агенция за приходите, където информацията да бъде предоставяна в предварително дефинирани полета. В този смисъл за лицата няма да възникне необходимост да правят допълнителни разходи за изпълнението на задълженията, става ясно от мотивите на вече приетите изменения на ДОПК от Министерския съвет.", "date": "2019.11.18", "title": "Банките и счетоводителите ще докладват за данъчни измами "}
{"url": "https://www.monitor.bg:443/bg/a/view/francija-i-avstrija-bedstvat-zaradi-snega-181078", "text": "Природни бедствия тормозят Франция, Австрия и Италия. Момиче на 15 години загина и няколко души са в неизвестност след срутване на мост над река в Мирпоа сюр Тарн, Югозападна Франция, предаде Франс прес. Тялото на момичето, което заедно с майка си е пътувало с автомобил по моста, е извадено от водата. Майка му е спасена от очевидци на нещастния случай, съобщи прокуратурата в Тулуза. Предполага се, че сред хората, които са в неизвестност, са шофьор на камион и може би шофьор на трето превозно средство, заяви префектът Етиен Гуйо. Френският енергиен оператор Енедис обяви, че почти напълно е ликвидирал последиците от силните снеговалежи в източната част на страната, но 33 хиляди домакинства продължават да са без електричество. \"В над 90 процента от домакинствата е възстановено подаването на електричество. Продължаваме работата спрямо други 33 хиляди, които още са без ток, в департаментите Дром, Изер и Ардеш\", се казва в съобщение на компанията в Туитър. Силните снеговалежи в югоизточна Франция на 14 ноември доведоха до сериозно нарушения в движението на транспорта и прекъсване на електроподаването. На 15 ноември близо 300 хиляди домакинства останаха без ток. По данни на телевизия Бе Еф Ем един човек е станал жертва на лошото време в департамента Изер.  Обилен дъжд и снеговалеж предизвикаха редица свлачища, лавини и спирания на тока в Австрия през уикенда. Лавина падна в село в Източен Тирол. Друга помете кола. Шестимата пътници са невредими. Две къщи понесоха щети от другата страна на границата заради лавина, паднала в италианския алпийски регион Южен Тирол. От сряда сутринта вали в Източен Тирол и в части от Каринтия. В петък вечерта всички домакинства в Източен Тирол останаха без ток. Около 2000 домакинства нямаха ток до днес заради паднали дървета по електропроводите, съобщи местното електроразпределително дружество. Трийсет души в провинция Щирия се наложи днес да напуснат домовете си заради опасност от лавина. Редица пътища бяха затворени в Каринтия след свлачища. В Емилия Романя в Италия има наводнения. Във Флоренция нивото на Арно се вдига.", "date": "2019.11.18", "title": "Франция и Австрия бедстват заради снега"}
{"url": "https://www.monitor.bg:443/bg/a/view/15-mln-lv-poveche-prihodi-ot-tranziten-trafik-prez-ljatoto-181082", "text": "Транспортният бранш ще подпомага с предложения регионалното министерство при определяне кои пътища да бъдат ремонтирани първо. Така след пътищата, по които ще се събира тол такси, постепенно се премине и към подобряването на третокласната пътна мрежа. Това каза проф. Олег Асенов, член на УС на Агенция „Пътна инфраструктура“ (АПИ) по Нова телевизия. Превозвачите ще участват обществен борд след въвеждането на тол системата. 85% от приходите от пътни такси, постъпили от е-винетка и тол, ще се инвестират в ремонта, поддържането, рехабилитацията и изграждането на пътища. Останалите 15% са за самоиздръжка на системата, което я прави една от най-икономичните в Европа. Очакваните приходи са от 40 до 60 млн. лв. на месец, или на годишна база - между 550 и 650 млн. лв., обяви Асенов. Не по-късно от 1 март 2020 г. пътните превозни средства с обща технически допустима максимална маса по-голяма от 3,5 т ще плащат за ползване на пътища на база на изминато разстояние. Сега те купуват е-винетки, които са на база време. Част от средствата ще се използват и за подобряване на пътните условия така че това да се отрази благоприятно на пътната безопасност. „Разходите няма да са само в асфалт, има планирани мероприятия и за пътна безопасност, които ще намалят пътния травматизъм“, каза проф. Олег Асенов. Заради по-добра събираемост след въвеждането на тол контрола, са нараснали и приходите от е-винетки в сравнение с тези от 2018 г. При 357 млн. лв. постъпления от леки автомобили и тежкотоварни превозни средства за 2018 г., за 2019 г. те вече са 366 млн. лв. В началото на 2020 г. се очаква стойността на продадените е-винетки да е с повече от 30 млн. лв. от тази през 2018 г., което се дължи на по-добро правоприлагане и електронния характер на системата, посочи проф. Асенов. „Събраните суми от транзитен трафик през летните месеци са повече с 15 млн. лв. в сравнение с 2018 г.“, посочи още проф. Асенов. Той припомни, че нарушителите все още остават голям процент - от 3 000 автомобили проверени вчера, 10% са нарушители. В европейски план процентът е около 3-4%. „Това от своя страна води до изключително висока събираемост на компенсаторни такси. Те преминават вече 7 млн. лв. - такси, събрани от тол контрола през ПОС терминалите в колите“, обясни проф. Асенов. Тол системата ще стартира с 6 050 км. платени пътни участъци от 20 000 км републиканска пътна мрежа. Така 14 000 км остават безплатни за тежкотоварния трафик, като за тях няма да се плащат нито тол, нито винетни такси, припомни експертът от Националното тол управление Георги Балабанов пред БНТ. Платените участъци обхващат автомагистралите, първи и частично втори клас пътища, като една от целите на тол системата е да се въведе справедливо таксуване за транзитния трафик на превозните средства над 3,5 т. „Сега виждаме неравенство – тези, които амортизират пътя повече, плащат по-малка сума от постъпления от е-винетки. И това е целта на тола - да се осигури един правилен модел, който да доведе до това пътната инфраструктура да се самоиздържа“, заяви още Георги Балабанов.", "date": "2019.11.18", "title": "Превозвачите ще казват кои пътища да се ремонтират с предимство (ОБНОВЕНА)"}
