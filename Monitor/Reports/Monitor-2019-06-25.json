{"url": "https://www.monitor.bg:443/bg/a/view/polovinata-kameri-na-tol-sistemata-shte-sybirat-prah-obzor-168881", "text": "Над 40 на сто от инфраструктурата за бъдещата тол система ще бъде неизползваема първоначално. Планира се при старта й да се таксуват камионите по 6000 км шосета, които обхващат основно автомагистрали, и пътища първи и частично втори клас.  Първоначално от регионалното обявиха за таксуване близо 11 000 км, но след намаляването им, камери и останалото оборудване ще събира прах неопределено време. По договор изпълнителят „Капш“ е задължен да изгради цялата инфраструктура по всички заложени в поръчката от държавата по техническо задание километри, а едва на след ремонтирането им със събраните от тол системата. Това стана ясно от думите на зам.-министъра на регионалното развитие Николай Нанков по време на представянето на техническата готовност за въвеждането на новото таксуване на тежките машини по пътищата. Но по-малко на брой километри ще свие приходите от системата наполовина - от 1,3 млрд. лева първоначално предвидени като приход от тежкотоварния трафик вече се свива до 700 млн. лева за първата година. От тях 15 млн. лева ще се генерират от автобусните превозвачи, 445 млн. лева от транзитния през страната трафик, а останалите 240 млн. лева от вътрешния товарен трафик. Други около да влязат в касата на държавата, толкова бяха и през миналата година, уточни Нанков. Все пак обхватът и тарифите на тол системата ще станат ясни в началото на есента след обсъждане с бранша и реалното изпитване. Софтуерът на тол система вече функционира, в момента се обучават служителите, които ще работят с нея. От 16 май се извършва техническа експлоатация на системата в „офис“ режим, а от средата на август започва реалния й тест. Тол управлението е разработило специален за преминаването по пътищата ни. Таксуването ще бъде на база вида на моторното средство като тонаж, екологична категория, вида на пътя и избран маршрут като разстояние. През следващата седмица предстои среща с транспортния бранш, както и първото заседание на Националния съвет по въвеждане и експлоатиране на тол системата. „Националното тол управление“ отвори вчера врати за журналисти. След създаването му са оборудвани нови помещения - стая за контрол, диспечерски пункт, кол центрове и други звена за надеждното функциониране на системата. В новата структура под шапката на Агенция „Пътна инфраструктура“ са назначени 629 служители, от които 68 са администрация, а останалите заети са оперативни работници, посочи шефът директорът на Националното тол управление проф. Олег Асенов.", "date": "2019.06.25", "title": "Половината камери на тол системата ще събират прах (ОБЗОР)"}
{"url": "https://www.monitor.bg:443/bg/a/view/beker-puska-na-tyrg-svoi-trofei-i-chorapi-168850", "text": "Тенис артикули на шесткратния шампион от „Големия шлем“ Борис Бекер отиват на търг с цел изплащане на дълговете на бившия германски тенисист, пише Би Би Си. Общата стойност на артикулите се оценява първоначално на около 200 000 паунда. Сред вещите, които ще се продават, са реплики на трофеите от „Уимбълдън“, US Open и Купа \"Дейвис\", медали и дрехи на легендата. В онлайн акциона, който ще стартира на 11 юли, са включени още часовници, ракети, възпоменателни чаши, ленти за глава и дори чорапи. Търговете се организират от синдици, назначени да извършват плащанията към кредиторите на 51-годишния бивш играч. Борис Бекер обяви банкрут през юни 2017 г. заради пари, дължими на банка. \"Това е възможност, която е веднъж в живота. Много рядко подобни артикули се предлагат на пазара\", коментират от аукционната къща, която ще организира търговете.", "date": "2019.06.25", "title": "Бекер пуска на търг свои трофеи и чорапи"}
{"url": "https://www.monitor.bg:443/bg/a/view/shefyt-na-stroitelnija-kontrol-v-sofija-ne-e-jasno-kolko-sgradi-imat-grymootvodi-168895", "text": "Няма точна статистика какъв е броят на жилищните сгради в София, които нямат мълниезащитна инсталация. Това каза директорът на дирекция „Общински строителен контрол“ в Столичната община арх. Влади Калинов пред БГНЕС. Информация дали една сграда има такава система се съдържа в нейния технически паспорт, ако има такъв. До момента подобен документ имат само сградите, които бяха санирани по Националната програма за енергийна ефективност и те категорично имат мълниезащита, но техният брой е твърде малък. Около 90% от общинските и обществени сгради имат мълниезащита, обясни Калинов. „Всяка сграда би трябвало да има мълниезащитна инсталация. Всяка нова сграда задължително се проектира и изгражда с такава система. Преди пускането й в експлоатация тя се тества, така че за всички нови сгради, строени през последните 30-40 години мога да кажа, че са обезпечени както трябва“, заяви архитектът. Попитан защо отговорността за наличието на мълниезащита е оставена в ръцете на етажните собствености и защо никой не контролира дали се спазва Наредбата на регионалното министерство за наличието на работеща мълниезащита, той заяви, че това се дължи на факта, че до момента статистиката не е показала жертви от мълнии в сградите и затова законодателят не е обърнал особено внимание на тази тема. Проблемът ще бъде решен, когато всички сгради в София бъдат паспортизирани. „До края на 2022 г. всички сгради трябва да имат технически паспорти. В него има част „електро“, в която е залегнала наличието на мълниезащитна инсталация и в какво състояние е тя. Във всяка сграда с паспорт задължително се проверява състоянието на тази инсталация и се правят предписания в какъв срок и как трябва да бъде обезопасена“, обясни Калинов. Той посочи, че санкциите за неработеща или липсваща мълниезащита за физически лица са от 100 до 300 лв., а за юридически от 1000 до 10 000 лв.", "date": "2019.06.25", "title": "Шефът на строителния контрол в София: Не е ясно колко сгради имат гръмоотводи  "}
{"url": "https://www.monitor.bg:443/bg/a/view/pojar-v-byrzija-vlak-ot-varna-za-sofija-168896", "text": "От 17:21 ч. бързият влак от Варна за София престоя в гара Своге 63 минути поради възпламеняване в санитарното помещение на третия вагон. Това стана ясно от съобщение на сайта на БДЖ. Във влака са пътували около 150 човека, които своевременно са изведени от влаковата композиция със съдействието на превозния персонал. Възникналото запалване е локализирано единствено в санитарното помещение на третия вагон и не е имало опасност за пътниците и персонала във влака. Превозният персонал веднага е предприел необходимите действия за потушаване на запалването, като са използвани три пожарогасителя. Третият и четвъртият вагон са отделени от композицията и екипи на Главна дирекция ”Пожарна безопасност и защита на населението” извършват оглед за установяване на причините за създадената ситуация. На този етап не се изключва версията възпламеняването да е причинено от незагасена цигара след нарушаване на забраната за пушене във влака. Създадена е организация за превоз на пътниците и в 18:25 ч. влакът е продължил пътуването си до София.", "date": "2019.06.25", "title": "Пожар в бързия влак от Варна за София "}
{"url": "https://www.monitor.bg:443/bg/a/view/mvr-otchete-poveche-katastrofi-celijat-lichen-systav-e-na-pytja-168898", "text": "До минимум ще се сведе времето за реакции при инциденти и нередности на пътя, заяви министърът на вътрешните работи Младен Маринов след изнесено заседание на парламентарната Комисия по вътрешна сигурност и обществен ред в ГД \"Национална полиция\". МВР отчита повече инциденти на пътя в последните две седмици. За справяне с проблема, според министъра, ще допринесе Национален координационен център за безопасно движение по пътищата, чието създаване ще бъде обсъдено на Министерски съвет утре и който се очаква да заработи до половин година. Министърът обясни, че чрез него до минимум ще се сведе времето за реакции при инциденти и нередности. За центъра няма да има нужда от средства или още служители, допълни Маринов, цитиран от БТА. Според него причината за увеличения брой катастрофи на пътя през последните седмици е започването на активния летен сезон. По думите му проблемът е комплексен и касае инфраструктурата, водачите и превозните средства. \"Целият личен състав е на пътя\", каза Маринов. Преседателят на вътрешната комисия Пламен Нунев отбеляза, че на заседанието днес са били обсъдени основните приоритети на ГДНП. Той допълни, че практиката с изнесени заседания ще продължи като такива може да се организират и в Главна дирекция \"Гранична полиция\" и в ОДМВР, при които оперативната обстановка е усложнена.", "date": "2019.06.25", "title": "МВР отчете повече катастрофи, целият личен състав е на пътя "}
{"url": "https://www.monitor.bg:443/bg/a/view/medijnata-grupirovka-na-oligarhijata-se-omota-v-lyjite-si-za-peevski-168874", "text": "Властта отряза Пеевски за ДДС-то, няма да го пипат, изкряка „Фрогнюз“ на Огнян Стефанов (Агент Академик) на 25 юни следобед. Трябва да признаем, че не е лесно да си „фейкаджия“. Само ден по-рано обслужващите медии по оста Иво Прокопиев-Цветан Василев тръбяха шумно как ГЕРБ и ДПС едва ли не управлявали в коалиция, а общата им „власт“ била скрепена от депутата и издател на „Телеграф медиа“ Делян Пеевски. Понеделнишкият порой в София отнесе тази разградска опорна точка в канала като прекършено листо. И организираната медийна групировка на олигархията запя нова песен – сега пък властта „отрязала“ Пеевски. Хайде кукловодите на „правилната журналистика“ да се уточнят коя фалшива новина да налагат – Делян Пеевски във властта ли, или властта го е порязала? Да твърдите едновременно и двете опорки е по-шизофренно и от Толкиновия герой Ам-гъл, който поне знае какво иска – своето „безценно“. В манипулативната си дописка старият явочник Агент Академик разправя как ДПС внесла предложения за намаляване на ДДС върху определени стоки и услуги, „шумно прокламирани от Делян Пеевски“. Първо, нищо още не е внесено, декларирани са само намерения от страна на ДПС, свързани с програмата на партията за ускорено развитие на България. А идеята на движението за намаляване на ДДС върху книгите не е „шумно прокламирана от Пеевски“, а от поне няколко депутати от тази партия. Защото тази идея, както отбелязахме, е част от политическата визия на движението за развитие на страната. Ние разбираме, че хора като банкера-беглец Цветан Василев и „добрия олигарх“ Иво Прокопиев не се интересуват от ДДС върху книгите. Защото те книги не четат, пък и си имат достатъчно заграбени кинти, за да си купят, ако поискат, цяла книжарница. Но, господа, поне си стиковайте дезинформационните напъни, четете си поне опорките. Защото е смешно вчера да обявявате Пеевски за невидим архитект на още по-невидима властова коалиция, а днес да твърдите как същата тази власт „порязала“ Пеевски. Дето се вика, и за лъжци не сте кадърни.", "date": "2019.06.25", "title": "Медийната групировка на олигархията се омота в лъжите си за Пеевски"}
{"url": "https://www.monitor.bg:443/bg/a/view/35-l-kv-m-se-izsipaha-v-ruse-168894", "text": "Най-много валежи са регистрирани в Русе, където са отчетени 35 л/кв. м. Това съобщиха от Националния институт по метеорология и хидрология (НИМХ) пред „Фокус“. Информацията за количествата валежи е за периода от 9.00 до 18.00 ч. 17 л/кв. м са отчетени във Велико Търново, 14 л/кв. м в Разград, 10 л/кв. м в Плевен. По-незначителни количества валежи са регистрирани в Ловеч, където са отчетени 2 л/кв. м, както и в Свищов и Сливен, където от сутринта досега са паднали 1 л/кв. м. Към 18.00 ч. има гръмотевична буря в Русе, Свищов, Велико Търново и в Казанлък.", "date": "2019.06.25", "title": "35 л/кв. м се изсипаха в Русе "}
{"url": "https://www.monitor.bg:443/bg/a/view/jylt-kod-za-poroi-s-grymotevici-v-5-oblasti-utre-168897", "text": "Жълт код за обилни валежи с гръмотевици е обявен в 5 области на страната за 26 юни. Това показва справка на сайта на Националния институт по метеорология и хидрология (НИМХ). Предупреждението за порои е в сила за областите Смолян, Кърджали, Пловдив, Хасково и Ямбол. Там се очакват интензивни валежи, придружени с гръмотевици и усилване на вятъра. Количествата дъжд могат да достигнат 15 – 30 л/кв. м, а локалните извалявания и до 50 л/кв. м. Жълтият код за валежи означава, че има възможност от локални наводнения, малко на брой. Възможно е да се наложи прекъсване на дейности на открито, затруднения при шофиране заради намалена видимост и аквапланинг.", "date": "2019.06.25", "title": "Жълт код за порои и гръмотевици в 5 области утре "}
{"url": "https://www.monitor.bg:443/bg/a/view/ruskata-propaganda-s-3-stylba-v-bylgarija-168899", "text": "На 3 пилона е стъпила в България руската пропаганда. Те са положени в трите най-важни сфери за обществото – култура, бизнес и политика още в началото на Прехода. И именно благодарение на тях, макар привидно в началото на демократичните промени у нас да се сниши и да отстъпи позициите си, Кремъл продължава да плете мрежата си в страната и да облъчва публичното ни пространство с дезинформация, опорни точки и откровено лобистки проекти в своя полза. Това показа проучване на Агенция „Монитор“, данните от което сочат също така, че от 2014 г. насам в тази машина, чийто двигател е действал, но на спящ режим още от началото на демокрацията, се наливат тонове масло под формата на обилен финансов поток от кремълски рубли. Благовидно замаскирани под луксозното прикритие на чуждестранни инвестиции. а в основата на подновената масирана пропаганда стои указ отпреди 5 години на руския президент Владимир Путин. Документът е от 20 април 2014 г. и с него се утвърждава цялостна концепция за „държавната политика на Руската федерация в сферата на международната помощ за развитие“. Под лустросано звучащото понятие „международна помощ за развитие“ обаче се крие ядрото на т.нар. „мека сила“, чрез която Кремъл залива чужди държави с масирана пропаганда. Самият Путин я обяснява като „набор от инструменти и методи за постигане на външнополитически цели без използване на оръжие, като се използват информация и други лостове на влияние“. В концепцията изрично е посочено, че е насочена към държавите от ОНД, на също така към страни с „исторически приятелски взаимовръзки с Русия“, в която графа Кремъл традиционно причислява България. Записано е също, че за постигането й трябва да бъдат привличани представители на научните, обществени и бизнескръгове в съответните държави и изрично се посочва, че „системната реализация на концепцията ще подпомогне максимална възвращаемост на оказваната помощ“. В сферата на културата това е Руският културно-информационен център (РКИЦ). Действал още от времената на соца, при старта на демокрацията РКИЦ продължава съществуването си у нас, но първоначално – на намалени обороти. Предимно с концерти и курсове по руски език. През 2014 г. обаче машината започва да работи с все по-засилващи се темпове. Стартирана е мащабна програма за предоставяне на стипендии за студенти и аспиранти за обучение в руски университети. Към настоящия момент в програмата са включени над 500 вуза във Федерацията, а още в началото на програмата са раздадени 153 стипендии. За учебната 2015-2016 г. те са скочили на 283, а за следващата – 2017-2017, на 300. За важността, която Кремъл придава в момента на културно-пропагандната си институция у нас говори достатъчно показателно биографията на настоящия шеф на центъра - Ирина Борисовна Живихина. Преди да заеме поста си в България тя е била В българските регистри няма финансови отчети на РКИЦ. Вероятно, защото у нас в момента то е регистрирано като чуждестранно представителство – клон на Федералната агенция за въпросите на руските общности зад граница и международната хуманитарна помощ \"Россотрудничество\". Създадена през 2008 г., отново с президентски указ, агенцията в момента има представителства в 81 страни, а културно-информационни центрове в 62, в това число и България. В момента \"Россотрудничество\", чийто зам.-председател е била шефката на РКИЦ Ирина Живихина, е основен изпълнител на вече цитираната концепция, като в задачата си да разпространява кремълската пропаганда с „мека сила“ е подпомаган от друг мащабен проект на Федерацията – онлайн медията „Русия отвъд заглавията“. Проверка в сайта на „Русия отвъд“ показва, че медията поддържа 14 секции на английски, руски, немски, френски, испански, италиански, португалски, индонезийски, китайски, хърватски, словенски, сръбски, български и македонски, но с един координационен център. Във всичките подразделения на сайта е посочен един и същ адрес за връзка - ул. \"Пятницкая\" 25/1, 115035, Москва, Русия. Посочено е също така и че „Русия отвъд“ е проект на независимата некомерсиална организация АНО \"Тв Новости\". Всъщност обаче RBTH е основан през 2007 г. от „Российская газета“ – официалния печатен орган на правителството на Руската федерация, а самият мегапроект „Русия отвъд заглавията“ придобива настоящия си облик през 2013 г. Тогава, отново с президентски указ, е създадена Международната информационна агенция „Россия сегодня“ (бел.р. Русия днес), събрала в едно РИА Новости и правителствената радиоверига „Гласът на Русия“. През 2015 г. \"Россотрудничество\" и МИА „Россия сегодня“ подписват споразумение за взаимодействие по силата на което всяка година през обучение в Москва минават „млади журналисти“ от други държави. Обучение по тази линия са преминавали и български представители на медии. Както можем да се досетим, освен „\"Россотрудничество\"“, свое звено у нас има и „Русия сегодня“ - в България е регистриран едноименен сайт „Русия днес“. Освен публичните връзки обаче, далеч по-любопитни са задкулисните. Те са дълбоко скрити зад привидности, които се ползват от пионките на кремълската пропаганда като камуфлаж за дейността им. Или просто казано – у нас (по стар кагебейски модел) действията по пропаганда текат по две направления – явно и много, много тайно. Второто е по-интересното, защото е свързано с прикритието на уж русофобски сайтове и говорители, които обаче имат рубли в кръвта си. Най-яркият пример за подобна „случайна“ обвързаност с Кремъл е главният редактор на скандалния сайт „Бивол“ - Атанас Чобанов. Изданието, което беше уличено в откровено рекетьорски схеми, често публикува привидно анти-руски текстове. Сред тях са и десетки препечатки от западната преса на разкрития срещу т.нар московски тролове – наемници, които получават заплащане, за да лъскат имиджа на Русия и да лансират тезите на путинския режим в социалните мрежи зад граница. Тези статии обаче така или иначе са излезли в публичното пространство и „биволите“ нямат причина да не ги използват удобно за камуфлаж, с който да маскират реалната работа на изданието. А тя е да пази интересите на подставените от Кремъл у нас лица (виж карето). Въпреки прикритието обаче, ръката на Големия брат се вижда ясно в биографията на Чобанов. Тесните връзки на руската пропаганда, в която са оплетени т.нар. главен редактор на сайта „Биволъ“ Атанас Чобанов, съпругата му Мария Онучко, баща й Виктор Онучко и православният олигарх Константин Малофеев, са лесно проследими. Сложната плетеница от различни по ранг и позиция звена е запазена марка на кремълския апарат за дезинформация, чрез който се разчистват с манипулации неудобни лица по пътя за овладяване на стратегически цели в полза на Москва. На пръв поглед Чобанов е с перфектната визитка, която да се полазва за „легенда“: БГ емигрант, живеещ в Париж под прикритието на учен и журналист, женен за рускиня и зет на дългогодишния кореспондент на РИА Новости във Франция Виктор Онучко. Младата рускиня също живее във френската столица и се подвизава като журналист. Но за разлика от половинката си работи за явната кремълска пропаганда в проекта „Русия отвъд“ (предишното име е Russia Beyond the Headlines (RBTH) - „Русия отвъд заглавията” - б.р.). Пише главно за култура и образование, като сред творбите й блести материал за коледната елха, подарена от руското посолство във Франция на Париж. Любопитното е, че докато тя хвали инициативата, колегата на съпруга й от „Биволъ“ Димитър Стоянов протестира срещу същия подарък, но в България в края на миналата година. И тук идва връзката с явната пропаганда у нас - част от международната медийна платформа RBTH е и изданието „Руски дневник“, който у нас се печата и като притурка към печатния орган на БСП в. „Дума“.В България проектът се реализира на основата на лицензионен договор, сключен между Даниела Малинова - официален представител на RBTH за страната, и \"Российская газета\". Даниела Малинова е съпруга на Николай Малинов, бивш член на Изпълнителното бюро на Националния съвет на БСП, председател на Национално движение \"Русофили\" и бивш издател на в. \"Дума\". Във визитката обаче липсват няколко изключително важни и показателни момента. Малинов е един от малцината българи, получили държавното отличие на Кремъл „Пушкин“ през 2011 г. по лично предложение от тогавашния президент на Русия Дмитрий Медведев за „съхраняването и опазването на паметни знаци на руско-българската дружба“. Приятел е на „православния“ олигарх Константин Малофеев. Именно той е и човекът, който е запознал Малофеев с Цветан Василев – признание, направено от самия руски олигарх в интервю. А какво стои зад тази явна пропаганда? Простичко казано – любимият на руснаците въпрос – А где деньги? Благодарение на своите руски връзки и интереси Малинов за малко да задигне под носа на държавата финансираната с близо 300 млн. лв. кредити от КТБ TV7 с благословията на Цветан Василев и в полза на Малофеев. Сагата с TV7 пък се разигра по времето, когато у нас гастролираше друга пионка на руския магнат – Пиер Луврие, който трябваше срещу 1 евро да придобие 6 от „златните активи“, купени пак с пари на КТБ. За по-непаметливите ще припомним, че сред тях беше и „Дунарит“. Белград се намира само на 400 км от София, но е достатъчно далеч, за да се превърне в убежище за укриващия се от българското правосъдие банкер Цветан Василев. Там подсъдимият финансист се е срещал и с Николай Малинов, за да уговарят овладяването на TV7 в полза на руския олигарх Константин Малофеев. Идеята е била телевизията да бъде превзета през друго подставено лице на „православния“ магнат - с гръцкия бизнесмен Янис Карагиоргис. В същото време сръбската столица е и притегателен център за самия Малофеев, който се опитва да я превърне в център за путински опорки. За целта през 2016 г. той дори заявява желание да купи цяла медийна империя в западната ни съседка. Както самият Малофеев заявява, той гледа действително мащабно на задачата си да укрепва отношенията между Москва и православните страни - Гърция, България и Сърбия. С тази цел той подкрепи финансово “доброволческите” и паравоенните формирования от България и Сърбия по време на размириците в Украйна. Спонсорира и 18-те международни наблюдатели на изборите в Донецк и Луганск. А като стана дума за пари, власт и медии, свързани с Русия, няма как да пропуснем газовият олигарх с дълбоки кремълски връзки Сашо Дончев. Той също от скоро е решил да демонстрира в публичното пространство US уклон, но той изглежда толкова фалшив, колкото и всички останали начинания на олигарха у нас. Последният пример за сериозно активно мероприятие, чиито почти невидими нишки водят към Русия, Чобанов и Малофеев, тече и в момента. Става въпрос за предполагаемото отравяне на оръжейния бос Емилиян Гебрев, който твърди, че някой се е опитал да го ликвидира с новичок. Причината – военният завод „Дунарит“, заграбван от Гебрев, банкера беглец Цветан Василев и стоящия основно в сянка, но прокрадващ се зад серията сделки за собствеността на оръжейницата Константин Малофеев. Като основен застъпник на версията на Гебрев в публичното пространство пък изпълзя именно Чобанов. В наши дни „биволът“ лъже, че оръжейният търговец бил тровен именно заради интереса си към предприятието, като обаче хвърля стръв към фиктивни руски връзки, за да прикрие истинските на Цветан Василев и Емилиян Гебрев с Константин Малофеев. Този избирателен подход е матрица в работата и на Чобанов, и на колегите му от „Биволъ“. Като пример може да се даде фактът, че Малофеев, който иначе упорито стои в публичното ни пространство от няколко години, е присъствал само за кратко в техни разработки. Отново свързани с „Дунарит“. Заплата от 80 до 120 000 рубли (1400 – 2100 долара) са вземали в т.нар. фабрика за руски тролове (Internet Research Agency). Разходите на година за заплати на троловете със \"специализация САЩ\" са стигнали до 1 млн. долара годишно. Работело се и в сравнително нормални часове - пет дни в седмицата, като е имало и нощни дежурства. Това твърди руското издание РБК, позовавайки се на собствено разследване. Фабриката за тролове се намира на ул. \"Савушкина\" номер 55 в Санкт Петербург, казва РБК. И описва подробно елементи от работата там, твърдейки, че разполага със скрийншоти на постове от административните панели, чрез които са работели троловете. Сред наемниците, които решава да се изповяда пред медиите е и Марат. Той разказва вече познати факти: работел без официален трудов договор, получавал 600-те евро месечно на ръка, потял се над клавиатурата по 12 часа на ден, после един ден почивал. А за атмосферата на работното си място обяснява: „Цареше пълно мълчание. Работата ни беше толкова много, че нямаше никакво време да се разхождаш нагоре-надолу. За да си изкараш нормата, трябваше доста да поблъскаш”. За да симулират истинска дискусия, трима „тролове” работят по една и съща тема. Единият е „лош”, другият му „противоречи”, а третият се намесва с „умерено” мнение, което всъщност трябва да прокара позицията на Кремъл. Но работата в екипи по трима има и друго предимство. Когато влизат в диалог помежду си, „троловете” много по-лесно изкарват дневната си норма от постинги. Впрочем, това важи и за диалога с другите, почтените участници във форумите: колкото повече отговаряш на „троловете”, толкова по-лесно им е да си изкарат надницата. За \"баща на руските тролове\" се счита познатият като Готвача на Путин руски олигарх Евгений Пригожин, който бе обвинен от САЩ за намеса в изборите там. „Готвачът на Путин“ Евгений Пригожин може да е считан за „баща на руските тролове“, но друг мастит руски олигарх – Константин Малофеев се счита за основен финансист на провеждането на „меката сила“ на Кремъл зад граница. У нас Малофеев стана ноторно известен като покровител на източилия Цветан Василев КТБ, като двамата направиха няколко опита да откраднат под носа на държавата част от „златните кокошки“, финансирани от трезора. Сред тях - „Дунарит“. Преди няколко дни пък човек на Малофеев беше обвинен от съвместния екип от експерти, ръководен от Холандия, за сваления малайзийски самолет през 2014 г. в Донбас. Обвинения за ракетната атака срещу полет MH17 бяха повдигнати срещу агентите от ГРУ Игор Гиркин-Стрелков, Сергей Дубински, Оляг Пулатов и Леонид Харченко. Гиркин-Стрелков е бивш шеф на охраната на Малофеев и приближен на човека, през който руският олигарх и българският му ортак се опитаха да откраднат „Дунарит“, БТК, Авионамс, НУРТС, ГАРБ и Фърст Диджитал – Пиер Луврие.", "date": "2019.06.25", "title": " Руската пропаганда с 3 стълба в България"}
{"url": "https://www.monitor.bg:443/bg/a/view/bylgarija-posreshta-s-vsichki-zvezdi-ligata-v-plovdiv-168884", "text": "Мъжкият национален отбор по волейбол събира всичките си звезди за предстоящите мачове от Лигата на нациите в Пловдив. Очаква се към състава да се присъединят капитанът Виктор Йосифов, либерото Теодор Салпаров, Николай Николов, както и възстановилият си от контузия Тодор Скримов. С тях селекционерът Силвано Пранди трябва да види в действие опитните си играчи, на които ще разчита за олимпийската квалификация във Варна от 9 до 11 август - най-важното събитие за сезона. В момента България е на 12-о място в класирането на 16-те тима в Лигата и няма шанс да влезе във финалната шестица. Целта е обаче да остане в турнира и догодина и това е възможно, ако се нареди преди Австралия, Португалия и Канада. Мачовете в пловдивската зала \"Колодрума\" са от 20.40 часа - на 28 юни със САЩ, на 29-и с Иран и на 30-и със Сърбия. За тях със съдействието на община Пловдив са пуснати възможно най-евтини билети - по 10, 15 и 20 лв., а пакетните цени за трите са по 25, 40 и 50 лева. На специална пресконференция кметът на Пловдив Иван Тотев призова съгражданите си да подкрепят отбора ни, който за първи път домакинства под тепетата. Той уточни, че се надява след този турнир да се сложи край на дискусията дали зала \"Колодрума\" става за волейбол, макар това да е доказано с мачовете на женския тим на \"Марица\" в Шампионската лига, събрали по над 3000 - 3500 души по трибуните. \"Вече има голяма еуфория в града, разказа пловдивчанинът Розалин Пенчев. - Всички хора, които познавам, се вълнуват, че турнирът с най-силните волейболни отбори в света идва и в Пловдив, че мъжкият национален отбор на България ще играе тук. Чувството да съм в отбора за турнира у дома със сигурност ще е по-различно, отколкото при други играчи, защото съм си вкъщи. Волейболно събитие от такъв ранг не се е провеждало в нашия град.\"", "date": "2019.06.25", "title": "България посреща с всички звезди Лигата в Пловдив"}
{"url": "https://www.monitor.bg:443/bg/a/view/kirchev-ostana-na-0-4-sekundi-ot-finala-v-minsk-168882", "text": "По-малко от половин секунда (0,413 сек.) лишиха Мирослав Кирчев от участие във финал \"А\" на 1000 метра каяк на Европейските игри в Минск, Беларус. Българинът завърши четвърти във втория полуфинал за 3:27,245 минути, като финишира на сантиметри зад третия Рене Поулсен от Норвегия, който с време 3:26,832 минути последен от серията продължава борбата за отличията. Кирчев ще гребе във финал „Б“ за разпределение на местата след 10-о. Другият ни полуфиналист Ангел Кодинов завърши седми в полуфиналната си серия на 1000 метра кану като даде време от 3:51,552 минути и отпадна от по-нататъшната борба. Той остана на почти на 2 секунди зад третото място - последното, даващо право на участие на финал „А“. От тримата ни борци, които започнаха участието си вчера, само Георги Вангелов запази шанс за медал, докато Мирослав Киров и Светослав Димитров приключиха участието си със загуби още в първите схватки в свободен стил. При леките (до 57 кг) Вангелов загуби от азера Махир Амирасланов с 5:6 точки. Съперникът му обаче стигна полуфиналите и при успех там ще изведе българина до репешажите. В категория до 74 кг Киров отстъпи пред дагестанеца с полски паспорт Магомедмурад Гаджиев с 0:2, а при 86-килограмовите Димитров загуби от Збигнев Барановски (Пол) с 0:11. Състезателката ни в стрелбата с лък Добромира Данаилова отпадна в първия кръг в дисциплината \"рикърв\", след като загуби от италианката Ванеса Ланди с 1:7.", "date": "2019.06.25", "title": "Кирчев остана на 0,4 секунди от финала в Минск"}
{"url": "https://www.monitor.bg:443/bg/a/view/banja-pred-ndk-168888", "text": "Видео с мъж по бански, който плува във фонтаните пред НДК се появи в групата „Забелязано в София“ във Фейсбук. Видеоклипът светкавично събра стотици коментари. Потребителите на социалната мрежа наричат плувеца Бай Ганьо, селянин и дрогиран. Други предположиха, че няма пари за басейн или си прави баня насред столицата заради профилактиката на „Топлофикация“. ", "date": "2019.06.25", "title": "Мъж се гмурна по бански във фонтаните пред НДК (ВИДЕО)"}
{"url": "https://www.monitor.bg:443/bg/a/view/bylgarski-zetiove-arabi-vyrteli-bandata-za-migranti-168893", "text": "Арабите от най-голямата банда за трафик на бежанци, разбита в понеделник, са имали легален бизнес с търговия, а други са били женени за българки. Това обявиха разследващите от спецпрокуратурата, ДАНС и ГДБОП на брифинг днес. Прокуратурата е повдигнала обвинения на 8 души като членове на групата. Под ръководството на Специализираната прокуратура, ГДБОП и ДАНС групата беше ударена в понеделник. Към момента тя е най-голямата за трафик на мигранти, която е попадала в полезрението на българската прокуратура и специални служби. По време на провеждането й бяха извършени претърсвания, изземвания и разпит на свидетели в София и селища в Ямболско и Бургаско. По 30-40 души на седмица са превеждани през България към Западна Европа, каза говорителят на спецпрокуратурата Сийка Милева. На нашата граница са посрещани от каналджии, които са ги транспортирали до Западна Европа. Касае се главно за лица, ненавършили 16 години, без документи, но има случаи на транспортиране и на цели семейства, обясниха разследващите. Мигрантите са превеждани през т.нар. зелени граници - гъсти, гористи местности, по изключително опасен за живота на мигрантите начин. Каналът е започвал от Кабул, Афганистан. Ръководен е от лице, което набирало мигрантите от Афганистан и ги прекарвало към Турция. Там са посрещани от друго лице, което ги транспортирало понякога и с лодки през Марица към България. След това за останалата част от пътя през наша територия са били оборудвани специални бусове. Докараните успешно от границата мигранти са били настанявани в квартири в кварталите „Орландовци” и „Факултета”. Лицата са престоявали от 1-2 дни в България с цел да не бъдат заподозрени и да не се харчат пари по издръжката им. След това са транспортирани към Сърбия и Западна Европа. Тарифата е била по 8000-10 000 евро на човек. Заплащането се извършавано през метода „Хавала“. Сред членовете на канала има 2-ма българи, 1 афганистанец, 1 сириец и 1 иракчанин. Част от членовете, които са свързани с организираната престъпна група, са били женени за българки. При акцията в София, Ямбол и Бургас са открити парични средства, наркотични вещества и тефтери с имена на длъжници. Част от обвиняемите пък имали бизнес у нас, като са извършвали търговска дейност. Акцията по разкриването на бандата у нас е продължение на мащабната операция \"Халифакс“ на полицейските и съдебни служби в Европа през 2017 г. За участието си тогава прокурори от Специализираната прокуратура и ВКП, както и служител на ГДБОП, бяха наградени от главния прокурор на Кралство Белгия Фредерик ван Льов.  ", "date": "2019.06.25", "title": "Български зетьове – араби, въртели бандата за мигранти"}
{"url": "https://www.monitor.bg:443/bg/a/view/rusata-zlatka-vdyhnovi-ivo-siromahov-da-napishe-poema-pro-ch-etete-ja-tuk-168883", "text": "Писателят и сценарист Иво Сиромахов получи вдъхновение не от кого да е, а от Русата Златка, която всъщност вече не е със „златни коси“. Той отговори на стихотворението й с поема, посевтена на „неговата нова любов“ - холивудската красавица Анджелина Джоли. Ето какво написа Сиромахов в социалните мрежи: Припомняме, че преди дни   в което говори за дома си, бъдещата си рожба и „мъжките татуирани гърди“ на любимия си – Благой Георгиев – Джизъса.", "date": "2019.06.25", "title": "Русата Златка вдъхнови Иво Сиромахов да напише поема (ПРОЧЕТЕТЕ Я ТУК)"}
{"url": "https://www.monitor.bg:443/bg/a/view/plashtame-za-urna-v-sofija-za-20-godini-168879", "text": "Правото на ползване на урнова ниша в гробищните паркове в София става срочно - за 20 години, вместо за вечни времена, както е в момента. Това предвиждат промени в наредбата за гробищните паркове и погребално-обредната дейност на територията на Столичната община, внесени за обществено обсъждане от зам.-кмета на София Тодор Чобанов и общинския съветник Мита Георгиева. Месец след изтичане на срока ползващите урнова ниша ще бъдат уведомени с писмо с обратна разписка, а тези чиито адреси не са известни - с обявление, поставено на определено място в съответния гробищен парк и на интернет страницата на районната администрация по последното известно място за живеене. Непотърсени урни в рамките на година пък ще бъдат заравяни на определени места в гробищата. В момента съхранението на урна за 15 години струва 78 лв., а завинаги 285 лв. В документа се предлага също по желание на близките прахът на починалия, да може да бъде разпръснат на специално място на гробищата. От общината ще се заемат и с неподдържаните надгробни плочи и знаци, застрашаващи минувачите през парка. Така в наредбата ще бъде създадена алинея, в която се посочва, че подобни знаци ще биват премахвани незабавно след получаване на становище от лицензиран оценител. Стопаните пък ще бъдат уведомявани в тридневен срок от премахването. Друга промяна предвижда притежателите на специализирани хладилни камери задължително да поддържат регистър на починалите, чиито тленни останки съхраняват. В него да се посочват трите имена на покойника, номер на съобщение за смърт, смъртен акт, дата и час на постъпване и предаване на трупа, както и данни за лицето, предало починалия. Промените в нормативния документ се аргументират с липсата на Закон за погребалната дейност, с който да се регулира управлението на гробищните паркове. С тях се цели постигане и поддържане на ред в гробищата, както и защитаване на интересите на гражданите и общината.", "date": "2019.06.25", "title": "Плащаме за урна в София за 20 години"}
{"url": "https://www.monitor.bg:443/bg/a/view/v-bezplatnija-den-zabelejitelnostite-na-burgas-se-napylniha-s-posetiteli-168887", "text": "Чуждестранни групи туристи, бяха сред многобройните жители и гости на Бургас, които днес се включиха в първия ден на инициативата „Денят за вас“. Цял ден поток от посетители използваха отворените врати на 10 емблематични туристически обекта в община Бургас, за да разгледат експозициите. Авиомузей Бургас, Къща музей „Петя Дубарова“, Музей на остров „Св. Анастасия“, Исторически музей, Етнографски музей, Археологически музей, Природонаучен музей, Туристически комплекс „Акве Калиде“, Културен център „Морско казино“ и Бургаска художествена галерия „Петко Задгорски“ посрещаха безплатно туристи през целия ден. Многобройни групи от бургаски ученици също участваха в инициативата. Музеите отчитат, че тя е изключително успешна, като броят на посетителите е двойно, а при някои и тройно по-голям от обичайния. Един от обектите, който отчита най-силен интерес, е Къщата музей „Петя Дубарова“. Тази година се навършват 40 години от смъртта на поетесата и в културния календар на Бургас цялата година е посветена на Петя Дубарова с литературни и музикални събития. „Денят за вас“ е инициатива на Министерството на туризма, която се провежда за пръв път през настоящия летен сезон. Тя предвижда в един ден от лятото всички музеи и други туристически обекти на територията на съответната община да са с вход свободен. Целта е по този начин да се привлекат повече посетители заради културно-историческите забележителности и атракциите в района. Така се надгражда основният морски туристически продукт и гостите и жителите на общината могат да се запознаят с богатото наследство в съответния регион. В инициативата „Денят за вас“ ще се включат и редица други морски общини. На 11 юли 2019 г. в Китен посещението на експозицията за подводна археология „Тайни на морското дъно“ също ще бъде безплатно за гостите и гражданите на града. Община Приморско ще се присъедини към проекта на 2 септември 2019 г. и е анонсирала, че ще отвори следните туристически обекти на своята територия за свободен достъп на туристи: Тракийско скално светилище „Бегликташ“, Исторически музей Приморско, Експозиция „Българската Ясна поляна“, с. Ясна поляна. В Поморие „Денят за вас“ ще се проведе на 6 септември с атракциите Исторически музей, Тракийска гробница и Музей на солта. На 21 септември обектите към Историческия музей в Балчик също ще бъдат с вход свободен. Инициативата е отворена и към нея могат да се присъединят и други общини както по Черноморското крайбрежие, така и във вътрешността на страната.", "date": "2019.06.25", "title": "В безплатния ден забележителностите на Бургас се напълниха с посетители"}
{"url": "https://www.monitor.bg:443/bg/a/view/hajko-maas-rusija-prinadleji-na-syveta-na-evropa-168889", "text": "Германският външен министър Хайко Маас приветства решението за възстановяването на правото на глас на Русия в Съвета на Европа, предаде ДПА. \"Русия принадлежи на Съвета на Европа - с всичките съпътстващи права и задължения\" каза той. Той призова Русия да поднови членския си внос в организацията и да се придържа към стандартите, установени в Европейската конвенция за правата на човека. Реакцията на Украйна не закъсня. Тя реши да отзове за консултации своя посланик при Съвета на Европа след решението на Парламентарната асамблея на Съвета на Европа (ПАСЕ) за Русия, заяви украинският външен министър Павло Климкин. \"Съветът на Европа загуби нашето доверие, а възстановяването му ще бъде изключително трудно. От лидер в областта на защитата на правата на човека тази организация се превърна просто в администратор . . . Затова отзоваваме за консултации нашия посланик при Съвета на Европа. Стратегията е ясна, тактиката - също\", заяви Климкин във Фейсбук. По думите му решението на ПАСЕ е \"особено обидно\" за Украйна, като се има предвид, че в момента председателството на Съвета на Европа се държи от Франция, която участва в нормандския формат за уреждане на конфликта в Източна Украйна. Делегацията на Русия в ПАСЕ няма да участва в гласуването утре за избор на генерален секретар на Съвета на Европа, докато не бъдат потвърдени нейните пълномощия, каза ръководителят й Пьотър Толстой. \"Няма (да гласуваме)\", заяви той. \"Мисля, че вероятно няма да влезем и в залата, понеже защо да седим там, след като нямаме пълномощия\", каза Толстой. \"Нека да потвърдят пълномощията ни и ние ще гласуваме за генерален секретар и ще продължим да работим\", заяви той. Русия приветства решението на ПАСЕ за възстановяване на правата на нейната делегация, каза руският външен министър Сергей Лавров. \"Резолюцията беше приета. Ние смятаме това за много, много положителна стъпка. Важното е, че делегациите, гласували за тази резолюция, а те бяха мнозинство, ясно заявиха, че правата, които се възстановяват на Руската федерация, не могат да бъдат оспорени\", заяви той, като добави, че опитите за подкопаване на този процес продължават и \"ще продължат днес и утре\". \"Ще съдим за това как е завършила тази ситуация по това какви ще са резултатите от сесията на ПАСЕ. Тя продължава, предстои още избор на генерален секретар. След тази сесия можем да направим окончателен извод. Надявам се, че изводът ще бъде за това, че кризата е преодоляна\", каза Лавров. По думите му Русия ще плати задълженията си по своята вноска в Съвета на Европа, когато окончателно се изясни въпросът за възстановяването на правата на нейната делегация в ПАСЕ. Кремъл заяви, че се отнася положително към решението на ПАСЕ за възстановяване на правата на руската делегация. \"Що се отнася до връщането на нашата делегация в ПАСЕ, приемането на съответната резолюция и изпращането на нашите парламентаристи, това е много положително явление, (към което) може да се отнасяме само положително\", каза говорителят на Кремъл Дмитрий Песков. Според него \"става дума не за дипломатическа победа на Москва, става дума за победа на здравия разум, тъй като ПАСЕ не може да работи пълноценно, без в нея да участва руската делегация“.", "date": "2019.06.25", "title": "Хайко Маас: Русия принадлежи на Съвета на Европа"}
{"url": "https://www.monitor.bg:443/bg/a/view/dvama-nositeli-na-grami-iznasjat-obsht-koncert-u-nas-168839", "text": "Двама носители на „Грами“ ще се съберат на една сцена, за да отправят музикален поздрав към родните меломани. Това са китаристът Джон Скофийлд и пианистът Джон Клиъри. Те ще застанат рамо до рамо под светлината на прожекторите по време на „Пловдив джаз фест“, а датата е 1 ноември. Програмата им включва нюорлеанска музика, ритъм енд блус и, разбира се, джаз. Музикантите са дългогодишни приятели, като свирят заедно на една сцена през 2008 г, а 2015-а бележат първия си съвместен концерт. Сега те стягат куфарите за турне в САЩ и Европа, като една от спирките на обиколката им е България. Освен майстор в джаз импровизациите, Скофийлд покрива целия спектър на китарата в джаза. Признат е за един от най-значимите китаристи от 80-те години насам. За Джон Клиъри той казва, че свири на пиано така, сякаш свири цяла група. Клиъри е роден в Великобритания, но от дете е повлиян от нюорлеанския фънк и ар ен би.", "date": "2019.06.25", "title": "Двама носители на \"Грами\" изнасят общ концерт у нас"}
{"url": "https://www.monitor.bg:443/bg/a/view/italija-likuva-zaradi-zimnata-olimpiada-prez-2026-g-168869", "text": "От снощи Италия има нов повод за голяма радост – спечелването на домакинството на зимните олимпийски игри през 2026 г. от тандема „Милано – Кортина д’Ампецо“. Елиминирането на конкурента Швеция беше посрещнато с възторжени коментари по радиа, телевизии и интернет форуми, а вестниците днес ликуват на цели страници. И всички медии правят един и същ извод – въпреки че в Милано рядко пада сняг, индустриалната и финансовата столица на Италия ще съумее да организира игрите на изключително качествено равнище. Перлата на Доломитите Кортина д’Ампецо пък ще бъде брилянтната огърлица на белия планетарен спортен празник. Още повече, че вече има опит – през 1956 г. курортът е столица на тогавашната зимна олимпиада. Както може да се предположи, най-радостен от спечелването на домакинството бе кметът на Милано Джузепе Сала, чието ликуване в Лозана стана нещо като апотеоз на избухналата между Алпите и Сицилия обща радост. Първият гражданин на административния център на областта Ломбардия изпадна в екстаз не само защото вложи в борбата за зимните олимпийски игри през 2026 г. колосалната си енергия и неоспоримите си умения на мениджър и политик (под негово ръководство през 2015 г. в града протече без грешка поредното Световно изложение). Според икономическите и политическите анализатори на италианските медии Сала е повече от доволен поради две причини. Първата е, че в Милано се откриват нови възможности за по-нататъшно развитие и модернизиране на града благодарение на предстоящото строителство на олимпийско градче, стадиони, конгресни зали и т.н. И второ - защото покрай олимпиадата ще се разкрият хиляди работни места. Факт, който би помогнал много на 61-годишния сега кмет да остане в креслото си и на следващите местни избори догодина. Като цяло игрите би трябвало да дадат тласък и на развитието на зимните курорти в провинция Сондрио на областта Ломбардия - Бормио и Ливиньо. Що се отнася до Кортина Д’Ампецо, където ще се състоят надпреварите в алпийските ски дисциплини, то амбицията на домакините от областта Венето с административен център Венеция е олимпиадата да стане повод за превръщането на курорта в най-лъскавото местенце в Европа за любителите на белите спортове от близо и далеч.", "date": "2019.06.25", "title": "Италия ликува заради зимната олимпиада през 2026 г."}
{"url": "https://www.monitor.bg:443/bg/a/view/stado-ovce-padna-ot-skalite-na-carevec-168892", "text": "Стадо овце падна от историческата крепост Царевец във Велико Търново,съобщи бТВ. До инцидента се стигнало, след като туристи подплашили животните, които побегнали към скалите и полетели от няколко метра височина. Част от овцете са загинали. Все още се изяснява как животните са се озовали в района на една от историческите църкви на крепостта. Директорът на регионалния исторически музей Иван Църов предполага, че стадото е било изтървано от някой собственик от кв. \"Асенов\". Той обясни, че въпреки че изглежда, че резерватът е в града, всъщност той е извън него. По тази причина отвсякъде може да влезе животно.", "date": "2019.06.25", "title": "Стадо овце падна от скалите на Царевец  "}
{"url": "https://www.monitor.bg:443/bg/a/view/pompat-voennija-syd-s-dela-sreshtu-todor-jivkov-168871", "text": "Броят на делата в Софийския военен съд е бил напомпан през 2018 г. с 162 частни производства по делото от зората на демокрацията за Възродителния процес срещу Тодор Живков, Димитър Стоянов и Георги Атанасов. Това стана ясно на заседание на съдийската колегия на ВСС, която прие анализ на натовареността на съдилищата през м.г. Статистиката сочи, че броят на делата в съдилищата в цялата страна е намалял с 4% в сравнение с тези през 2017 г., а ръст има само при военните, защото са образували дела по искания на пострадали от Възродителния процес за ускоряване на производството, водено във ВОП - София от 1993 г. по делото за Възродителния процес. С образуването на такива 162 частни наказателни дела общият брой на делата в Софийския военен съд драстично е скочил м.г. с 5%, а после те са били прекратени. След смъртта на Живков и Стоянов делото срещу тях е прекратено, но продължава да се води спрямо бившия министър-председател Георги Атанасов. Първоначалните обвинения бяха за подбуждане на етническа дискриминация и омраза, а след това бяха преквалифицирани за военни длъжностни престъпления. Част от пострадалите от насилствената асимилация български мюсюлмани са поискали от съда ускоряване на производството. През 90-те години прокуратурата два пъти е внасяла обвинителен акт, но и двата пъти делото е връщано за доразследване с указания на върховните съдии да бъдат издирени всички жертви на Възродителния процес, въдворени в затвори, за да могат да се конституират като частни обвинители и граждански ищци. Част от тези хора или техните наследници обаче, не могат да бъдат открити, тъй като отдавна не живеят в България. Неизпълнимите указания на съда за разпит на всички пострадали стават пречка за внасянето на обвинителен акт. Статистиката сочи, че един софийски военен съдия средно на година гледа по 2 дела, военните магистрати в Сливен – по 7 дела, а тези в Пловдив – по 4. Най-натоварени са магистратите в районните съдилища – 45 дела месечно на съдия, следвани от окръжните – по 12 дела месечно, апелативните – по 9 дела на месец. Броят на гражданските и частните търговски дела остава висок, а наказателните намаляват. Най-натоварените съдилища са Софийският градски съд и Софийският апелативен съд. Това се дължи на факта, че една трета от населението на България е в София, отчетоха кадровиците на Темида. В Административният съд София-град пък се гледат най-тежките първоинстанционни административни дела в страната – по Закона за общинската собственост, Закона за убежището и бежанците, Закона за защита от дискриминация, Закона за защита на личните данни, Закона за енергетиката, Закона за управление на средствата от Европейските структурни и инвестиционни фондове.", "date": "2019.06.25", "title": "Помпат военния съд с дела срещу Тодор Живков"}
{"url": "https://www.monitor.bg:443/bg/a/view/pyten-incident-beljaza-snimkite-na-divi-i-shtastlivi-168862", "text": "Каскадите са сред най-големите предизвикателства пред екипа на новия български филм „Диви и щастливи“. Това призна актрисата Луиза Григорова, като добави, че само тя е падала два пъти от мотор по време на снимките на заглавието. уточни звездата от „Откраднат живот“ пред Нова тв. Каскадите в „Диви и щастливи“ изискват и по-голям бюджет, който вече достига до над 2 милиона лева. Сложните физически сцени се изпълняват от някои от най-добрите каскадьори у нас, които обаче разполагат с едва около два дубъла, за да изпълнят задачата си. В причина за това се превръща стриктният график, с който е заснета продукцията. Става съучастник заедно със своята приятелка – героинята на Луиза Григорова, в отвличането на мъж. Двете бягат, с всевъзможни превозни средства, от София към Варна, преследвани от цялата полиция“, допълва и Яна Маринова, която е идеен двигател на проекта. „Диви и щастливи“ е вдъхновен от „Телма и Луиз“. Въпреки това българската лента ще е по-ведра и ще има щастлив край.", "date": "2019.06.25", "title": "Пътен инцидент белязал снимките на „Диви и щастливи“"}
{"url": "https://www.monitor.bg:443/bg/a/view/bylgarin-zagina-v-katastrofa-na-pytja-bukuresht-ruse-168880", "text": "По информация на посолството ни в Румъния един български гражданин е загинал, а четирима са ранени при катастрофа на микробус днес на пътя Гюргево-Букурещ, съобщиха от МВнР. Посолството се свърза с Полицейски инспекторат-Гюргево, който потвърди за случая. Ранените са настанени в болница. Мисията ни в Букурещ е в контакт с местните власти по повод инцидента, станал днес по обяд, уточниха от Външно. Според публикация в realitatea.net загиналият българин е 15-годишен. Инцидентът станал около 13 часа днес. Бус с десен волан, в който пътували девет българи, от които две деца, се движел в посока от румънската столица към Дунав мост. По неизвестни до момента причини в района на с. Плопшору бусът се преобърнал. Едно от децата – на 15 години, загинало на място, други шестима от пътниците са ранени, съобщи tvn.bg, като се позова на realitatea.net.  ", "date": "2019.06.25", "title": "Външно: Един българин е загинал, четирима са ранени на пътя Гюргево-Букурещ (ОБНОВЕНА)"}
{"url": "https://www.monitor.bg:443/bg/a/view/artisti-ot-5-dyrjavi-v-malkija-sezon-na-sfumato-168875", "text": "Тазгодишното издание на Малкия сезон на „Сфумато“, което ще се проведе от 26 юни до 5 юли, е посветено на 30-годишнината от създаване на театралната работилница. Вече две десетилетия това е най-иновативният творчески фестивал в България – замислен като „търсачка” на нови креативни идеи на най-младите от всички изкуства, търсещи условия за осъществяване и финализиране на своите проекти. Малкият сезон продължава да бъде верен на своята мисия и неговите идеолози проф. Маргарита Младенова и проф. Иван Добчев имат амбиция да го превърнат в свръхнаситена на събития и идеи европейска творческа работилница. Те търсят артисти със свой поглед, собствен глас, неповторим език, които следват своите замисли и видения – и действат. „Да правим е нашата единствено възможна антикризисна програма, нашият пир по време на чума, нашата любов по време на холера, нашата мисия“, казват организаторите. Малкият сезон освен творческа борса е и място на срещи и това, за което от „Сфумато“ отдавна мечтаят, вече се случва – не просто да пътуват по света, а в Малкия сезон. Международната програма на фестивала това лято ще включва гости с представления и ателиета от Люксембург, Австрия, Италия и Словения. Темите на ателиетата са актьорски техники, танц и импровизация, хореография, физически и вокален пърформанс, драматургия, критическо писане, проектно писане и теория. В края на всеки фестивален ден ще се провежда неформална свободна дискусия за представленията, акциите, четенията и ателиетата от деня с авторите и участниците в тях, обясняват изпълнителните директори на феста, поетите и драматурзи Стефан Иванов и Ясен Василев. Ето и някои от акцентите в тазгодишната програма. Още утре вечер от 20 ч. в Голямата зала ще се представят Зиган Крайнчан и Гаспер Кунсек с Alien Express, продукция на театър Flota, Любляна. Словенците ни канят да се качим на астрален влак, който ще ни отведе към трансформации. Като превръщат Давид и Голиат в кентавър, изкачват планина или пеят любовна песен, Зиган и Гаспер извикват на сцената изображения, подобни на сънища. Alien Express е обезоръжаващ и завладяващ дует, пътуващ от двойственост към единство, солидно закотвен в освежаващо приятелство. Двамата хореографи и танцьори ще водят и ателие по съвременен фрийстайл. Пиесата „Градът се надига“ от Марко ди Стефано и Киара Боскаро (Италия) ще влезе за няколко дни в ателие за сценичен прочит с български актьори, а на 1 юли от 19.00 ч. ще бъде показана пред публика в зала Underground. Това е мозайка от взаимно свързани истории за променящия се град Милано и неговите жители – жертви и извършители. Пиесата има наградата „Марио Фрати“ в Ню Йорк през 2018 г. заради тематизирането на и идентичности. От 1 до 3 юли ще има ателие за театрални режисьори, драматурзи и актьори „За децата и героите“ с Рафаел Кон (Люксембург). То ще търси начина за пресъздаване на антични герои като Язон, Медея и Антигона, без да ги свежда до нашето съвременно ниво. На 2 юли пък ще можем да видим пърформанса „Интерзона“ за „вокалист в леко състояние на транс и дарк ембиънт музика“ с д-р Диди Брукмайер (Австрия). Брукмайер е основател и фронтмен на легендарната мултимедия пърформанс група Fuckhead. Той изпада в транс, действа интуитивно, говори и пее на различни езици, рецитира фрагменти от текстове в колажна техника, пътува през обширни пейзажи от звук, за да навлезе в подсъзнанието...  ", "date": "2019.06.25", "title": "Артисти от 5 държави в Малкия сезон на „Сфумато“"}
{"url": "https://www.monitor.bg:443/bg/a/view/kotka-ojivja-sled-35-minuti-v-peralnjata-168868", "text": "Жена от град Мейпълууд в щата Минесота се убеди, че котката й има 9 живота, след като я изпра заедно с дрехите си в пералнята на 35-минутна програма, съобщи агенция ЮПИ. Стефани Каръл-Киршоф въобще не разбрала, че домашният й любимец се е наврял в барабана на електродомакинския уред. Тя се дала сметка, че е изпрала едногодишния си котарак Феликс, едва когато видяла да се подава една от лапичките му от още мокрите дрехи. Стефани изпаднала в шок, но все пак се осъзнала и бързо откарала Феликс на ветеринар. Той бил диагностициран с пневмония заради водата в белите му дробове. Очаква се котаракът да се възстанови напълно. Дъщерята на стопанката пусна в мрежата страничка за набиране на средства за лечението на непослушния мачок. За нула време беше събраната желана сума от 5000 долара.", "date": "2019.06.25", "title": "Котка оживя след 35-минути в пералнята"}
{"url": "https://www.monitor.bg:443/bg/a/view/5-4-mln-t-rekolta-ot-jito-ochakva-zemedelskijat-ministyr-168872", "text": "„Страната ни очаква поредна добра година в зърнопроизводството, като по прогнозни данни общият добив на пшеница ще бъде около 5,4 мнл. тона“. Това съобщи министърът на земеделието, храните и горите Десислава Танева, която даде във вторник началото на жътвата в община Сливен. Тя допълни, че според обследванията на Областните дирекции „Земеделие“, посевите са в добро състояние, а на реколтиране в цялата страна подлежат 11 340 000 дка. „В България има земеделски производители с висока административна и мениджърска грамотност, които са конкурентноспособни на водещите земеделски страни в Европа“, категорична бе министър Танева. По отношение на изкупната цена на пшеницата, тя заяви, че зависи изцяло от изцяло зависи от международните изкупни цени. Десислава Танева уточни, че в България близо 70% от всички зърнени култури се изнасят, така че това е факторът, който определя цената. Зърнопроизводителите имат добро браншово сдружаване, което е различно от сдружение на производителите, с цел маркетиране на продукцията и реализация. Министърът на земеделието посочи още, че предстои важен период за сектора, защото очакванията са до края на тази година да се приеме многогодишната финансова рамка и да се финализират регламентите, които ще определят законодателството за следващия програмен период на Общата селскостопанска политика (ОСП). „Независимо от предложените намаления, в България директните плащания почти запазват нивата си. Десислава Танева пожела диверсификация на стопанствата, както и бързо внедряване на новите технологии и иновации. „По този начин ще продължите да поддържате високо ниво, до което на практика сами достигнахте, благодарение на това, че България стана член на ЕС, получи подкрепа по ОСП и отвори пазара си“, допълни Десислава Танева. На събитието присъстваха областният управител на Сливен Чавдар Божурски, кметът на града Стефан Радев, кметът на село Жельо Войвода Стоян Генов, директорът на Областна дирекция „Земеделие“ Сливен - Тодор Братанов и Георги Радев, председател на Сдружение на земеделските производители „Хаджи Димитър” - Сливен.", "date": "2019.06.25", "title": "5,4 млн. т реколта от жито очаква земеделският министър"}
{"url": "https://www.monitor.bg:443/bg/a/view/seksolojka-razkri-kak-se-gorjat-naj-mnogo-kalorii-168870", "text": "Сексоложката Шахзади Харпър съветва партньорите да загърбят спалнята и да правят любов в кухнята, защото по този начин ще изгорят най-много калории, пише в. \"Сън\".  Д-р Харпър твърди, че кухненската маса или кухненският плот са най-доброто място за правене на секс, ако искаме да горим излишни калории. Що се касае за позата на сношението, партньорът трябва да е седнал на стол, а партньорката да е върху него и да го обгърне. По този начин се горят максимално количество калории. Но някои експерти все пак препоръчват бягането за здраве, вместо секса, за справяне с излишните калории. Те припомнят проучване на университета в Монреал, според което при 30-минутен джогинг жените изгарят 213, а мъжете 276 калории. За сравнение при 30-минути секс те са респективно 69 за жените и 101 за мъжете. ", "date": "2019.06.25", "title": "Сексоложка разкри как се горят най-много калории "}
{"url": "https://www.monitor.bg:443/bg/a/view/gijom-lebran-snima-ruini-i-mladi-lica-ot-balkanite-168873", "text": "Изложба на известния френски майстор на обектива Гийом Лебран може да се види до 20 юли в столичната галерия „Синтезис“ на бул. „Васил Левски“ 57. \"Мелос\" се открива тази вечер в присъствието на автора, а от 18.30 ч. в четвъртък посетителите ще могат да направят тур с него сред показаните над 40 кадъра. Те са заснети между 2006 и 2012 г., по време на неговите пътувания между Турция, България и Гърция в компанията на писателя Рене Далиго. „Европейската цивилизация и понятието за европейска идентичност винаги са ме привличали. Още от младежките си години започнах да пътешествам, така открих връзките между Турция, България и Гърция. Връзки, които живеещите по тези места може би не долавят, или поне с това впечатление останах от разговорите с хората, които снимах. Исках да конструирам история и търсех интелектуален подход, за да я разкажа. Първоначално бях замислил проекта като триптих, посветен на трите страни, но попаднах на интервю с музикант, който беше озаглавил албума си „Мелос”. Дума, която означава едновременно съчетаване и разделяне. Така, тя се превърна не само в заглавие на проекта, а и в негова водеща линия“, споделя Лебран. Той комбинира пейзажи, снимки на руини и изоставени места с портрети на млади хора от Истанбул, София и Солун в калейдоскоп, отразяващ едновременно настоящето и следите от миналото. „Снимах реалността, но търсех поезията и границите на въображаемото. Харесвам руините и меланхолията, която навяват. За мен носталгията не е тъжно чувство. Точно обратното, тя е звукът на времето, на онова време, което не познавам“, казва маестрото. Той вярва, че погледът на чужденеца винаги привнася нещо към представите на хората за мястото, което обитават, затова иска да добави и своята гледна точка към света, който снима. Ето защо развива допълнително проекта си и под формата на книга. Гийом Лебран е роден в Сен Мало, Франция, през 1976 г. Той е фотограф, преподавател и съосновател на френското фотографско списание The Eyes. Неговата работа е вдъхновена от историята на европейския континент, литературата и киното. Последният му проект отново е свързан с Балканите и носи заглавието „Песен от Сараево“. Изложбата в София се осъществява с подкрепата на PhotoSynthesis в партньорство с Френския институт в България. Събитието е част от програмата на Месеца на фотографията.", "date": "2019.06.25", "title": "Гийом Лебран снима руини и млади лица от Балканите"}
{"url": "https://www.monitor.bg:443/bg/a/view/shofior-na-mikrobus-sgazi-policaj-168857", "text": "Полицай от ОД МВР Добрич е с контузия на главата, мозъчно сътресение и охлузни рани, след като бе сгазен от шофьор на микробус. Екшънът се разиграл в село Карапелит. При провеждане на специализирана полицейска операция, в селото бил спрян за проверка пътнически микробус с добричка регистрация, управляван от 56-годишен мъж от град Добрич. По време на проверката шофьорът на буса не изпълнил полицейските разпореждания, рязко потеглил и съборил на земята полицейския служител, извършващ проверката. Пострадалият е без опасност за живота. С полицейска мярка за срок от 24 часа е задържан 56-годишният водач на микробуса. Материалите по случая са докладвани в Окръжна прокуратура Добрич. По случая е образувано следствено дело.", "date": "2019.06.25", "title": "Шофьор на микробус сгази полицай"}
{"url": "https://www.monitor.bg:443/bg/a/view/vdigat-nov-jilishten-kompleks-kraj-sofija-za-300-mln-lv-168876", "text": "Нов жилищен комплекс от затворен тип ще се появи край София. Първата копка за реализация на проекта на германска компания беше направена във вторник в присъствието на вицепремиера Томислав Дончев, заместник-кмета на София Тодор Чобанов, представители на германското посолство и на германския бизнес в България. Първата фаза на жилищния комплекс на терен от 55 декара се състои от 136 еднофамилни, двуфамилни и редови къщи, както и от обществена зона, включваща училище, детска градина, спортен комплекс, търговски и офис площи. 90% от жилищните единици от първия етап на проекта са договорени още преди официално да стартира изграждането му. Цената на къщите в комплекса варира между 250 хил. и 700 хил. евро. Инвестицията в първата фаза възлиза на 80 млн. лв., а цялостната инвестиция в парка ще достигна 300 млн. лв. „В България се правят инвестиции. България има нужда от още инвестиции - както публични, така и частни, както български, така и чуждестранни. България се нуждае от още инвестиции в градска инфраструктура, заводи, машинно оборудване и в жилища“, каза вицепремиерът Томислав Дончев. Според Тим Курт, президент на Германо-българската индустриално-търговска камара (ГБИТК), решението за новата инвестиция е ясен знак, че бизнес средата в България е стабилна.", "date": "2019.06.25", "title": "Вдигат нов жилищен комплекс край София за 300 млн. лв."}
{"url": "https://www.monitor.bg:443/bg/a/view/sportni-obshtinski-obekti-v-sofija-shte-se-stopanisvat-za-30-godini-168860", "text": "Общински спортни и туристически обекти в София ще могат да се дават на клубове и федерации за 30 годишно стопанисване. Това предвижда изцяло нова наредба за управление и разпореждане на спортни и туристически обекти на територията на Столичната община, представена от зам.-председателя на СОС Николай Стойнев и общинския съветник Анатоли Илиев. Общината ще дава за стопанисване запустели обекти с цел инвеститор да го облагороди. Предвиждат се три възможности за предоставяне за ползване на спортни обекти. Квартални места за спорт ще могат да се отдават за до 1 година без да се изисква съгласуване от страна на СОС. За срок до 10 години без конкурс ще могат да се предоставят обекти, ако кандидатът за тях е само един. Третата възможност е обектите да се отдават за до 30 години. „Тогава важна роля ще имат предоставените от страна на кандидатите инвестиционни проекти, които ще са част от изискваната документация“, обясни Николай Стойнев. „В момента в града има поне 12 обекта с площ по-големи от футболни терени, които от години не се използват за спорт и са в окаяно състояние. Стремежът е подобни терени да станат по-функционални и достъпни за ползване от желаещите да спортуват. По този начин ще се запълни една празнина в управлението на общинските спортни имоти“, аргументира се от „Московска“ 33 за създаването на нова наредба. Предстои да бъде направен списък на обектите и имотите, които могат да се предоставят за ползване.", "date": "2019.06.25", "title": "София отдава спортни обекти за 30 години"}
{"url": "https://www.monitor.bg:443/bg/a/view/kazahstanskija-mesi-smeni-levski-s-kajrat-168856", "text": "Еркебулан Сейдахмет официално стана футболист на „Кайрат“ (Алмати). Известният с прякора си Казахстанския Меси играч за последно игра в „Левски“, но треньорът Петър Хубчев се отказа от услугите му. Така Сейдахмет се завърна в родината си и подписа с местния „Кайрат“ за 3 години. „Еркебулан се отличи в няколко срещи за българския “Левски”, като заслужи бронзов медал от надпреварата в първенството на страната\", отбелязват от пресслужбата на новия клуб на Меси. Междувременно „сините“ обявиха, че в неделя (30 юни) от 11.00 часа ръководство, служители, ветерани и привърженици на „Левски“ ще поднесат венци и цветя по случай 48-та годишнина от трагичната гибел на легендарните Георги Аспарухов-Гунди и Никола Котков. Поклонението ще се състои на Централните софийски гробища. Двете големи звезди на българския футбол загинаха на 30 юни 1971 година в автомобилна катастрофа край прохода Витиня.", "date": "2019.06.25", "title": "Казахстанския Меси смени \"Левски\" с „Кайрат“"}
{"url": "https://www.monitor.bg:443/bg/a/view/bezplatni-pregledi-za-benki-vyv-voenna-bolnica-168867", "text": "Безплатни прегледи за бенки и пигментни образувания ще се извършват във Военномедицинска академия (ВМА), съобщиха от лечебното заведение. Прегледите ще бъдат на 28 юни и на 9 юли, от 10.00 до 13.00 ч, в кабинет 220, в поликлиниката на ВМА. Желаещите трябва да се запишат предварително на тел. 02/ 92 25 002 и 02/ 92 26 181, между 8.00 и 14.00 ч. Не се изисква направление от личния лекар.", "date": "2019.06.25", "title": " Безплатни прегледи за бенки във Военна болница"}
{"url": "https://www.monitor.bg:443/bg/a/view/shofioryt-na-desi-slava-se-otyrva-s-uslovna-prisyda-168864", "text": "Димитър Илиев- шофьорът на фолкпевицата ДесиСлава, се отърва с условна присъда, задето блъсна човек на АМ \"Тракия\". Делото се гледа във вторник в Бургаския окръжен съд. Илиев получи две години с пет години изпитателен срок за инцидента, който стана преди три години- на 9-ти септември 2016 г. Около 6 часа сутринта, той връщал фолкдивата от участие. Движел се със 122 км в час. Внезапно, в района на 323 км, на магистралата изскочил човек. По- късно се оказва, че това е 24 годишният Божидар. Димитър Илиев, който е опитен шофьор, се опитал да избегне сблъсък, но не успял. \"Фолксвагенът\" връхлетял върху Божидар. Катастрофата причинила смъртта на младия мъж, за когото не е ясно какво е правил по това време на лентата. Магистратите прецениха, че Илиев носи вина за инцидента, поради това, че не е преценил ситуацията на пътя. В мотивите на съда се казва, че е \"нарушил правилата за движение, визирани в Закона за движение по пътищата, а именно чл. 20, aл. 2 от ЗДвП: Дефакто Илиев допуснал пътно транспортно произшествие с пешеходеца Б. К., като с деянието си по непредпазливост причинил смъртта му, смятат магистратите. Държавното обвинение пледира за същото наказание, защитата му искаше от съда да признае за невинен подсъдимия. Според защитника „това е нелепа житейска ситуация, вследствие на която един млад живот е прекъснат“.  В съдебното заседание днес бяха отчетени като смекчаващи вината обстоятелства – чистото съдебно минало на Димитър И., доброто му процесуално поведение и характеристики, както и съпричиняване на деянието от страна на пострадалия.  Освен условната присъда, Илиев бе осъден да заплати всички разноски по делото, и е лишен от правото да управлява МПС за срок от четири години.  Присъдата може да се обжалва пред Апелативния съд. ", "date": "2019.06.25", "title": "Шофьорът на Деси Слава се отърва с условна присъда "}
{"url": "https://www.monitor.bg:443/bg/a/view/shinikova-s-pyrva-bg-pobeda-na-tazgodishnija-uimbyldyn-168861", "text": "Изабелла Шиникова записа първата българска победа на тазгодишния „Уимбълдън“. Тя преодоля първия кръг от квалификациите с успех над поставената под номер 33 Йохана Ларсон (Шв) с 6:3, 6:4, след като не допусна пробив в срещата. Следващата съперничка на софиянката, която е 204-а в световната ранглиста, ще бъде Яна Чепелова (Слвк, №166). Още две българки участват в квалификациите. Първата ни ракета Виктория Томова започва срещу Рихел Хогенкамп (Хол), а Сесил Каратанчева среща Елена Габриела Рузе (Рум). В турнира на легендите на „Уимбълдън“ ще участва Магдалена Малеева, съобщи самата тя пред БНР. Сега 44-годишната софиянка ще си партнира с Ива Майоли от Хърватия, с която бяха дует в Лондон и през 2014-а. През 2015 г. Малеева стана първата българска шампионка на Великобритания, след като заедно с австралийката Рене Стъбс спечелиха трофея при легендите. Сигурен участник в основната схема при мъжете ще е Григор Димитров, която в петък ще разбере първия си съперник. При юношите би трябвало да играе Адриан Андреев, който обаче лекува контузия в лявата китка и все още е под въпрос.  ", "date": "2019.06.25", "title": "Шиникова с първа БГ победа на тазгодишния „Уимбълдън“"}
{"url": "https://www.monitor.bg:443/bg/a/view/katastrofa-blokira-centyra-na-varna-vzemat-nezabavni-merki-168851", "text": "Катастрофа блокира централно кръстовище във Варна, след като лек автомобил се заби в градски автобус, пътуващ по линия № 20. Снимки във Фейбук- групата „Виждам те КАТ – Варна“ на Георги Кючуков показват ударения лек автомобил Опел Корса и автобуса, които са блокирали движението по булевардите „Цар Освободител“ и „Мария Луиза“ в близост до Младежкия дом. Според очевидци на сблъсъка, млад мъж на около 30 години, който бил с колата, преминал на червено и отнел предимството на автобуса, а след сблъсъка избягал от автопроизшествието. При внезапното спиране пътниците изпопадали по земята, но според информация от ОД на МВР-Варна, при катастрофата няма пострадали, а само материални щети. Ситуацията се разиграла около 13,35 часа под проливният дъжд, като точно на светофара минути преди това е станала и друга, по-лека катастрофа, уточниха пешеходци, събрани около мястото на инцидента. От полицията заявиха, че още е рано да се каже какви са обстоятелствата около възникналото произшествие, тъй като изясняването на случая продължава. За друга катастрофа с пострадали, станала сутринта на входа на курортния комплекс „Златни пясъци“, съобщи rns .bg. Инцидентът е станал малко преди 9 часа, като лек автомобил „Пежо“ с варненска регистрация е излязъл от пътното платно и пропаднал в близкото дере. Линейки са откарали пострадалите в болнично заведение. По първоначални данни на разследващите, причина за пътно-транспортното произшествие е шофиране с несъобразена скорост. Изясняват се подробностите по инцидента. Поради зачестилите през последните дни катастрофи, някои от които с фатален край, Комисията по пътна безопасност на движението към Община Варна проведе извънредното заседание, като взе решение за допълнително обезопасяване, но не и затваряне на пешеходната пътека на бул. „Осми Приморски полк“, между кръстовищата с булевардите „Сливница“ и „Цар Освободител‘, където в неделя автомобил прегази две възрастни жени. „Досега, освен пътеката тип „зебра“, там имаше и фигурка на дете, която обаче бе вандалски потрошена. Има и указателни знаци, които трябва да се спазват“, съобщиха от общината. По решение на комисията, там ще бъде изградена изкуствена неравност на пътните платна, без бус-лентите. Комисията взе решение да се премахнат обаче възможностите за пешеходно преминаване на други две опасни места - на бул. „Цар Освободител“ в пресечката с ул. „Любен Каравелов“ (над Икономическия университет), както и на бул. „Вл. Варненчик“, в района на бившия ресторант „Рощок“ и Централна поща.  ", "date": "2019.06.25", "title": "Катастрофа блокира центъра на Варна"}
{"url": "https://www.monitor.bg:443/bg/a/view/sydjat-huligan-udaril-majka-si-i-zaplashil-s-ubijstvo-policai-168853", "text": "Районната прокуратура във Велико Търново внесе в съда обвинителен акт срещу Г.Н. за това, че на 2 януари 2019 г., в град Дебелец, не изпълнил заповед за защита от домашно насилие спрямо майка си, като упражнил спрямо нея психическо и физическо насилие. След като предизвикал скандал с майка си той и нанесъл удар с ръка в главата, а после започнал да удря и да троши холната секция в жилището. При пристигането на полицейския патрул, буйстващият отправил закана за убийство на двамата униформени. Той продължил да буйства и помещенито за задържани, където отправял обиди и закани към цялата полиция и посягал да рита дежурния в управлението и дошлият да го прегледа лекар. Според прокуратурата престъпленията са извършени при условията на опасен рецидив и представляват непристойни действия, грубо нарушаващи обществения ред и изразяващи явно неуважение към обществото. Деянието се отличава с изключителен цинизъм и дързост, пише още в обвинителия акт.", "date": "2019.06.25", "title": "Съдят хулиган ударил майка си и заплашил с убийство полицаи"}
{"url": "https://www.monitor.bg:443/bg/a/view/djulija-robyrts-i-kris-hemsuyrt-sys-zvezdi-na-alejata-na-slavata-168854", "text": "Холивудската красавица Джулия Робъртс и австралийският актьор Крис Хемсуърт са сред знаменитостите, които са избрани да получат звезди на прочутата Алея на славата в Холивуд . Това ще се случи през 2020 г. Сред избраниците в категорията кино, освен Робъртс и Хемсуърт, са също Спайк Лий, Октейвия Спенсър, Махершала Али, дизайнерката на костюми Рут Картър и супергероят Батман. Знаменитостите в категорията телевизия, които ще бъдат почетени догодина, са Анди Коен, Кристина Апългейт, Уенди Уилямс, Д-р Фил Макгро, Лорънс Фишбърн, Тери Крюс, Синди Крофорд и Кати Лий Гифорд. Списъкът с представители на звукозаписната индустрия включва Алиша Кийс, Къртис Джаксън - 50 Cent, Елвис Костело и Боби Райдел. Посмъртно със звезда на Алеята на славата в Холивуд ще бъдат почетени музикантът Мъди Уотърс и комикът Анди Кауфман. Единствените знаменитости които ще бъдат почетени в категориите за театър, изпълнения на живо и радио са съответно Дейв Шапел, Били Портър и Сюзан Стамбърг. Общият брой на звездите, които ще изгреят догодина на прочутата алея, е 35.", "date": "2019.06.25", "title": "Джулия Робъртс и Крис Хемсуърт със звезди на Алеята на славата"}
{"url": "https://www.monitor.bg:443/bg/a/view/8-chasa-rabota-sedmichno-vodjat-do-psihichno-zdrave-168855", "text": "Британски учени установиха, че оптималното работно време за психичното здраве е осем часа седмично, съобщи в. \"Индипендънт\". При такова работно време психичните проблеми намаляват с 30 процента в сравнение с безработицата или гледането на деца. Данни психичното здраве да се подобрява при повече часове работа седмично няма. Изследването е извършено от социолози от университетите в Кеймбридж и Салфорд заради опасенията, че автоматизираните технологии могат да наложат масово съкращаване на работното време. Те са използвали данни за повече от 70 000 британци, събирани от 2009 г. до 2018 г., за да анализират как промяната в работното време се отразява на психичното здраве и задоволството от живота.  \"Имаме насоки как да дозираме всичко - от вит. С до продължителността на съня, за да се чувстваме по-добре, но за първи път се поставя въпросът за платената работа\" - каза един от авторите на изследването д-р Брендън Бърчел от Кембриджския университет. \"Знаем, че безработицата често е пагубна за благоденствието и се отразява зле не само на общественото положение, но и на самочувствието, използването на времето и чувството за обща цел. Сега вече имаме идея колко платена работа е необходима, за да бъдат постигнати психосоциалните ефекти - и тя въобще не е много\". Развиването на изкуственият интелект и роботиката предизвикват много опасения, че безработицата ще се увеличи. Според социолозите решението е да бъдат преосмислени сегашните норми за пълно работно време и часовете да бъдат преразпределени така, че всеки да се облагодетелства от работата, дори и това да означава много по-кратко работно време. Специалистите предлагат и други опции, като петдневни уикенди, да се работи само по два часа на ден или годишната отпуска да бъде увеличена на няколко месеца.", "date": "2019.06.25", "title": " 8 часа работа седмично водят до психично здраве"}
{"url": "https://www.monitor.bg:443/bg/a/view/karajancheva-na-vizita-v-moskva-168863", "text": "Председателят на НС Цвета Караянчева е на визита в Москва, където ще проведе срещи с шефа на Съвета на Федерацията на Федералното събрание на Руската федерация Валентина Матвиенко и с министъра на външните работи Сергей Лавров. Парламентарната шефка и придружаващите я депутати от групата за приятелство с Русия в НС Красимир Велчев, Волен Сидеров, Антон Кутев, Диана Саватева, Боряна Георгиева и Ахмед Ахмедов вече се срещнаха с българската общност в страната. Пред сънародниците ни Караянчева подчерта, че, когато става дума за националните интереси, българският парламент се стреми да заема национално отговорни позиции в интерес на държавата и нейните граждани. Тя им разказа за инвестициите в България, включително в изграждането на магистрали, както и че кабинетът е извел като приоритет образованието, тъй като на лице е недостиг на квалифицирана работна ръка. Програмата на парламентарната делегация за посещението предвижда и полагане на венец на гробницата на Незнайния войн в Александровската градина до стената на Кремъл. Освен това в сряда Караянчева ще направи изказване по време на пленарното заседание на Съвета на Федерацията на Федералното събрание на Руската федерация, като тя е първият председател на българския парламент, който ще направи това, уточниха от НС.", "date": "2019.06.25", "title": "Караянчева на визита в Москва"}
{"url": "https://www.monitor.bg:443/bg/a/view/cska-udrja-ramo-na-ludogorec-v-evropa-168865", "text": "ЦСКА ще удари рамо на „Лудогорец“ за старта на евротурнирите. „Червените“ ще играят в четвъртък контрола срещу унгарския гранд „Ференцварош“ по време на лагера си в Австрия, а именно срещу този съперник разградчани ще стартират квалификациите в Шампионската лига. „Орлите“ са изявили желание да изпратят свой съгледвач за контролата на ЦСКА, за да могат да се запознаят на живо с играта на унгарците, като „армейците“ са се съгласили. Така за сблъсъка в четвъртък от 19 часа се очаква в базата на ЦСКА да пристигне помощник-треньорът на „Лудогорец“ Станислав Генчев. Той ще трябва да докладва впечатленията си на Стойчо Стоев, който по същото време ще води шампионите в проверка срещу румънския „Ботошани“. Нещо повече – от ЦСКА са изразили готовност да предоставят и видеозапис от мача на щаба на „Лудогорец“, но до момента подобно желание не е било отправяно от страна на шампионите. Както е ясно, двата тима са на лагер в Австрия, а разстоянието между базите им е само 12 километра. Очаква се човек на „Ференцварош“ също да присъства на контролите на „Лудогорец“ с „Шахтьор“ и „Ботошани“. „Червените“ разгромиха с 3:0 чешкия „Прибрам“, а според Митов все още има неточности в играта на тима му. „Аз и щабът ми сме доволни от показаното на терена на всички футболисти, както и от представянето на новите играчи, които се вписаха добре. Има какво още да се желае преди първия мач с “Титоград” за Лига Европа. Ще работим върху подобряването на играта ни във всички аспекти. В оставащото време трябва да подобрим връзките между самите футболисти, тъй като все още има известни разминавания в някои отношения. Изискваме от футболистите максимално да се влагат във всяка тренировка и това да се пренесе и в самите мачове”, сподели Митов пред клубния сайт. След успеха той събра тима за тренировка във фитнеса, а от клуба съобщиха също, че защитникът Пламен Гълъбов остава на „Армията“ за новия сезон. В последните две години бранителят бе преотстъпван, за да трупа опит, но според треньорския щаб той вече е готов, за да получи шанс за изява в ЦСКА.", "date": "2019.06.25", "title": "ЦСКА удря рамо на „Лудогорец“ в Европа"}
{"url": "https://www.monitor.bg:443/bg/a/view/djavolskoto-gyrlo-s-mejdunarodna-premiera-v-italija-168866", "text": "Хитовият криминален сериал „Дяволското гърло“ ще се разпише с международна премиера. Продукцията ще се излъчи на 30 юни в рамките на традиционния фестивал „Празникът на българското кино в Рим“. Звездите на поредицата Владо Карамазов и Теодора Духовникова ще пристигнат в италианската столица с продуцента Евтим Милошев, за да представят първата прожекция пред чуждестранна публика. „Дяволското гърло“ е единственият сериал в програмата на 12-ото издание на фестивала, който ще се проведе от 27 до 30 юни в Дома на киното. Прожекциите тази година са обединени от темата за любовта във всичките ѝ проявления. На екран ще се класират още пет пълнометражни и три документални филма. В годината, в която Пловдив е първата българска Европейска столица на културата, празникът ще отдели специално внимание на двама българи, родени там - сопраното Соня Йончева и режисьора на емблематичния \"Вчера\" Иван Андонов, представен от съпругата му Люба Маричкова. Документалната секция ще продължи с отбелязването на 90-годишнината от рождението на Йордан Радичков с прожекция на „Черкаски хроники“ и среща с наследниците на големия български писател.", "date": "2019.06.25", "title": "„Дяволското гърло“ с международна премиера в Италия"}
{"url": "https://www.monitor.bg:443/bg/a/view/bolnicite-uvelichavat-zaplatite-ot-1-uli-168844", "text": "Болниците имат готовност да увеличат възнагражденията на работещите в тях. Това заяви здравният министър Кирил Ананиев след посещението си във Варненската многопрофилна болница „Света Анна“. По-късно той се срещна и с директорите на лечебните заведения във Велико Търново, Ловеч, Габрово и Русе. Увеличението, което се предвижда в повечето от тях, ще бъде между 150 и 250 лева. То трябва да е факт от 1 юли, като ръководството, персоналът и синдикатите ще преценят дали същото да бъде получено под формата на увеличение на основната работна заплата, под формата на допълнително материално стимулиране или съчетание от двете, коментира още министър Ананиев. Важно е да подчертаем, че средните брутни работни заплати в тези 9 болници са между 1200 и 1400 лв. за професионалистите по здравни грижи, а на лекарите са значително по-високи, уточни той. До момента представих Методиката за формирането на разходите за персонал и формирането на работните заплати пред ръководителите на девет от областните болници. Мога да определя Методиката като комплексен документ, който дава решения на много от въпросите относно формирането на възнагражденията на персонала, заяви министър Ананиев. Разходите за персонал трябва да бъдат не по-малко от 50% от общите приходи, които получава конкретното лечебно заведение. Освен това, допълнителните плащания за постигнати резултати не могат да надхвърлят 50% от общите разходи за персонал, с изключение на допълнително разпределение на приходите, които идват от клинични проучвания и от приходите от извършени услуги, утвърдени по ценоразпис на лечебното заведение. Трето, максималният индивидуален размер на допълнителното материално стимулиране за немедицинския персонал не може да надхвърля 80% от основната заплата, а за медицинския персонал не може да надхвърля три пъти размера на основната работна заплата, каза още министър Ананиев. По думите му картината в различните болници е различна и затова не може да се говори в абсолютни числа, тъй като те обслужват различен брой пациенти, нива на компетентност и структури и имат различни приходи. Той посочи, че важен акцент в методиката е и съотношението при определянето на работните заплати между санитар, професионалист по здравни грижи и лекар да бъде 1:1,7:2,2. По време на посещението си Ананиев установил, че в различни лечебни заведения ползват различни механизми за сформиране на месечните възнаграждения. Здравният министър коментира, че през септември предстои да бъде направен анализ на изпълнението на бюджета на НЗОК и в случай, че има спестен ресурс, той ще бъде насочен приоритетно към болничната помощ.", "date": "2019.06.25", "title": "Болниците увеличават заплатите от 1 юли "}
{"url": "https://www.monitor.bg:443/bg/a/view/obhvatyt-na-tol-sistemata-se-svi-napolovina-168846", "text": "Обхватът и тарифите на тол системата ще станат ясни в началото на есента. От близо 11 000 км пътища, който ще се таксуват за преминаване, управляващите предлагат да се намалят до не повече от 6000 км, които обхващат основно автомагистрали и частично пътища от първи и втори клас. За различните пътища ще има различно тарифиране. Това стана ясно от думите на зам.-министърът на регионалното развитие Николай Нанков по време на представянето на техническата готовност за въвеждането на тол системата. През следващата седмица предстои среща с транспортния бранш по отношение на тарифирането (3 юли), както и първото заседание на Националния съвет по въвеждане и експлоатиране на тол системата. „Преди два месеца имахме среща с транспортния бранш, на които се представиха тарифите, изготвени от Световната банка. В тези два месеца не сме спирали работата по отношение актуализиране на данните, за да може да намерим необходимия баланс и компромис и с колегите от транспортния бранш. Балансът ще бъде намерен“, заяви Нанков. „Във връзка с всичко това ще има промяна в Закона за пътищата“, обясни зам.-министърът. От 16 май се извършва техническа експлоатация на системата в „офис“ режим, а от 16 август започва реалния й тест. Крайният вариант на обхвата и тарифите ще стане ясен около месец-два след 16 август – т.е. в началото на есента. От 1 ноември най-рано ще може да стартира и реалната търговска експлоатация на тол системата т.е. събиране на такси от тежкотоварния трафик. Днес „Националното тол управление“ отвори врати за журналисти. „За тази година от създаването му е свършен голям обем от работа, имаме оборудвани помещения - стая за контрол, диспечерски пункт, кол центрове, сървър за управление и други звена за надеждното функциониране на системата“, обясни зам.-министърът. В новата структура под шапката на Агенция „Пътна инфраструктура“ са назначени 629 служители, от които 68 са администрация, а останалите заети са оперативни работници, посочи директорът на Националното тол управление проф. Олег Асенов. То е разработило специален онлайн калкулатор, който ще бъде качен онлайн на адрес bgtoll.bg, с който всеки превозвач може да изчислява разхода за преминаването по определен маршрут.", "date": "2019.06.25", "title": "Обхватът на тол системата се сви наполовина"}
{"url": "https://www.monitor.bg:443/bg/a/view/stolichen-urist-sybori-zlaten-trofej-v-gorite-kraj-vyrbica-168852", "text": "С трофей от сръндак с тегло 550 грама и златен медал се сдоби младият шуменец Аднан Джамбазов, който работи като юрисконсулт в правния отдел на Главното мюфтийство в София, съобщи пресаташето на Североизточното държавно предприятие Татяна Димитрова. Аднан Джамбазов е отстрелял животното преди няколко дни на територията на Държавно горско стопанство - Върбица, като проверка в документите на стопанството сочи, че до момента сръндак с такива показатели в териториалното поделение не е имало. Ловът чрез издебване, при който е отстреляно трофейното животно, е организиран от ловния специалист на Върбица инж. Исмаил Курдов. Сръндакът вече е оценен от комисия, в която влизат ловните експерти на Североизточното държавно предприятие и РДГ-Шумен и заслужено му е отреден златен медал, коментираха от СИДП. Според инж. Курдов елитното животно показва, че на територията на ДГС-Върбица дивечът се увеличава с всяка изминала година, като все по-често се забелязват екземпляри, на които ловните експерти биха присъдили медали. Ценните животни са резултат от селекцията в стопанството, както и от грижите, които работещите полагат за дивеча през всички сезони. ", "date": "2019.06.25", "title": "Столичен юрист събори златен трофей в горите край Върбица"}
{"url": "https://www.monitor.bg:443/bg/a/view/mlada-dama-krupie-obra-igralna-zala-168847", "text": "Млада дама, която работела в една от игралните зали в Пазарджик, обрала оборота от обекта. Това съобщи говорителят на Областната дирекция на МВР в града Мирослав Стоянов. Жената, присвоила пари от своя работодател, е задържана в местното Районно управление на полицията. В понеделник рано сутринта в полицейското управление бил получен сигнал от управителя на игрална зала в областния град. Оказало се, че от касата липсвала сумата от оборота, а от управата на залата имали съмнения върху една от служителките. Веднага в обекта пристигнали криминалисти от МВР- управлението, които след бързо разследване установили, че парите са взети от 25-годишната С.З. от Пазарджик. След края на смяната младата жена бръкнала в касата и обрала сумата от оборота в размер на 2600 лева, след което се прибрала в къщи. След като е била уличена от органите на реда в присвояването на чуждите финанси, тя е предала доброволно парите на полицейските служители. Срещу нея се води полицейско производство.  ", "date": "2019.06.25", "title": "Млада дама-крупие обра игрална зала"}
{"url": "https://www.monitor.bg:443/bg/a/view/turci-pratiha-oferta-za-despodov-168842", "text": "Изпадналият от елита на Турция “Бурсаспор” е изпратил официална оферта до “Каляри” за българския национал Кирил Десподов, съобщават местни издания. Твърди се, че \"крокодилите\" стягат сериозна селекция, за да се завърнат бързо в елита. Десподов е единственият българин, който играе в някое от големите първенства на Европа. Но престоят му на остров Сардиния до момента е далеч от очакванията. Той отиде там през зимата с рекорден трансфер, но така и не успя да се наложи в състава. Футболист №1 на България за 2018 г. има само 101 игрови минути с екипа на “Каляри”, като често беше измъчван от контузии. В Турция го изкушават и с гарантирано титулярно място, което няма как да му бъде обещано сред конкуренцията в тима от Серия “А”. Според италианските медии „Каляри“ няма да продава Десподов, а ще пробва да го преотстъпи. Винаги актуален вариант за него е и завръщане в ЦСКА, но към момента подобен ход изглежда като стъпка назад и самият играч не е склонен отново да заиграе на „Българска армия“ след само половин година в чужбина.", "date": "2019.06.25", "title": "Турци пратиха оферта за Десподов"}
{"url": "https://www.monitor.bg:443/bg/a/view/tom-djouns-vzrivi-3000-sys-seksbomba-v-plovdiv-168848", "text": "Сър Том Джоунс е от онази рядка порода шоумени, които веднъж проправили си път до сърцето ти, успяват да го държат в свой плен завинаги. Ето защо не е случайно, че всеки концерт на британеца у нас се превръща в истински празник за меломаните. Спектакълът му в Пловдив е поредното доказателство, че артистът успява да дирижира с еднаква лекота феновете си на възраст от баба до бебе. Той взриви със своята сексбомба близо 3000 почитатели, които не се стреснаха от дъжда навън и се насочиха към зала, където бе преместен концертът заради лошото време. И макар че да чуеш Том Джоунс на открито в Античния театър би било преживяване като никое друго, то певецът се погрижи да няма и един скучаещ фен на терен. Над два часа сър Джоунс забавлява и дори успя да разтанцува своите почитатели с хитове като Delilah, Sex Bomb, Did Trouble Me и др. Шоуто завърши и с – че това няма да е последният поклон на звездата пред публиката в Пловдив. Това бе трети негов концерт в България. След като разпали страстите в новата тогава зала „Арена Армеец“ през 2011 г., едва две години му отнеха да се върне отново при българските си фенове, когато пък излезе на бис в зала 1 на НДК. Сега певецът, чиито корени го отвеждат към Уелс, даде тон за песен за първи път в Европейската столица на културата за 2019 г. и остана повече от очарован. Той бе настанен в оборотен бутиков хотел в града, от чийто президентски апартамент се любувал на красивата гледка към Пеещите фонтани.", "date": "2019.06.25", "title": "Том Джоунс взриви 3000 със сексбомба в Пловдив"}
{"url": "https://www.monitor.bg:443/bg/a/view/spasiha-vladimir-klichko-ot-gorjashta-jahta-168843", "text": "Бившият световен шампион по бокс в тежка категория Владимир Кличко и неговата компания от още 8 души бяха спасени след пожар на луксозна моторна яхта. Плавателният съд с дължина 28 метра бил нает срещу 7200 евро на ден от боксьора и приятелите му от испанския остров Ибиса в Средиземно море. През нощта след отплаването в 1:45 часа в машинното отделение внезапно възникнал пожар, пише Diario de Ibiza. В този момент плавателният съд се е намирал на 9 морски мили (към 17 км) от брега. Ситуацията изглеждала катастрофална и екипажът подал сигнал за бедствие. С общи усилия компанията успяла да потуши огъня, но повредените двигатели не можели да работят. Затова яхтата дрейфала неуправляема с часове, тласкана от вятъра. Сигналът за бедствие обаче бил засечен от бреговата охрана на Испания и оттам пратили катер да търси бедстващия съд. Намерили го въпреки пълната тъмнина и го подкарали на буксир към най-близкото пристанище - Порт Адриано на остров Майорка. По време на спасителната операция пожарът тръгнал отново и се наложило пътниците да бъдат взети на борда на граничния катер. Едва към 3:30 ч. спасители и спасени се добрали до марината. Там вече ги чакала група пожарникари, които най-после успели да потушат огъня. Причината за него обаче още се изяснява. Добрата вест е, че след медицинския преглед лекарите констатирали, че всички участници в инцидента са невредими и нямат никакви последици и наранявания. Владимир Кличко е бил в Испания за откриването на изложбата на известния немски художник Леон Левентраут.", "date": "2019.06.25", "title": "Спасиха Владимир Кличко от горяща яхта"}
{"url": "https://www.monitor.bg:443/bg/a/view/sobstvenicite-na-jazoviri-gi-zatlachvat-168835", "text": "Собственици на язовири сами предизвикват затлачването, а оттам и до преливането им, обясни зам.-областният управител на Велико Търново инж. Детелина Борисова. За да не изгубят рибата в случай на преливане, стопаните и наемателите на водоемите поставят на преливника мрежа, която при прииждането на по-голяма водна маса с наноси, се затлачва и запушва преливника. А това в някои случаи може да доведе до наводнения. Във ръзка с метеорологичните прогнози за предстоящи обилни и поройни дъждове, в областната администрация се проведе работна среща, на представителите на всички ангажирани с това природно бедстие държавни и общински институции. На срещата присъства и шефът на националната пожарна главен комисар Николай Николов. Той успокои, че не вярва да се сбъдне чертаната апокалиптина картина, но предупреди, че в случаи на застрашени домове и нужда от евакуация, хората да съдействат за бързото и извършване. Към момента нивата на големите реки в страната са доста под критичните и не се очаква да има излизане от коритата им и заливане. Докато шефът на пожарната отговаряше на въпросите на журналисти, се наложи да докладва за ситуацията и лично на премиера Бойко Борисов, който му се обади по телефона, за да чуе какво се случва. Според метеорологичните прогнози, се очаква валежите в Централна Северна България да започнат около 15,00 ч. и да паднат 30-35 някъде до 50 л/кв.м. Конкретно във Велико Търново институциите са подготвени за очакваните валежи. В предишните дни беше извършено почистване на коритото на Янтра в Западната промишлена зона. Предстои такова почистване да бъде направено и в старата градска част, на участък от 230 метра, в района на кв. Асенова махала и Владишкия мост. Именно там е най-инфарктният район, в който реката най-често излиза от коритото си и залива както градините, така и първите етажи на къщите в квартала.", "date": "2019.06.25", "title": "Собствениците на язовири ги затлачват"}
{"url": "https://www.monitor.bg:443/bg/a/view/chelen-udar-prati-pytnichka-v-bolnica-168841", "text": "Челен удар, станал по вина на водач на „БМВ“ от велинградското село Побит камък, причини тежки травми на пътничка в „Ауди“. Катастрофата е станала в понеделник около 18.20ч. на пътя между Велинград и село Варвара. 36-годишният Я.М. от село Побит камък навлязъл с „БМВ“-то си в лентата за насрещно движение. Там последвал удар в „Ауди“, управлявано от велинградчанина Р.Д.- 58г. В резултат на това е пострадала возещата се до шофьора на „Ауди“-то негова съпруга М.Д.- 54г. Жената е транспортирана и настанена в МБАЛ-Велинград с фрактура в областта на гърдите, но без опасност за живота. На мястото е извършен оглед, образувано е полицейско производство. Алкохолните проби и на двамата водачи са отрицателни. Пътуващи през дефилето на Чепинска река по пътя Варвара-Велинград споделят, че твърде често неопитни шофьори карат с несъобразена скорост и не могат да вземат правилно завоите по шосето, като по този начин навлизат в насрещното движение. Нерядко в този участък стават катастрофи именно по тази причина-непознаване на пътя и несъобразителност от страна на водачите.", "date": "2019.06.25", "title": "Челен удар прати пътничка в болница"}
{"url": "https://www.monitor.bg:443/bg/a/view/nejmar-prie-uslovijata-na-barsa-168836", "text": "Най-скъпият футболист в света Неймар е приел условията, които “Барселона” му е поставил, за да го върне на „Камп Ноу” от ПСЖ още това лято. 27-годишният бразилец обяви преди дни, че би искал да се завърне при каталунците, след като ги напусна през лятото на 2017 година за рекордните 222 милиона евро. Неймар се е съгласил да намали заплатата си от 36 на 24 милиона евро, да се откаже от 26 милиона евро, които не получи при напускането си на “Барселона”, и освен това ще трябва да се извини публично и да признае, че е сгрешил при тръгването си от „Камп Ноу“. През изминалия сезон нападателят записа 51 гола в 58 мача за ПСЖ, а в момента лекува травма в глезена и не играе за Бразилия на Копа Америка 2019, на която страната е домакин. В същото време френските медии вече разкриха и плановете на ПСЖ за заместник на бразилеца. Това е халфът на „Манчестър Юнайтед“ Пол Погба, който също се оглежда за нов отбор. Парижани дори са готови на размяна между двата клуба, но от „Олд Трафорд“ не проявяват интерес към привличане на Неймар, който освен това не е и по джоба на „Червените дяволи“.", "date": "2019.06.25", "title": "Неймар прие условията на „Барса“"}
{"url": "https://www.monitor.bg:443/bg/a/view/fandykova-iska-obshtinata-da-si-vyrne-upravlenieto-na-imoti-v-borisovata-168840", "text": "Кметът на София Йорданка Фандъкова иска кметството да си върне стопанисването на четири общински имота в Борисовата градината, които в момента се управляват от „Софийски имоти“. Това става ясно от неин доклад внесен в Столичния общински съвет.  Става въпрос за „Трите дансинга“, детски кът „Водно каналче“, сградата на ресторант „Веселото село“ и кръглото кафене „Кривите огледала“. Фандъкова припомня, че до 2017 г. тези общински имоти са давани под наем от „Софийски имоти“, а договорите за наем са прекратени именно по нейно нареждане. Тогава било разпоредено и премахването на незаконни строежи на терените на автокъща „Капитолия“ и „Веселото село“, обяснява в доклада си кметът. „Категоричното ми мнение е, че целесъобразно и законно е цялата територия на парка да бъде управлявана от Столичната община, като се поддържа от общинското предприятие \"Паркове и градски градини\", в това число и четирите имота, стопанисвани и управлявани до момента от \"Софийски имоти\". Това решение кореспондира с процедурата по приемане на Подробен устройствен план (ПУП) на Борисовата градина“, посочва Фандъкова. В момента текат обществени обсъждания на плана на парка, а Фандъкова е категорична, че няма да се допусне застрояване. Миналата седмица тя изпрати и становище до главния архитет на града Здравко Здравков, в което настоява за промени в проекта. В него се препоръчва да не се възстановява сградата на Климатичното училище по архивни данни, каквото е предложението в проекта, а теренът да бъде запазен като част от зелената система на Борисовата градина. Кметът изрази несъгласие и с това Конната база и „Спортна София“ да се местят. „Конната база от години е място, на което децата на София се запознават с конния спорт, а много деца със специални потребности идват тук със своите родители“, посочи Фаднъкова. Тя се обяви и против ново строителство на сгради за създаване на „Музей за зелена памет“ на мястото на автокъща „Капитолия“, която според нея трябва да бъде премахната от парка.", "date": "2019.06.25", "title": "Фандъкова иска общината да си върне управлението на 4 имота в Борисовата"}
{"url": "https://www.monitor.bg:443/bg/a/view/90-ot-domatite-po-sergiite-vnosni-168845", "text": "В България вносът на плодове и зеленчуци е около 90% според статистка на браншовите асоциации. \"По наши проучвания данните не са в такива рамки, но провеждаме паралелно обследване\", коментира пред БНР заместник-министърът на земеделието Чавдар Маринов. Той припомни, че предстои създаването на регистър на търговците на плодове и зеленчуци, като целта е пълна проследяемост и регулация на вноса. По думите му тази база данни ще бъде свързана със структурите на НАП, на Агенция \"Митници\" и на БАБХ. \"Целта не е да забраняваме търговията на плодове и зеленчуци, целта е регулиране, за да знаем какво консумираме. Целим модела, прилаган в Гърция, че няма как да отиде свободно на пазара в Солун и да предлага български домати или краставици. Това е вид защита за родното производство на плодове и зеленчуци. Целта е да се търгува при ясни правила и проследимост\", подчерта Маринов. Заместник-министърът сподели идеята за \"свеж плод\", често прилагана в Европа - набирането на продукта се случва в рамките на 24 часа, след което той се закарва в търговски обект, който е в радиус не повече от 150 км. \"Така считаме, че ще подкрепим значително българските производители. Би следвало до септември да имаме първоначални резултати по реализирането на тази идея\", твърди Чавдар Маринов.", "date": "2019.06.25", "title": "90% от доматите по сергиите вносни"}
{"url": "https://www.monitor.bg:443/bg/a/view/osuetiha-4-donorski-situacii-ot-nachaloto-na-godinata-vyv-varna-168834", "text": "4 донорски ситуации, които са възникнали от началото на годината в УМБАЛ „Света Марина“ във Варна, са били осуетени. Това съобщи проф. д-р Вилиян Платиканов, ръководител на клиниката по анестезиология и реанимация в университетската болница. 3 от тях не са реализирани по медицински причини, тъй като органите не са били подходящи за трансплантация. В четвъртия случай е имало отказ на семейството на починалия. „Като цяло, хората разсъждават вече по-позитивно по отношение на донорството на органи“, смята проф. Платиканов. Има обаче и редки случаи, при които близките на починалия отказват да разговарят по въпроса, заради големия стрес от загубата на своя близък, признава той пред chernomore.bg. Новото е, че Министерството на здравеопазването и агенцията за медицински надзор готвят Национална програма за донорството, която ще стимулира процеса, уточни специалистът. „Нашата отговорност като професионалисти е да имаме постоянна готовност за реагиране при възникване на донорска ситуация във Варна“, уточни още проф. Платиканов. От 2005 г. до настоящия момент в УМБАЛ „Света Марина“ във Варна са възникнали повече от 120 донорски ситуации. 30 от тях са успешно реализирани, като благодарение на тях, над 100 пациенти се радват на втори живот.", "date": "2019.06.25", "title": "4 донорски ситуации пропаднали от началото на годината във Варна"}
{"url": "https://www.monitor.bg:443/bg/a/view/es-e-vlojil-izlishno-3-8-mlrd-evro-za-upravlenie-na-vyzdushnoto-dvijenie-168837", "text": "ЕС е вложил излишно 3,8 млрд. евро за подобряване на управлението на въздушното движение (УВД), показва доклад на Европейската сметна палата, представен във вторник. Отчита се, че е постигнато осъвременяване на УВД, но не е било необходимо за целта да сеинвестират средства от европейския бюджет, защото тези дейности са щели да бъдат платени и без помощ от ЕС. Значителна част от средствата са отпускани без оценка за необходимост. Не е направено достатъчно, за да се избегне конфликт на интереси и някои от изпълнителите на проекти са се самопроверявали, показва докладът. От 2005 г. ЕС прилага програмата SESAR, с която се уеднаквяват и обновяват системите и процедурите за УВД. Тези системи се разработват на национално равнище, но въпросната сума е била осигурена за периода след 2005 г. Палатата препоръчва на Европейската комисия да подобри ефективността на проектите; да преразгледа финансовата подкрепа на ЕС и подаването на заявления за финансиране; да следи за ползите от обновяването на УВД. Политиката за Единно европейско небе се прилага от 2004 г., се отбелязва в съобщението на палатата.", "date": "2019.06.25", "title": "ЕС е вложил излишно 3,8 млрд. евро за управление на въздушното движение"}
{"url": "https://www.monitor.bg:443/bg/a/view/djudi-dench-se-objavi-v-zashtita-na-uajnstijn-168832", "text": "Британската актриса Джуди Денч влезе в краткия списък със защитници на мастития продуцент Харви Уайнстийн, който бе обвинен от стотици жени в сексуално посегателство. Върлите феминисти могат да си отдъхнат, звездата от „Убийство в Ориент Експрес“ не оправдава скандалното поведение на холивудския ас. Въпреки това в свое интервю Денч заяви, че съдебните дела и сексуалния тормоз, упражняван от Уайнстийн не могат да заличат професионалните му успехи, за които смята, че той заслужава признание. Не можеш да отречеш таланта на човек. По същия начин можем повече да не погледнем картина на Кавараджио (италиански художник, който бе осъден за убийство след сбиване – б.а.). Да не сме гледали и Ноъл Кауърд (който бе обвинен за насилие)“, коментира още актрисата, като подкрепи и Кевин Спейси, след като сцените с него бяха премахнати от филма на Ридли Скот „Всичките пари на света“ от 2017 г. По думите на 84-годишната звезда именно Спейси й помогнал след смъртта на съпруга й Майкъл Уилямс от рак на белите дробове през 2001 г.", "date": "2019.06.25", "title": "Джуди Денч се обяви в защита на Уайнстийн"}
{"url": "https://www.monitor.bg:443/bg/a/view/urugvaj-udari-shampiona-na-kopa-amerika-168833", "text": "Уругвай победи шампиона Чили с 1:0 и зае първото място в Група С на Копа Америка след изиграването на последните срещи. Чилийците първи можеха да вкарат, но Арангис се размина с попадението. До края на полувремето Уругвай понатисна и Де Араскаета, Луис Суарес и Касерес имаха възможност да вкарат. Едуардо Варгас пропусна 100%-ово положение за Чили в началото на втората част, а всичко беше решено в 82-рата минута с гола на Единсон Кавани. Нападателят на ПСЖ отклони топката с глава от трудно положение и донесе победата на тима си. Така Уругвай завърши групата като номер 1 и се размина с Колумбия на 1/4-финалите, където прати Чили, а уругвайците ще срещнат Перу. Победителите от двата сблъсъка пък излизат в спор за финала. Мачът завърши със сериозен скандал. Фен на Уругвай нахлу на терена, а докато стюардите го преследваха, бранителят на Чили Гонсало Яра го повали с ритник през коляното. Действието му ядоса няколко играчи на Уругвай, които поискаха реферът Рафаел Клаус от Бразилия да накаже Яра поне с жълт картон за грубата проява, но съдията го пощади. В другия мач от групата Еквадор и Япония завършиха при 1:1, като равенството не помогна и на двата отбора да продължат напред. Шоя Кажажима откри резултата за японците в 15-ата минута, но попадението му беше признато едва две по-късно заради преразглеждане с ВАР. Еквадор отвърна с пропуск на Енер Валенсия в 23-ата минута и гол на Анхел Мена Делгадо в 35-ата, оказал се последен в срещата. В продължението на двубоя и двата тима имаха възможност да отбележат, а гол на Япония беше отменен отново заради ВАР.", "date": "2019.06.25", "title": "Уругвай удари шампиона на Копа Америка"}
{"url": "https://www.monitor.bg:443/bg/a/view/vraca-s-nov-gradski-transport-za-26-mln-lv-168823", "text": "Общественият транспорт на Враца ще бъде обновен на 100% със средства от оперативна програма „Околна среда”. Амортизираните превозни средства ще бъдат заменени от 9 нови тролейбуси и 13 нови електробуси. Стойността на безвъзмездната финансова помощ за общината е увеличена с 1 500 000 лева, като от 24 500 000 лв., ще бъдат осигурени 26 000 0000 лв. Това стана ясно от провелото се заседание на Общинския съвет, където кметът Калин Каменов внесе докладна, с която да се осигури обезпечаването на авансово плащане в размер на 40 % или 10 400 000 лв. за стартиране на дейностите по модернизиране на градския транспорт. Предложението бе подкрепено от всички присъстващи в залата общински съветници. При изпълнението на проекта ще бъдат закупени зарядни станции на електробусите и ще се монтират точки за бързо зареждане на електрическите превозни средства. Проектът предвижда видеонаблюдение и автоматична система за таксуване на пътниците в подвижния състав на „Тролейбусен транспорт“, както и изграждането на „умни спирки“ – предоставящи актуална информация за графиците на обществения транспорт. Амортизираната контактна мрежа във Враца също ще бъде ремонтирана.  ", "date": "2019.06.25", "title": "Враца с нов градски транспорт за 26 млн. лв."}
{"url": "https://www.monitor.bg:443/bg/a/view/sybi-atipov-ot-kochan-osnova-i-poddyrja-4-nedelni-bylgarski-uchilishta-v-ispanija-168824", "text": "Близо 40-годишният Съби Атипов от сатовчанското село Кочан откри и поддържа заедно със свои приятели сънародници вече 20 години четири български неделни училища в Испания. Ръководената от Съби Атипов културна асоциация „Орфей БГ” е организатор и на първия събор на българите в Памплона. Съби пристига в испанския град Памплона преди повече от 20 години. Децата му, които са родени в Испания знаят родния език, но го говорят само у дома. Около 7000 българи живеят в област Навара и според Съби децата им искат да изучават говоримо и писмено български. През 2007 година той със собствени средства и с помощта на близки и приятели откриват първите български училища в Памплона и Тафая. За десет години заедно с тези в градовете Витория и Тудела те са вече четири. В тях децата учат безплатно, а над 20 квалифицирани учители преподават различни предмети. \"Една от основните цели на нашата асоциация е да запазим родния майчин език и децата да знаят историята на своите предци от къде са, какъв народ сме и те трябва да познават освен езика, българската история. Да знаят за Ботев, за Левски за другите наши велики хора българи“, споделя Съби. Огромен е броят на българите зад граница. Според неофициални данни българската диаспора в Испания е втората по големина общност в чужбина след Великобритания. Добре развитата българска общност в Испания има не едно българско училище, в което сънародниците ни изучават майчиния език, историята и литературата си.", "date": "2019.06.25", "title": "Съби Атипов от Кочан поддържа 4 неделни български училища в Испания"}
{"url": "https://www.monitor.bg:443/bg/a/view/partiite-trjabva-da-vyrnat-nad-14-4-mln-gerb-veche-se-izdylji-168838", "text": "Малко над 14,463 млн. лева надвзети субсидии ще трябва да върнат общо 39 партии на бюджета. Финансовото министерство вече е преизчислило държавната субсидия, получена от политическите сили от 2016-а до март 2019 г.,  като за целта вече са изпратили и писма до формациите, в които е описан и механизмът за възстановяването на сумите. Междувременно стана ясно, че ГЕРБ вече са внесли надвзетото в хазната. Това се наложи след последните поправки в закона за политическите партии, с които формациите трябва да възстановят всички надзети субсидии за три години назад. От министерството на финансите уточняват, че всички формации ще могат доброволно да върбат разликата. Ако това не се случи, парите ще бъдат удържани от следващият им транш от субсидията, когато ще бъдат приспадати 70%. Ако с това задължението не се изчерпа, на третият транш за годината и всеки следващ пък ще им се удържа служебно по 50% и така в продължение до една година от влизането на закона, което е средата на 2020 година. При недостиг на средства или липса на следващи части от субсидията, разликата, която не е върната от съответната партия или коалиция, следва да бъде възстановена доброволно по централния бюджет в срок до 31 декември 2020 г. Същият срок ще важи и за тези партии, част от коалиции, които вече не получават държавни пари. След изтичането му събирането на парите ще продължи по общия ред и за тях ще тече лихва. МФ са приложили и таблици коя партия колко средства дължи към хазната, които данни ще се актуализират при погасяването им. Така например задъжението на ГЕРБ е над 5,613 млн.лева, БСП пък трябва да върне близо 4,3 млн, а ДПС – 1,625 млн. От \"Воля\" на свой ред трябва да възстановят близо 656 000 лева, а патриотите са както следва : НФСБ – малко над 542 000, \"Атака“ - 539 000, а ВМРО – близо 509 000 лева. От партиите извън Народното събрание, най-много дължи „Възраждане“ с над 170 бона. Всички останали -под 50 000 лева, а най-малко дължи Партията на българските жени, които дължат точно 779 лв. СДС например трябва да върнат 21 000 лева. ДСБ – 47 000 лева, а ДБГ – 38 000. В рамките на 43-то НС общата сума, която трябва да бъде възстановена е около 1,3 млн, а за 44-то НС малко над 13,155 млн. лева. Кой колко дължи може да видите ", "date": "2019.06.25", "title": "Партиите трябва да върнат 14,4 млн. лв., ГЕРБ вече се издължи"}
{"url": "https://www.monitor.bg:443/bg/a/view/trima-nashi-borci-sys-zagubi-v-minsk-168825", "text": "Първите ни представители при мъжете в турнира по борба свободен стил на Европейските игри в Минск Георги Вангелов, Мирослав Киров и Светослав Димитров отпаднаха след само една среща. В категория до 57 кг Вангелов загуби на 1/8-финал от азера Махир Амирсланов с 5:6 точки. В първата част резултатът бе 1:1, но след вторите три минути Амирсланов, трети на последното европейско първенство, записа с точка повече. Същата съдба сполетя и Мирослав Киров при 74-килограмовите. Той допусна поражение с 0:2 от състезаващия се за Полша дагестанец Махомедмурад Гаджиев, призьор от големи първенства. Гаджиев записа по една точка в двете части и продължава напред. Светослав Димитров допусна тежко поражение на старта в категория до 86 кг. Родният борец загуби с 0:11 от настоящия европейски вицешампион Збигнев Барановски (Полша).", "date": "2019.06.25", "title": "Трима наши борци със загуби в Минск"}
{"url": "https://www.monitor.bg:443/bg/a/view/152-leva-na-sezon-za-mjasto-na-tribuna-moci-168831", "text": "„Лудогорец“ обяви старт на продажбата на абонаментни карти за предстоящия сезон. До 30 юни ще се пазят местата на картодържателите от сезон 2018/2019, които могат да подновят абонамента за своето място срещу предоставяне на старата си карта. Абонаментните карти важат за домакинските мачове от Първа и Втора професионална лига, турнира Купа на България и дават правото на притежателите им първи да закупят билети за мачовете от европейските клубни турнири. Най-евтини са сезонните пропуски за Трибуна „Моци“ - 152 лева, а в Сектор „В“ ще се влиза срещу 189 и 299 лева в зависимост от блоковете. Лица под 18 години и пенсионери ползват 50% намаление от цената на абонаментните карти, но намалението важи само за Трибуна „Моци“ и Сектор В, блок 2. От „Лудогорец“ въвеждат и нови бонуси за притежателите на абонаментни карти. Всеки закупил такава ще има възможност да наблюдава безплатно първия официален евромач на \"Лудогорец Арена\" срещу унгарския шампион „Ференцварош”. Клубът предлага гъвкави схеми на плащане, като за новия сезон феновете ще имат възможност да си закупят абонаментната карта на лизинг. Платилите картите си в брой ще имат привилегията да получат поименно място на стадиона и 20 % отстъпка при пазаруване на фен артикули за целия сезон от новата екипировка онлайн и 15 % при покупка от базата „Гнездо на орли“. За финал от „Лудогорец“ съобщиха, че цените на билетите за новия сезон остават непроменени, като се запазва и традицията да се продават семейни талони за вход.", "date": "2019.06.25", "title": "152 лева на сезон за място на Трибуна „Моци“"}
{"url": "https://www.monitor.bg:443/bg/a/view/arestuvaha-myj-na-seta-na-bond-25-168820", "text": "Мъж бе арестуван, след като стана ясно, че е поставил скрита камера в женската тоалетна в студиата, където в момента се снима „Бонд 25“. 49-годишният заподозрян се кавза Питър Хартли и все още не е ясно каква е връзката му с продукцията и дали изобщо има такава. гласи единственият коментар по темата на Pinewood Studios пред The Independent. Това е поредният инцидент, свързан с новия филм за Агент 007. През месец май екранният Джеймс Бонд – Даниел Крейг, претърпя инцидент по време на изпълнение на каскада, след което трябваше да се подложи на лека операция заради счупения си глезен. По-късно пък експлозия на снимачната площадка рани човек от екипа на филма. 25-ото заглавие, посветено на агента, се очаква да направи световната си премиера на 8 април 2020 г.", "date": "2019.06.25", "title": "Арестуваха мъж на сета на „Бонд 25“"}
{"url": "https://www.monitor.bg:443/bg/a/view/kirchev-i-kodinov-na-polufinali-v-kanu-kajaka-168826", "text": "Мирослав Кирчев и Ангел Кодинов се класираха за полуфиналите в своите дисциплини в състезанията по кану-каяк на Европейските игри в Минск. Кирчев завърши четвърти в своята серия на 1000 метра едноместен каяк с вчере 3:35,443 минути. Първи финишира унгарецът Балинт Копаш с резултат 3:28,628 минути, който го праща директно на финала. Мирослав Кирчев ще стартира във втората полуфинална серия днес следобед. Ангел Кодинов също намери място сред полуфиналистите на 1000 метра едноместно кану, като завърши шести в своята серия с време 3:58,653 минути.", "date": "2019.06.25", "title": "Кирчев и Кодинов на полуфинали в кану-каяка"}
{"url": "https://www.monitor.bg:443/bg/a/view/svatba-na-finala-na-amatiorskata-liga-168827", "text": "Третият сезон на аматьорската лига по минифутбол Sofia Premier League завърши със скандирания „Горчиво“. В последния мач за сезона, дори след награждаването, звездата на един от шампионите в турнира Bianchi coffee Дени Младенов предложи брак на своята любима Антония. Това стана в 7-ата минута на двубоя срещу “Торпедо”. Тогава играчите и на двата тима коленичиха, а фойерверки опушиха залата на „Царско село“. Дени мина покрай приятелите си, падна на коляно и зададе въпроса, а Антония веднага се съгласи за радост на всички присъстващи. Иначе по-рано Дени и приятели получиха златото за шампиони в четвъртата дивизия от Антонио Минков, по-известен като Тони Найка. Той награди и другите шампиони на стилно подготвената сцена от Wonderland. В първото ниво след уникална драма ВМВ изпревари основния си конкурент “Младо пиво” след успех с 3:1 над ГДБОП във финалния ден. Шампионите пък получиха почивка на морето от организаторите. Във втората лига триумфът бе за “Реал” (Суходол), които ще се сдобият с нови екипи от лигата. Същата ще е съдбата и на кръвожадните “Акули”, които спечелиха титлата в третото ниво. След края на сезона всички шампиони пиха бира и се веселиха заедно, като си обещаха да наблегнат на почивката, за да могат в началото на септември да се върнат с нови сили.", "date": "2019.06.25", "title": "Сватба на финала на Аматьорската лига"}
{"url": "https://www.monitor.bg:443/bg/a/view/toto-redovno-si-izhvyrlja-drehite-168828", "text": "Новите дрехи на Йонислав Йотов-Тото се задържат в гардероба му за около месец време. След това той ги изхвърля и си купува други. Причината - не иска хората да мислят, че носи едни и същи одежди. „Купих си един червен анцуг за клипа на „Чужди усмивки“. След два месеца излязох с него за първи път. И един пич дойде при мен и ме пита: Тогава осъзнах, че хората, като гледат постоянно клипа, си мислят, че нося едни и същи дрехи“, сподели в предаването Close Up той. Певицата и водеща Сантра изненада изпълнителя от „СкандаУ“ рано сутринта в дома му. Там тя намери и приятелката на Тото – Катрин Петринска. Победителят от „ВИП Брадър“ 2017 я определи като най-красивата жена. Освен това не скри, че има много голяма нужда от любов и че, според него, смисълът на живота е в детето. Самият той скоро ще стане татко.    ", "date": "2019.06.25", "title": "Тото редовно си изхвърля дрехите"}
{"url": "https://www.monitor.bg:443/bg/a/view/korigirat-uchebnicite-po-istorija-za-x-klas-168830", "text": "Дал съм препоръки на издателствата да коригират новите учебниците по история за 10 клас, заяви министърът на образованието и науката Красимир Вълчев, съобщи БГНЕС. Новите учебници по история, по които десетокласниците трябва да учат от есента, предизвикаха реакции заради представянето в тях на комунистическия режим. Учебниците се изготвят от авторски колективи, които са подбрани от самите издателства, предлагат се за одобрение на Министерство на образованието от издателствата. Вълчев обясни, че те са минали оценката на оценителите, също така и на учителите, получили са положителна оценка. „Но това, което аз видях и колегите, това, което са видели и тези историци, които са реагирали е, че има минимизиране на някои факти, не достатъчен акцент върху базовите характеристики на периода и на режима. Има също така опит да се даде положителен акцент върху други не толкова съществени елементи, има си и няколко откровено провокативни текста, затова аз съм дал препоръки на издателствата да ги коригират”, каза образователният министър. Той уточни, че в момента тези учебници не са утвърдени.", "date": "2019.06.25", "title": "Коригират учебниците по история за X клас  "}
{"url": "https://www.monitor.bg:443/bg/a/view/vseki-vtori-gotov-da-pochiva-na-kredit-168829", "text": "Всеки втори българин е готов да почива на кредит. Освен това 56% от хората смятат да отделят и повече от половината си месечна заплата за лятната си почивка, сочи проучване на Асоциацията за защита на потребителите. Данните сочат още, че разходите за ваканция не се различават от тези за миналата година. Най-много пари ще се похарчат за пътувания в страната (17%), летни занимания (16%) и обзавеждане за дома и вилата (14%). от банките или от фирмите за бързи кредити. През последните два месеца се наблюдава ръст от над 10% на този тип заеми, които се взимат основно с цел за море. От асоциацията информират и за друга тенденция. Българи, живеещи и работещи в чужбина, са измислили нов начин за дълга лятна почивка на българското Черноморие като теглят бързи заеми. Те се завръщат от странство в родината и с българската си лична карта теглят суми между 2000 и 5000 лв. от фирми за бързи кредити. Използват ги за едномесечна ваканция, след което веднага се връщат на работа зад граница. си по кредита, а други дори изчезват от полезрението на кредиторите. „Засега имаме около 200 подадени случая на просрочени заеми от българи, които живеят в чужбина. Голяма част от тях са нашенци, които работят и живеят в Гърция“, заяви председателят на Асоциацията за защита на потребителите Пейо Майорски. Според него те трябва да знаят, че проблемите им предстоят, защото ще бъдат подгонени от колекторските фирми - събирачите на вземания. „Много от тези хора нямат доходи в страната, но имат имущество тук. Свързаността в рамките на ЕС, дава редица възможности за реакция спрямо недобросъвестни кредитополучатели\", коментира още той. Фирмите за бързи кредити са намерили своя пазарна ниша, като привличат за клиенти хора, които имат нужда от финанси в 3 основни направления почивка в чужбина и в България, стоковите кредити и заем до заплата. Много хора се възползват от тази опция, за да изкарат месеца, а връщат парите със следващия си доход. На второ място са стоковите кредити, които обикновено се взимат за бяла и черна техника. Тегленето на кредит от фирми за бързи заеми е сред предпочитаните начини за модернизиране на дома, защото се избягва доказването на доход и обикновено кредитът се взима само с помощта на лична карта.", "date": "2019.06.25", "title": "Всеки втори готов да почива на кредит"}
{"url": "https://www.monitor.bg:443/bg/a/view/bum-na-bolni-ot-morbili-v-romskite-kvartali-v-kustendil-i-dupnica-168811", "text": "Бум на болни от морбили в ромските квартали в Кюстендил и Дупница, отчитат здравните власти в региона. От началото на годината до този момент бройката им достигна до 130 случая, което не е никак малко, твърдят медиците. Най-голям е броят на заболелите в Кюстендилска община - 50, следвана от Дупнишко – 49, морбили е установен при 9 други пациенти в Бобовдолско и един в Сапарева баня. През изминалата седмица най-голям брой заболели има във възрастовите групи от 1 - 4 години - 10 и от 5 - 9 години - 6. През отчетния период са регистрирани 22 нови случая на морбили, показват още данните на здравните експерти. „Ако до преди седмица пикът беше в училището в село Раждавица, то сега той в ромските квартали „Изток“ в Кюстендил и „Гиздова махала“ в Дупница. Основната причина е, че по-голямата част от болните не са били имунизирани. Основната мярка, която може да се предприеме в такива случаи е имунизация и то в случай, че липсва такава“, коментира директорът на Дирекция „Надзор на заразните болести“ към РЗИ – Кюстендил, д-р Илиана Кръстева. Първият случай на морбили беше установен преди 2 месеца при 21-годишна жена, която е родом от Дупница, но е омъжена в Благоевградско. Малко по-късно със същото заболяване постъпи за лечение и 6-месечното бебе на жената. По време на лечението им се е заразил и един човек от персонала на Инфекциозното отделение на Дупнишката болница. Министерството на здравеопазването е осигурило достатъчни количества ваксина срещу морбили, паротит и рубеола и се обръща към родителите с апел при установен пропуск в имунизационния статус на детето си, сами да потърсят общопрактикуващия си лекар.", "date": "2019.06.25", "title": "Бум на морбили в ромските квартали в Кюстендил и Дупница"}
{"url": "https://www.monitor.bg:443/bg/a/view/dete-pogylna-moneta-smeshno-go-transportiraha-za-pirogov-168813", "text": "Малко момченце от Дупница погълна монета по време на игра, което наложи спешното му транспортиране до столичната клиника „Пирогов“. Инцидентът е станал вчера, когато майката на 3-годишното дете подава сигнал на тел.112. В един момент младата жена забелязала, че синът й си играе с монети, а по-късно една от тях липсвала. Все още не е ясно точно каква монета е погълнало детето, но то веднага е поето от спешните медици. След направена снимка се видяло, че в действителност в тялото на момченцето има монета, което е наложило спешното му транспортиране до „Пирогов“. „Няма опасност за живота на детето. Честа практика е при нас да обслужваме малки пациенти, които поглъщат различни предмети. Наскоро имахме детенце, което си беше мушнало боб в ноздрите. Едва успяхме да го извадим. Предполагаме, че при 3-годишното дете монетата ще излезе по естествен път, но все пак трябва да го наблюдават“, коментираха медици от Дупница.", "date": "2019.06.25", "title": "Дете погълна монета, спешно го транспортираха за Пирогов"}
{"url": "https://www.monitor.bg:443/bg/a/view/chenge-ot-polsha-vadi-ruski-udavnik-na-slynchaka-168818", "text": "Полски полицай в отпуска е спасил от сигурна смърт руски турист в българския курорт Слънчев бряг, а необичайната за службата новина съобщи във вторник пресслужбата на полицията в Полша. Мл. аспирант Себастиан Костерна се намира в момента в България на почивка със семейството си. 55-годишният руснак, който също избрал българското море за почивка, вероятно ще помни 24 юни 2019 година до края на дните си. Себек, както наричат полицая приятелите му, излязъл на плажа предиобед. В един момент забелязал в морето \"дрейфащо\" тяло. Усетил, че има проблем и се хвърлил във водата. Преплувал няколкодесетки метра и видял, че край тялото на мъжа има жена. С нейна помощ успял да измъкне давещия се курортист на брега. Полицай Костерна установил, че човекът не дави никакви знаци за живот, не диша. Отворил дихателните му пътища като изпълнил пет спастителни вдишвания, след които мъжът изхвърлил вода през устата и носа. В продължение на десетина минути полицаят заедно с още няколко души от плажа реанимирал удавника. Тогава пристигнали и медицински служби, на които туристът бил предаден. Гостът от Русия наистина извадил невероятен късмет. Оказало се, че е попаднал на полицай от Полша, който е преминал обучение за оказване на медицинска помощ. Мл. аспирант Костерна служел в полската полиция от 2005 година, а от 2011 бил обучен спасител с квалификация за оказване на първа помощ. Ченгето работи в самостоятелното подразделене по превенция в полицията в гр. Радом, централна Полша.", "date": "2019.06.25", "title": "Ченге от Полша спаси руски удавник на Слънчака"}
{"url": "https://www.monitor.bg:443/bg/a/view/ogneborci-dejurjat-kraj-izgorelija-komin-v-tec-marica-iztok-2-168817", "text": "До ранните часове във вторник е продължило обливането с вода на металните повърхности в района на изгорелия 135 – метров комин към сероочистващата инсталация при блок 8 на ТЕЦ „Марица изток 2“. В гасенето на пожара, избухнал по време на ремонтни работи към 10,13 часа на 24 юни са участвали 14 екипа огнеборци от Старозагорска, Сливенска, Пловдивска и Хасковска област. Притекли са се на помощ две коли за химическа защита и автовишка, позволяваща достигането на 30-метрова височина.  Първи на мястото са се озовали два екипа на ведомствената противопожарна служба при централата. Не е било допуснато разпространяването на пожара върху територията на въглищния склад, при което последиците са щели да станат непредсказуеми, коментира старши комисар Стоян Колев, директор на РД ПБЗН - Стара Загора.Основно усилията на огнеборците след изгарянето на пластмасовата димоходна тръба са били към спасяване на съоръженията в цеха към сероочистващата инсталация и осигуряване достъп на следователите от националното следствие, които извършват огледите по  досъдебното производство срещу неизвестно лице за пожара.Срокът за извършване на следствените действия е двумесечен, но най-вероятна ще бъде удължен поради големия обем документи, които предстои да бъдат проверени и многото свидетели, които ще бъдат разпитвани.Работи се по две версии: за човешка грешка или технически причини.Проверяват се различните версии, които вече се коментират сред работниците в държавната фирма, включително и за неумело използване на електрожени или оксижен при рязане на метални детайли в хода на плановия ремонт на комина, уточни окръжният прокурор на Стара Загора Дичо Атанасов. Сред първите, които ще бъдат разпитани са около 20-те работници от фирмата – подизпълнител на обществената поръчка „Техноинженеринг“ ЕООД и намиращите се там служители от сероочистващата инсталация и още една външна фирма, работеща по скелето в димохода. На този етап от мениджмънта на „Техноинженеринг“ ЕООД се въздържат от коментари, твърдят, че всичко свързано с безопасността е било спазено. Присъствали на мястото твърдят, че огънят е тръгнал от Кота 0, където площадката е била покрита с азбестови одеяла и непрекъснато е имало вода. По чиста случайност минути преди пожара работниците са излезли навън, за да пият кафе през почивката си. Димът е бил забелязан от работник с голям опит, който слязъл по стъпалата от кота 28 и направил опит да загаси тлеещата повърхност с водоструйка, минута или две по-късно е бил забелязан огънят и кълбета черен дим , излизащ от 135-метровата височина. Обществената поръчка за ремонта на съоръжението е на стойност около 4 млн лв, изпълнител е международен консорциум  „Сарпласт“, в който участва италианската „Текла“ и българските „Зетекс“ и „Техноинженеринг“.Основните операции по договора са били на приключване и блокът е трябвало да бъде пуснат в експлоатация в средата на юли. Тепърва ще се изясняват причините, предстои вземане на проби от мястото и от металните конструкции за извършване на експертизи. Ако бъде доказана виновност на длъжностно лице за пожара е възможно то да бъде осъдено на до 5 години затвор. Не по-рано от година ще отнеме отстраняването на щетите и включването на енергоблок 8 в експлоатация, коментират запознати. Вероятно по-рано ще влезе в действие блок 7, но като цяло ТЕЦ „Марица изток 2“ в продължение на месеци ще остане с половината от пълната си мощност 1620 мегавата. 4 големи производствени аварии са станали  от началото на 2018-а година на територията на Старозагорска област, двете са в оръжейницата „Арсенал“ – Казанлък, едната е в дървопреработващото предприятие на турския холдинг „Кастамону“ край павелбанското село Горно Сахране и последната е в държавната ТЕЦ „Марица изток 2“. Загинали са двама оръжейници, трима техни колеги са били със средни телесни наранявания, други трима са обгорели и все още се лекуват в клиниката по изгаряния на пловдивската УМБАЛ „Свети Георги“.  И до момента нито една институция не е излязла с официални данни за щетите. 4 са образуваните досъдебни производства на отчет към старозагорската окръжна прокуратура , по нито едно от тях няма повдигнати обвинения, а следствените действия са на различни етапи.", "date": "2019.06.25", "title": "Огнеборци дежурят край изгорелия комин в ТЕЦ „Марица изток-2“"}
{"url": "https://www.monitor.bg:443/bg/a/view/delo-za-ubijstvoto-na-bonio-fasa-shte-se-gleda-pri-zakriti-vrati-168816", "text": "Делото за убийството на 62-годишния старозагорец Богдан Динев /Боньо Фаса/, извършено на 25 юли 2016-а година от 18-годишната тогава ученичка Мария Гиздева ще се гледа при закрити врати. Това  реши състав на окръжния съд , който най-после даде ход по същество за решаване на казуса. Мария ще застане на подсъдимата скамейка като обвиняема за убийство по непредпазливост и злоупотреба с кредитната карта на жертвата на 3 октомври. До тогава прокуратурата ще трябва да направи поправки, допуснати в хода на досъдебното производство в обвинителния акт. Очаква се магистратите да поискат 12-годишна ефективна присъда за извършителката на престъплението , за пореден път в социалните мрежи във вторник се появиха множество постове в нейна защита. Убийството на лежалия в затвора за различни престъпления, включително и за изнасилване  Богдан стана на 25 юли 2016 година. Трупът бе открит ден по-късно в една от стаите на жилището му на улица „Чая“ №44. Същия ден беше задържана и обвиняемата, която дошла с адвокат в полицията, за да се предаде. Според съдебните медици леталният изход е настъпил в резултат на срязана с кухненски нож бедрена артерия и обилно кръвотечение. Оръжието на престъплението е намерено в стаята, където съседи на 26 юли са открили изстиналия труп. По дръжката  имало пръстови отпечатъци от Гиздева, която минути след нанасянето на фаталния удар е напуснала местопрестъплението. При разпитите Мария разказала, че забила ножа в слабините на Фаса при опит да се предпази от изнасилване. По думите й тя избягала от местопрестъплението и за смъртта научила едва на следващия ден. Междувременно обаче стана ясно, че само час след напускането на дома тя е пробвала да изтегли пари от кредитната карта на жертвата. Засечени са били общо 6 такива безуспешни опита. Картата е била намерена при обиска в дома й. Забавянето на процеса стана по различни причини. Междувременно Гиздева успя да завърши средното си образование, след като бе пусната на свобода срещу 500 лв парична гаранция. От няколко години тя живее на семейни начала със свой приятел и работи като сервитьорка в родния си град.Тепърва ще се уточнява размерът на „кръвнината“, за която ще претендира Изабел Динева, дъщерята на Богдан.", "date": "2019.06.25", "title": "Дело за убийството на Боньо Фаса ще се гледа при закрити врати"}
{"url": "https://www.monitor.bg:443/bg/a/view/ognjan-zlatev-poema-rykovodstvoto-na-predstavitelstvoto-na-ek-v-hyrvatija-168821", "text": "Златев оглави българското представителство на комисията през 2013 година. ЕК отбелязва, че той е висококвалифициран експерт в областта на комуникациите, с близо 30 години професионален опит.  Хърватия поема председателството на Съвета на ЕС от 1 януари догодина. Временно ръководството на представителството в София ще бъде поето от заместника на Златев - Христо Христов.  Малко по-късно вицепремиерът и външен министър Екатерина Захариева честити  на Златев и му пожела успех. Тя уточни, че Златев ще заеме мястото на Бранко Баричевич, който става съветник на Жан-Клод Юнкер по организацията на Хърватското председателство на Съвета на ЕС.", "date": "2019.06.25", "title": "Огнян Златев поема ръководството на представителството на ЕК в Хърватия"}
{"url": "https://www.monitor.bg:443/bg/a/view/djip-na-vi-k-izgorja-nasred-zapaleno-styrnishte-168819", "text": "Джип, собственост на държавното „ВиК –Стара Загора „ЕООД, изгоря насред стърнище, сигналът за произшествието е бил подаден към 10,40 часа на 24 юни. Пожарът е станал в землището на село Българене, радневско по време на ремонтни работи по водопровод, уточниха от ОД на МВР – Стара Загора. Пожарът се е разпрострял върху територия от близо 100 дка току що пожънати ниви, храсти и ниска растителност, няма пострадали работници. При пристигане на място дежурните огнеборци от Гълъбово са установили, че от колата са останали само ламарините. Димът от пожара е бил видян от над 10 км коментираха жители на Раднево, които в началото предположили, че задимяването идва от пожара в ТЕЦ „Марица изток 2“ по същото време. Тепърва ще се установяват причините за инцидента , предполага се че искрата е тръгнала от двигателя на мощната кола.", "date": "2019.06.25", "title": "Джип на ВиК изгоря насред запалено стърнище"}
{"url": "https://www.monitor.bg:443/bg/a/view/tatjana-zagubi-bagaja-si-v-kipyr-168812", "text": "Попфолк певицата Татяна замина за Кипър, където реши да заснеме следващото си музикално видео. До популярната като Островът на Афродита дестинация изпълнителката на „Записано е в сърцето ми“ замина в компанията на режисьора Николай Скерлев и неговия екип, както и фризьора Момчил Спасов и гримьора Цецо Андреев. Още с пристигането на летището в Ларнака обаче те били застигнати от първото голямо предизвикателство – част от куфарите им изчезнали. Така и не става ясно дали багажът е бил откраднат или загубен. От екипа на певицата подчертават все пак, че работата по клипа продължила въпреки препятствието. Те отседнали в един от най-добрите хотели в Ларнака, а снимките протекли и в Лимасол. Междувременно този път Татяна реши да се допита до феновете си относно заглавието на новото парче. Това се случи през социалните мрежи, а фаворитите са „Цялата любов съм“ или „Само с теб“.", "date": "2019.06.25", "title": "Татяна загуби багажа си в Кипър"}
{"url": "https://www.monitor.bg:443/bg/a/view/kejt-i-elizabet-vtora-stradat-ot-edno-i-syshto-168815", "text": "Един проблем мъчи и британската кралица Елизабет II, и нейната снаха Кейт Мидълтън, написа лондонският в. Сън. \"Аристократките страдат от морска болест\", допълни таблоидът. Изданието се спира върху случка от парад в Лондон в началото на този месец. \"Тогава съпругата на втория в реда на престолонаследието на британската корона принц Уилям е изглеждала напрегната, много бледа и едва се е сдържала да не повърне, докато е пътувала в карета, както повелява протоколът на Бъкингамския дворец. Това определено са симптоми на морска болест\", направи своето заключение медията. Изданието припомни, че нейно величество страда от същия здравословен проблем. По-рано медия от Острова пусна информация, че херцогинята на Кеймбридж е очаквала своята четвърта рожба.", "date": "2019.06.25", "title": "Кейт и Елизабет Втора страдат от едно и също"}
{"url": "https://www.monitor.bg:443/bg/a/view/piloti-sreshtu-boing-168822", "text": "Над 400 пилота са подали иск срещу американският авиопроизводител Воеіng. Основното обвинение е „бeзпpeцeдeнтнoтo пpиĸpивaнe нa ĸoнcтpyĸтивни нeдocтaтъци” на модела 737 Мах. Делото, което ще се разглежда от съда в Чикаго, е насрочено за 21 октомври 2019 г. От двете катастрофи досега роднини на 346 починали или пострадали пътници са поискали компенсации от Boeing. Сега това правят и пилотите. В случая инициатор на делото е Ріlоt Х. Желанието му е да остане анонимен, тъй като се страхува от репресии от страна на Boeing. В съдебния иск също така е записано, че пилoтитe пpoдължaвaт дa cтpaдaт oт знaчитeлнa зaгyбa нa зaплaти, имат психическа тpaвмa в резултат на иĸoнoмичecĸи и нeиĸoнoмичecĸи щeти. Toвa e пocлeдният cъдeбeн иcĸ cpeщy Воеіng, нo пъpвoтo дeлo, зaвeдeнo oт пилoти нa мoдeлa 737 Мах. Cepиятa Воеіng 737 Мах е четвърто поколение на модела 737. Предназначен е за полети на къси и средни разстояния. Спря полети през март 2019 г. след като 346 пътници загинаха в два инцидента в разстояние от 5 месеца – над Индонезия и Етиопия. В началото на месец май стана ясно, че Воеіng е имал информация за потенциални проблеми с новите самолети и то година преди катастрофата в Индонезия, но авиопроизводителят е решил да ги огласява. След двете катастрофи на земята останаха близо 400 машини от модела Воеіng 737 Мах. В комбинация със спадналия ръст на полетите и поскъпването на керосина печалбите на авиокомпаниите ще са по-ниски.", "date": "2019.06.25", "title": "Пилоти срещу Боинг"}
{"url": "https://www.monitor.bg:443/bg/a/view/osem-novi-volejbolni-igrishta-na-plaja-v-slynchev-brjag-168803", "text": "Осем нови волейболни игрища събират това лято любители и почитатели на плажния волейбол в Слънчев бряг. Игрищата са изградени в свободните зони, на места, които се ползват по-малко от плажуващи. Терените са снабдени с професионални мрежи за волейбол и са достъпни за всички туристи абсолютно безплатно. Спортните съоръжения са осветени и нощем и могат да се използват за игра и по тъмно. „Чужденците ценят високо всичко, което може да ги увлече да спортуват. Така решихме да разработим плажната ивица като зона за активен спорт и нещо, което да разнообрази атмосферата в Слънчев бряг. Засега този спорт на плажа се развива само на любителско ниво, но желаещи не липсват. Идеята е на плажа да  има и футболно игрище също със свободен достъп за нашите туристи”, каза управителят на ивицата Кирил Спасов. Най-предпочитаните атракции на морския бряг са водните съоръжения - джетове, водни колела, парасейлинг. Обезопасителната жилетка и инструктажът са задължителни. Придвижването от брега става в обособени коридори. Десет минути полет с парашут струва 70 лева на човек, за двама цената е 120 лв. По 20 лв. струва сърфирането върху рингове, банани и надуваеми дивани, теглени от моторница. Наемането на джет за 15 минути е 70 лева, за 30  минути – 120 лева. Джетът може да се наеме и за 20 минути срещу 90 лева. 30-минутна разходка за четирима с водно колело струва 15 лева, а за един час – 20 лв. На плажа това лято има и бънджи-сфера. Любителите на атрактивните изпълнения приемат изстрелването във въздуха като начин за разтоварване и забавление.  Да излетиш на 60 метра височина в небето струва 25 лева. ", "date": "2019.06.25", "title": "Осем нови волейболни игрища на плажа в Слънчев бряг"}
{"url": "https://www.monitor.bg:443/bg/a/view/davat-pod-naem-doma-na-djordj-majkyl-168805", "text": "Домът на покойния певец Джордж Майкъл ще бъде предлаган за отдаване под наем. Жилището, в което изпълнителят на Careless Whisper живя в Лондон, ще бъде предлагано на желаещи срещу 15 хиляди британски лири на седмица. Експерти обаче предполагат, че в имота ще се нанесе друга световна знаменитост. \"Мястото е идеално за знаменитости. Напълно е възможно следващият му обитател да е световна звезда\", казва неназован източник пред Контактмюзик. Сред клиентит на брокерската агенция са имена като Риана, Анджелина Джоли и др. Припомняме, че след кончината на Джордж Майкъл, неговите сестри наследиха лондонския имот. Певецът пое последния си дъх навръх коледа - 25 декември 2016 г., като според официалната информация смъртта му е причинена от сърдечна недостатъчност.", "date": "2019.06.25", "title": "Дават под наем дома на Джордж Майкъл"}
{"url": "https://www.monitor.bg:443/bg/a/view/zamryzenata-sperma-oceljava-v-kosmosa-168802", "text": "Това е една малка стъпка за науката, но потенциално гигантски скок за способността на човечеството да насели космоса - испански учени са установили, че замразената сперма все още е жизнеспособна след симулация на космически полет, съобщава Си Ен Ен. Макар и малко, изследването, представено във Виена, открива възможност за създаването на \"космическа банка за сперма\". За целите му специалисти от Dexeus Women's Health в Барселона са изложили проби от семенна течност от 10 здрави индивида на действието на микрогравитация за няколко секунди. Впоследствие пробите са били анализирани за концентрация, подвижност, жизненост, морфология и ДНК фрагментация. Специалистите са установили, че в \"космическите\" проби и контролните проби на Земята няма почти никаква разлика. \"Изследването е само предварително. Необходими са по-нататъшни проучвания\", казва д-р Монсерат Боада от изследователския екип. Следващата цел на учените ще бъде да тестват по-големи проби, изложени на по-продължително действие на микрогравитация, както и да изследват незамразена сперма.", "date": "2019.06.25", "title": "Замразената сперма оцелява в Космоса"}
{"url": "https://www.monitor.bg:443/bg/a/view/haknali-nasa-s-komputyr-za-35-dolara-168801", "text": "Хакер е успял да проникне миналата година в мрежата на един от центровете на НАСА с мини компютър за 35 долара, предава Франс прес. Атаката е принудила американското космическо ведомство да изключи временно системата си за управление на полетите. Хакерската намеса е страртирала през април 2018-а и е продължила близо година. Жертва е станала известната Лаборатория за ракетни двигатели /ЛРД/ на НАСА в Пасадена, щата Калифорния. Използван е бил мини компютър \"Распбъри Пай\" с размерите на кредитна карта и включващ се към телевизионен приемник. Той се използва от децата в развиващите се страни, за да се учат да програмират. Въпросният компютър се свързал с мрежата на ЛРД и са били източени солидно количество данни. Сред тях фигурират конфиденциални файлове, като този от марсохода \"Кюриосити\". Другият откраднат файл е бил защитен от закона за контрол за износ на технологии, които биха могли да имат военно приложение. Хакерът е могъл да проникне в две от трите основни мрежи на Лабораторията за ракетни двигатели. Космическият център за управление на полетите в Хюстън е прекъснал връзката си с портала на ЛРК, за да избегне хакването и на неговата мрежа. През месец март той все още не беше възстановил изцяло връзката си.", "date": "2019.06.25", "title": "Хакнали НАСА с компютър за 35 долара"}
{"url": "https://www.monitor.bg:443/bg/a/view/manolova-vkarva-prez-uli-zakon-za-lichnija-falit-168806", "text": "През юли омбудсманът Мая Манолова вкарва в парламента проектозакон за личния фалит. Това стана ясно по време на първото публично обсъждане на проекта, провело се във вторник. Тя припомни, че делът на лошите кредити у нас е над 12%, срещи средно ниво за ЕС от 4,6%. През 2017 г. просрочените задължения са 4,7 млрд евро, като само потребителските са около 400 млн евро. Манолова изрази надежда текстовете да бъдат разгледани бързо от депутатите, защото България е единствената страна в Общността, нямаща подобен нормативен акт. По думите й в момента законодателството дава превес на монополисите и ощетява откъм права гражданите. Според нея, липсата на закон за частния фалит оформя два потока - към сивия сектор и към терминал 2. посочи Манолова и за да поясни, че трябва да се търси баланс, посочи, че все пак е важно кредиторите да удовлетворят своите вземания, а държавата да предпази гражданите. Законът за частния фалит цели да подкрепи хората, които са изпаднали във временна невъзможност да плащат заемите си, като се предлага бърза процедура пред съда. Именно това е органът, който ще прави проверка на длъжника. Несеквестируемият минимум да се запази, а тези, предвижда проектът. Представителите на министерството на правосъдието уточниха, че евродирективата в тази насока не обсъжда гражданска несъстоятелност по принцип, а само, когато става дума за физически лица предприемачи. Проф. Огнян Герджиков посочи, че не трябва да се бърза с приемането на проекта. Абсурд би било този закон да влезе в сила от януари 2020 г.. И даде за пример Германия, където след приемането законът влязъл в сила 4 години по-късно. Същото мнение изрази и председателят на АИКБ Васил Велев. Според председателя на КЗП Димитър Маргаритов предложеният закон за частния фалит ще е в подкрепа на потребителите. Заместник-председателят на правната комисия в НС Филип Попов заяви, че проектозаконът дава добра основа. А ебатът около текстовете трябвало да се води внимателно. Част от участниците в обсъждането се обявиха за бързо вкарване на законопроекта в парламента, защото по този начин че нормативната уредба не е изцяло в услуга на монополистите и потребителите имат защита. По време на обсъждането имаше спор за срока за завършване на производството по несъстоятелност. В проекта е записано 10 години, както е в Германия. Николай Островски от Асоциация „Финансова коректност“ обясни, че в съседна Румъния, където вече имат закон за личния фалит са приели британския модел със срок от само 3 месеца. Повечето мнения обаче, бяха, че подобен къс срок ще даде възможност за злоупотреби.", "date": "2019.06.25", "title": "Манолова вкарва през юли в НС закона за личния фалит (ОБНОВЕНА)"}
{"url": "https://www.monitor.bg:443/bg/a/view/nato-dade-srok-do-2-avgust-na-rusija-da-se-vyrne-kym-jadrenija-dogovor-168804", "text": "НАТО дава на Русия срок до 2 август да се върне към прилагането на договора за унищожаване на ракетите с малък и среден обсег, съобщи днес генералният секретар на пакта Йенс Столтенберг. Той съобщи, че утре и вдругиден министрите на отбраната от алианса ще преценят какви ответни мерки да бъдат предприети, ако Москва не се съобрази с това предупреждение. Столтенберг добави, че за следващата седмица се предвижда ново заседание на Съвета НАТО-Русия. Призоваваме Москва да прояви отговорност, има още време, но то изтича. Не забелязваме склонност към отговорно поведение от страна на Русия, напротив - Москва разработва нови ракети. Отговорът ни ще бъде отбранителен, премерен и съгласуван. Нямаме намерение да поставяме нови наземни ракети в Европа, не искаме нова надпредава във въоръжаването, заяви Столтенберг.", "date": "2019.06.25", "title": "НАТО даде срок до 2 август на Русия да се върне към ядрения договор"}
{"url": "https://www.monitor.bg:443/bg/a/view/ruski-himici-izobretiha-bira-bez-mahmurluk-168808", "text": "Химици от Уралския федерален университет извършиха истински пробив в алкохолната индустрия, който значително ще облекчи живота на любителите на бирата. Учените изобретиха способ за варене на пиво, след чиято употреба човек не изпитва главоболие и други характерни за махмурлука досадни симптоми.   Уралските химици са измислили специален метод, при който се променят свойствата на дрождите и се използват подходящи вкусови добавки. При варенето на бирата, не предизвикваща махмурлук, се използват водорасли хлорела, както и екстракт от корена на растението кудзу. Те намалявали значително токсичното въздействие на алкохола. На базата на отходните продукти на пивоварното производство в лабораторията са разработили още и технология за производство на бисквити. Става дума за разварения хмел, оставащ след изготвянето на бирата, и пивната мъст, в която се съдържат полезни за човешкия организъм витамини, пребиотици, нишесте и целулоза. По-рано производителите на алкохол алармираха, че руските потребители на напитки с градус рязко са преминали на евтино вино. Любителите на чашката предпочитали предимно вино, местно производство, чиято цена за бутилка не надхвърля 300 рубли или около 4 евро. Вносните качествени вина струват двойно и тройно по-скъпо. Експерти обясняват новата тенденция в алкохолните предпочитания на руснаците с намалената им покупателна способност. Преди време руският Министерски съвет със свое постановление забрани покупката на вносни вина за нуждите на държавните и общински органи, с цел протекция на родното производство.", "date": "2019.06.25", "title": "Химици изобретиха бира без махмурлук \t"}
{"url": "https://www.monitor.bg:443/bg/a/view/troen-skok-na-raka-u-nas-za-blizo-40-godini-168809", "text": "Раковите заболявания бележат троен скок за 37 години, от 1980-та до 2017-та. Това показват данни на Националния център по обществено здраве и анализи, който разполага с последни данни от преди две години. От 113 336 развили различни карценоми през 1980-та до към 2017-та броят на онкоболните в България достига 292 721 души. Най-рязък ръст има при заболелите в периода от 1990 до 1995 г., като в началото на демократичните промени броят на болните е бил малко над 153 000 човека, а през 1995 година е около 178 000. Така през 2000-та броят на хората с рак нараства до над 200 000, а през 2005-та те вече наброяват 237 000 човека. Данните показват, че най-честата форма на рак в нашата страна е на млечната жлеза при жените, като през 2016-та заболяването е установено при 1 420 пациентки на 100 хиляди, а през 2017-та броят на заболелите вече скача на 1 457 случая на 100 хиляди. Втората по честотата локализация на туморите е ракът на женските полови органи, при която близо 1 181 жени на всеки сто хиляди са заболели, а новооткритите случаи са съответно 96 на 100 хиляди. Впечатление прави и статистиката за онкоболести при мъжките полови органи, при която близо 600 мъже на всеки 100 хиляди са с диагноза. При тях е висок броят на развилите тумори на простатата. Злокачествените образувания на храносмилателните органи също са сред често срещани, както и злокачествените меланоми и образувания на кожата. Статистиката сочи още, че най-малко са заболелите от рак на костите и ставните хрущяли, на меките тъкани, както и на очите, главния мозък и централната нервна система. Междувременно, американски учени от Вашингтонския университет установиха, че редовната консумация на кисело мляко предпазва клетките от мутации, в резултат на които се получава рак. Те са стигнали до тозди извод на базата на наблюдение на на над 32 000 мъже и над 55 000 жени в продължение на 25 години. Изследователите са установили, че мъжете, консумирали минимум две порции йогурт седмично, имат с 19 процента по-малко аденомни образувания в сравнение с тези, чието меню не включва млечния продукт. Аденомите са полипи в дебелото черво, които могат да се трансформират в ракови. Резултатите показват също, че при любителите на йогурта и нашенското кисело мляко вероятността да развият най-рисковите типове тумори е с 26 % по-малка.", "date": "2019.06.25", "title": "Троен скок на болните от рак у нас за близо 40 години "}
{"url": "https://www.monitor.bg:443/bg/a/view/sled-koalicionnija-syvet-zapochvat-konsultacii-za-subsidiite-minavat-prez-zala-do-avgust-168793", "text": "Да стартират консултации между всички партии за намаляването на държавните субсидии. Това са се договорили коалиционните партньори от ГЕРБ и \"Обединени патриоти\", стана ясно след заседанието на коалиционния съвет в МС. От думите на лидера НФСБ Валери Симеонов пък стана ясно, че ще се работи по поправки в Закона за партиите, които трябва да вървят едновременно с тези в актуализацията на бюджета.  Дали са си срок до 1 август, преди началото на депутатската ваканция, всички поправки, касаещи намаляванети на субсидиите, да минат през пленарна зала. Самият Симеонов обясни, че по време съвета са се обединили около една позиция, че на темата между всички партии, за да се постигне разумен компромис. Той заяви, че всички са съгласни, че субсидиите трябва да се намалят и затова от \"Обединени патриоти\" още тази седмица ще инициират консултации. По думите му са нужни и поправки в Закона за политическите партии, освен в Закона за бюджета, които да вървят заедно.  На свой ред премиерът Бойко Борисов заяви, че ГЕРБ продължава да стои зад позицията си, както са поели ангажимент за намаляване на субсидията на 1 лев. Съгласни са на консултации за промени в закона за политическите партии. По думите му сега финансовото министерство и правителството се занимавали с изплащането н субсидиите, а всичко това трябвало да отиде в Закона за партиите. Той обаче не даде подробности какво точно ще включват тези поправки.  Финансовият министър Владислав Горанов пък обясни пред част от медиите, че идеята е а самият механизъм и сумата да бъдат записани в Закона за партиите. В бюджета пък ще се записват само общите разходи. Финансовото ведомство ще продължи да изплаща парите.  След заседанието на коалиционния съвет обаче стана ясно, че правителството и въпреки че преди няколко седмици самият Борисов заяви, че обмислят свиване на ДДС-то на книгите. Подобно идеи имаха и от ДПС, които предлагат намаляването на 5 % на ставките за хляб, лекасрства и 0 % ДДС за книгите. Борисов обясни, че тази тема повече нямало да се коментира. В коалиционното споразумение било записано, че данъчните закони няма да се променят и Наред с това Борисов бе попитан и за сделката за ЧЕЗ и дали наистина Цветан Цветанов стои зад нея.  \"Този, които стои зад \"Еврохолд\", сутринта се е изказал по бТВ. Вие не знаете ли?...Сделката е извършена в Чехия от частна компания\", увери министър-председателят. Борисов опроверга медийните твърдения, че Цветан Цветанов стои зад сделката за покупката на ЧЕЗ. \"Цветанов е извън ГЕРБ. Колкото БСП могат да ги питат за Жан Виденов или ДПС за Люви Местан, толкова може да ми зададете въпроси Цветанов там ли е или не\", каза той. Премиерът призова да се оставят независимите регулаторни органи да се произнесат, а той нямал право да се меси, защото последиците можело да бъдат тежки, а държавата да бъде осъдена да плаща. \"Аз считам, че както и предишния път (сделката с Гинка Върбакова -  бел.ред.) трябва да проявим отговорност и независимите регулатори да се произнесат\", заяви Борисов. \"Ако искаме да имаме правова държава, трябва да оставим независимите регулатори да работят\", каза още министър-председателят. Борисов.  на което ще се направи преглед на постигнатото досега от правителствотото по програмата и какво да се направи през следващите две години до края на мандата.  Ще се съберем да видим кое как е изпълнено, кое трябва да се засили, ще отчетем успехите, може би и нещата, които трябва да наваксаме\", уточни и Десислав Чуколов.      Преди Коалиционния съвет пък от \"Атака\" заявиха, че са \"за\" редуциране на субсидиите и не са съгласни с предложението на ДПС за отворено външо финансиране. НФСБ, в лицето на лидера си Валери Сименов пък обясниха, че различията по темата за субсидиите може да създаде и  Отлагането на решенито за субсидиите беше коментирано и от лидера на \"Воля\" Веселин Марешки. В профила си във Фейсбук той написа, че за него не е изненада, че управляващите отложили решението. \"По всичко личеше, че ще стане така. Статуквото не иска да се раздели с тези суми. Важно е да припомня, че това не са пари на партиите, това са пари на данъкоплатците\", написа още Марешки и добави: \"Пълен фалш е \"притеснението\", лансирано през последните дни по всички медии, че олигарси щели да си напазаруват партии. Такива зависимости има от години в задкулисието, въпреки големите субсидии\".Въпреки това той заявява, че от \"Воля\" също са \"за\" нямаляване на държавните пари за партиите.", "date": "2019.06.25", "title": "Започват консултации за субсидиите, минават през зала до август (ОБНОВЕНА) "}
{"url": "https://www.monitor.bg:443/bg/a/view/bez-byrza-pomosht-po-kurortite-v-gyrcija-168807", "text": "Синдикатът на медицинските работници в Гърция предупреди за остър недостиг на екипи на Бърза помощ в курортите в страната, съобщават гръцките медии. От синдиката обвиняват местното министерство на здравеопазването, че не е направен никакъв опит да бъдат наети допълнителни служители, както временно, така и за постоянно. Най-сериозен е недостигът на спешни медици по островите - там бързата помощ разчита на доброволци и служители от други части на страната. На остров Миконос има само шестима служители на Бърза помощ, при положение че са необходими почти двойно повече - десет. На остров Парос пък работят девет души, които са принудени да се откажат от почивните си дни, като разполагат само с една линейка. Остров Кос, който се радва на засилен туристически интерес и освен това има многобройно постоянно население, разчита само на петима служители на Бърза помощ. Те работят по шест дни седмично и имат да взимат стотици дни отпуски и компенсации. Докато здравното министерство не може да насмогне с организирането на здравеопазването на туристите, от гръцката опозиция се стягат да правят правителство. Опозиционната гръцка партия „Нова демокрация“ ще бъде в състояние сама да формира правителство след парламентарните избори в страната на 7 юли, показват резултатите от анкета на агенция \"Метрон аналисис\". Според проучването на общественото мнение пет партии могат да разчитат на участие в парламента. Нова демокрация би получила подкрепата на 38,5% от избирателите, а управляващата СИРИЗА – 29,5 на сто. На трето място се намира Движението за промени с 8% подкрепа, следвано от Комунистическата партия с 5,2 пункта и Златна зора с 3,5 процента. Според анкетата „Нова демокрация“ може да спечели 164 места в парламента, което е достатъчно да формира самостоятелно правителство, докато СИРИЗА ще разполага с 87 депутатски места. Общо от анкетираните 44% биха искали новото правителство да бъде еднопартийно, a 51% предпочитат коалиционно правителство. Предсрочните парламентарни избори в Гърция са свикани по искане на премиера и лидер на СИРИЗА Алексис Ципрас, след като неговата партия спечели близо 10% по-малко гласове от Нова демокрация на Кириакос Мицотакис на изборите за Европейски парламент.", "date": "2019.06.25", "title": "Без бърза помощ по курортите в Гърция"}
{"url": "https://www.monitor.bg:443/bg/a/view/skulptor-dylbae-knigi-i-bukvi-vyrhu-izsyhnali-dyrveta-168795", "text": "Две изсъхнали дървета в центъра на Враца стават символи на книжовността и писмеността. Скулпторът Милен Иванчев започна преобразяването на дънерите, които стърчат до началното училище „Иванчо Младенов“. Върху едното дърво той дълбае 10 книги, които всеки трябва да прочете. Сред тях са Библията и Рибният буквар. На върха на скулптурата вече е изобразена сова, която е символ на знанието. Творецът предвижда до края на седмицата, при благоприятни метеорологични условия, да започне работа и по второто дърво, където ще бъдат пресъздадени букви от българската азбука. Преди две години ваятелят изработи орел в полет от дърво на площад „Христо Ботев“, което изгоря при гръмотевична буря. Идеята точно тази величествена птица да оживее пред погледите на хората е на твореца, който е оставил и своето гордо послание в дънера на дървото „Враца – гнездо на орли“. Скулпторът, който работи като уредник в Художествената галерия „Иван Фунев“ към Регионалния исторически музей във Враца, изработва произведенията си безвъзмездно за града. Единственото, което трябва да правят от общината, е всяка година да лакират творенията му, за да може да радват хората дълги години. На Милен Иванчев са и трите фигури на животни в градинката пред сградата на Централна поща във Враца.", "date": "2019.06.25", "title": "Скулптор дълбае книги и букви върху изсъхнали дървета"}
{"url": "https://www.monitor.bg:443/bg/a/view/djanet-djeksyn-zabavih-karierata-si-zaradi-bebeto-168739", "text": "Певицата Джанет Джексън осъзнава, че кариерата й е в застой, а причината за това са грижите за двугодишния й син Иса. Въпреки това звездата е категорична, че получава „допълнителна енергия“ и “вдъхновение” от рожбата си. „Приятелите ми ме наричат „супержена“. Бог знае, че не съм. Но мисля, че това, което виждат, е енергията и това допълнително вдъхновение, което получавам от вдъхновението на Иса. Много забавих кариерата си. Дните ми бяха преполовени, за да мога да прекарам повече време с него.“, сподели пред в. The Sunday Times сестрата на покойния Майкъл Джексън. На първо място 53-годишната изпълнителка се чувства „благословена“, а не притеснена за развитието на кариерата си. „Без значение колко дълбоко вярвате, че сте изпитали тази емоция, винаги може да отидете по-дълбоко. Любовта е безгранична.“, допълни поп дивата. Припомняме, че Джексън роди сина си в началото на 2017 г.", "date": "2019.06.25", "title": "Джанет Джексън: Забавих кариерата си заради бебето"}
{"url": "https://www.monitor.bg:443/bg/a/view/dopylnitelni-ekrani-za-izpylnenieto-na-njakolko-zadachi-168800", "text": "Преди около година, стартиращата компания Mobile Pixels, подкрепяна от Масачузетския технологичен институт (MIT), набираше средства за Duo, плъзгащия се, допълнителен екран за лаптопи. Компанията отново набира средства за нещо подобно, което този път добавя два екрана към лаптопа. За Duo, Mobile Pixels проведоха две кампании за набиране на средства. В Indiegogo събра над $ 1.2 милиона в залози, докато в Kickstarter малко повече от $ 860.000. Вече носеща името Duex, приставката за втори екран отдавна се продава, като вследствие отзивите на клиентите компанията е създала Trio. Потребителите могат да избират между рамка само с един допълнителен екран, който може да бъде завъртян огледално на основния дисплей за някой, който седи отсреща или при необходимост да изберат Trio с два монитора и да разполагат с лаптоп с три екрана. Тези два допълнителни екрана могат да бъдат нагласени, за да отговарят на личните предпочитания, или да се завъртат, образувайки триъгълник от дисплеи. Може също, единият Trio екран да се плъзне настрани, а другият да се извади от рамката и да се постави на стойка в портретен формат. Mobile Pixels набира средства в Kickstarter, за производството на Trio. Цената за една рамка, една стойка и един 12.5-инчов Trio дисплей започва от $ 179, а за два монитора е $ 349. Trio Pro с един 14-инчов дисплей започва от $ 199 и $ 389 за два дисплея. Ако всичко върви по план, доставките се очаква да започнат през януари 2020 година.  ", "date": "2019.06.25", "title": "Допълнителни екрани за изпълнението на няколко задачи"}
{"url": "https://www.monitor.bg:443/bg/a/view/otchetoha-rekordno-niska-bezrabotica-vyv-varnensko-168799", "text": "За четвърти пореден месец във Варненска област се отчита спад в равнището на безработицата. Данните през май, 2019 г. сочат рекордно ниските 3% . Броят на регистрираните безработни в края на месеца е бил 6 652, с 1 097 по-малко спрямо същия  период на м.г. В сравнение с предходния месец се отчита спад на равнището на безработица с 0,3 процентни пункта, а регистрираните безработни са със 775 по-малко. Само за Варна броят на регистрираните безработните е 3 313 души. Равнището на безработица в града е 1,9%, с 0,2 процентни пункта по-ниско спрямо предходния месец. На годишна база, спрямо същия пероид на м.г., се отчита спад с 0,2 процентни пункта на равнище на безработица и с 374 безработни по-малко. На работа във Варненска област са постъпили 1 352 безработни. На първичния трудов пазар реализация са намерили 95,4% от общия брой започнали работа. През май 2019 г. продължиха и действията за устройване на работа на безработни от уязвимите групи на пазара на труда. В заетост са включени 196 младежи до 29-годишна възраст и 52 продължително безработни с регистрация в бюрата по труда над 1 година, както и 246 безработни над 50 години. През май т.г. в бюрата по труда в областта са заявени общо 1 729 работни места. На първичния пазар са обявени 1 619. Най-много -1001 от заявените работни позиции са в сферата на хотелиерството и ресторантьорството, следвани от търговията с 262 работни места, преработваща промишленост  - със 100, строителство - 88, административни и стопански дейности – 45 и др. По програми и мерки за заетост и схеми на Оперативна програма „Развитие на човешките ресурси” са обявени 110 работни места, като за всяко едно са се конкурирали средно по двама безработни.", "date": "2019.06.25", "title": "Отчетоха рекордно нискa безработица във Варненско"}
{"url": "https://www.monitor.bg:443/bg/a/view/kak-flirtuvat-zodiite-168794", "text": "На някои флиртът е в кръвта. Правят го съвсем естествено и сякаш са майстори по омайването на околните. Астрологията обаче твърди, че би могла да помогне на всеки един зодиакален знак да намери златната среда на флирта, който да помогне за намирането на голямата любов. Как става това? Вие сте самоуверени и дръзки във флирта. Нямате проблем да забършете най-якия пича в заведението и да го почерпите една напитка. Мъжете са привлечени от вашата увереност и я намират за секси. Везните, Козирозите и Овните са най-добрите знаци, с които бихте могли да имате любовно взимане-даване за една-две нощи. Но ако търсите партньор за дълга връзка, тогава флиртувайте с Близнаци, Стрелец и Водолей. Със сигурност обаче едва ли бихте имали успех със Скорпиона, който ще намери вашия директен стил на флиртуване за твърде директен. Вие сте толкова сладки,че вашият стил на флиртуване наподобява много едновремешните романтични комедии. Предпочитате по-скоро някой да ухажва вас. Вие сте много чувствени и вашият запазен знак определено е ненатрапчивото докосване по дланта. Ако искате нещо набързо, заложете на Скорпиона, Овните ири Девите. Ако пък ви се ще нещо по-стабилно, но Козирогът, Везните и Близнаците са вашите господа. Вие използвате думите, за да съблазнявате. Предпочитате да флиртувате с остроумие и език на тялото. Един от недостатъците на вашето кокетство е, че бързо може да ви стане досадно и набързо да загубите интерес. Ако търсите някой, с който да излизате месец-два, то тогава заложете на Лъвовете, Девите и Скорпионите. Ако пък ви се ще семейство, погледнете към Везните, Овните и Водолеите. Вашият флирт се събира в две думи – пленителен и грижовен. Вие сте наистина привлечени от хора, които могат да ви разкажат за техните ужасни раздели или за лошия ден, който са имали. Без да съзнавате, тази ваша състрадателна черта е доста привличаща за господата, защото ги кара да се свързват с вас на емоционално ниво. Ако искате бърз секс, потърсете Лъв, Риби или Козирог. Но нека да сме честни, вие не се интересувате от свалки за една нощ. Вие искате партньор и любим до живот. Опитайте да го намерите при Телците, Девите или Рибите. Да ви галят по егото, не е достатъчно за вас. Вие искате да бъдете възхвалявани и да получавате все повече и повече внимание. Притежавате цял чувал с флиртаджийски номера. Прям поглед, усмивка, харизматичност. Усвоили сте флирта като точна наука. Вие сте властелинът на объркващите сигнали. Една минута сте сдържани и хладни, а в друга пращате силни сексуални вибрации. Не позволявате на случайни мъже да станат част от кръга ви с обожатели. Използвате интелигентността, сексапилността и сластно притваряте очите си, докато флиртувате. Не търсите нещо набързо, но ако все пак решите да пробвате, подходящи за това господа са от зодиите Близнаци, Скорпион и Водолей. Ако пък искате нещо стабилно, тогава погледнете към Телец, Рак, Козирог или Дева. Вашият знак се ръководи от Венера, което означава, че поназнайвате това онова за флирта, любовта и романтичните жестове. Вие сте флиртаджийка по природа и използвате чар, харизма и красота, за да постигате любовните си цели. Ак оне ви се забърква сериозно с някого, то тогава мъж Телец, Везни или Овен е идеален за вас. Ако пък сте на другия полюс с желанията си, тогава подходящите партньори са сред Близнаци, Лъв и Водолей. Вие сте господарят на флирта със своята наситена сексуалност, чувствителност и явна палавост. Наслаждавате се на флирта толкова много, че дори няма значение дали ще доведе до нещо или ще остане в границите само на кокетството. На вас ви е приятно да гледате сластно, да пускате секси усмивки или да докосвате прелъстително. Ако искате секс за една нощ, потърсете го при Телец, Стрелец или Овен. Ако пък ви се ще да се видите като булка, младоженецът е от зодиите Риби, Рак или Козирог. Обичате приключенията, риска, обичате да се забавлявате, да флиртувате. Винаги сте готови да разкажете увлекателна, провокативна и невероятна история, чувството ви за купон е заразително и атрактивно. Притежавате талант да раздразвате елегантно сетивата на обекта ви на желание. Всичко, което трябва да направите, е да го докоснете спонтанно, но чувствено. Ако искате да направите чудеса сред чаршафите, заложете на господа Стрелци или Скорпиони. Ако искате да се отдадете и емоционално, тогава погледнете влюбено към Везни, Близнаци и Лъв. Имате много прям и искрен начин на флиртуване. Вие сте много истински, но понякога сте леко резервирани. Карате мъжете наистина да искат да разберат какво стои зад вашата спокойна, хладнокръвна и сдържана фасада. Не бихте флиртували с някой, който наистина не ви интересува. Но когато намерите желание за флирт, вие имате склонност да приглаждате косата си или леко да докосвате различни части на тялото си, изпращайки съобщението, че сте ок с мъжа отсреща. Ако търсите мъже само за секс, изберете Овен, Рак или Везни. За връзка ви трябват партньори Телец, Скорпион или Дева. Обичате да флиртувате, защото това показва вашата харизма. Вие може да флиртувате наведнъж с цяла група мъже благодарение на вашата брилянтност, шантаво чувство за хумор и страст. Обичате да изненадвате хората и сваляте преградите им с кокетството си. Ако искате нещо несериозно, обърнете се към Скорпион, Риби или лъв. Ако искате да си намерите другарче обаче, тогава Близнаци, везни и Стрелец са вашият избор. Когато стане дума за флиртуване, е много трудно да се разбере къде свършва фантастичният и къде започва истинският ви образ. Вие сте доста срамежливи, затова когато флиртувате влизате в роля, която ви помага да преодолеете своята стеснителност. Дори и да не сте казали една дума, хората ще ви забележат и сами ще гравитират около вас. Вие сте като вълшебен магнит – мистериозни, чувствени и чувствителни. Ако искате бърза забава, доверете се на Телец, Везни или Водолей. Но ако искате да намерите своя мистична половинка, тогава се вгледайте в Рак, Скорпион или Козирог.", "date": "2019.06.25", "title": "Как флиртуват зодиите"}
{"url": "https://www.monitor.bg:443/bg/a/view/aleksandra-kostova-ot-malka-sym-pochitatelka-na-petja-dubarova-168752", "text": "Младата актриса Александра Костова, която дебютира в кино средите в ролята на малката дъщеря на Юлиан Вергов в „Маймуна“, призна, че препрочита стиховете на Петя Дубарова на фона на въртящата се вече камера за новия български филм, посветен на поетесата. Това не е първа среща за 18-годишното момиче с творчеството на Дубарова. Нещо повече, тийнейджърката разкри, че още от малка е неин почитател. „Когато четеш нейната поезия, не можеш просто ей така да минеш през нея, трябва да я преживееш“, обяснява Костова. В „Петя на моята Петя“ тя ще влезе в ролята на девойката Петя Монова. Или иначе казано – това е Петя Дубарова в съвремието. казва още Костова. Клапата на „Петя на моята Петя“ щракна преди около седмица в Бургас, а в ролята на истинската Петя Дубарова ще видим актрисата Алиса Атанасова. Относно снимачният процес, в който Александра си партнира с актьори от ранга на Юлиан Вергов и Васил Банов, тя обяснява, че понякога изпитва страх да застане до утвърдените си вече колеги. Въпреки това на сета всички я третират като равноправен актьор, който е дошъл, за да си свърши работата. „Извън снимачната площадка обаче хората са толкова готини и забавни! Много се забавляваме, ходим да хапваме след снимки край морето, разхождаме се, смеем се. Времето, прекарано заедно без значение къде, е много хубаво“, признава още младата надежда на българското кино.", "date": "2019.06.25", "title": "Александра Костова: От малка съм почитателка на Петя Дубарова"}
{"url": "https://www.monitor.bg:443/bg/a/view/poroj-i-gradushka-razrushiha-pytishta-v-obshtina-satovcha-168798", "text": "Проливни дъждове и градушка са нанесли сериозни щети на земеделската реколта и пътищата в община Сатовча, съобщи БНР. В няколко населени места в общината тютюневата реколта е унищожена заради паднала градушка. По данни на кмета Арбен Мименов най-сериозни са пораженията върху третокласната пътна мрежа в общината. Той посочи, че в много участъци пътищата са бил затворени заради свличане на земни маси. Заради тежката ситуация в общината по спешност са сформирани екипи и е мобилизирана тежка техника за почистване и укрепване. Разрушена е една от лентите по единствения път, който свързва пет села - Боголин, Вълкосел, Годешево, Слащен и Туховища. Областното поделение на Агенция \"Пътна инфраструктура\" вече е сезирано за случая. Все още не е обявена бедствена ситуация в общината. Кметът обаче очаква спешна намеса на Пътната агенция. Предстои инженери да изготвят протоколи и да възложат на поддържащата фирма спешни мерки за отстраняване на засегнатите участъци.", "date": "2019.06.25", "title": "Порой и градушка разрушиха пътища в община Сатовча"}
{"url": "https://www.monitor.bg:443/bg/a/view/muzikalnata-industrija-pogva-sajtovete-za-strijm-ripping-168769", "text": "Музикалната индустрия предприе първите по-сериозни мерки срещу сайтовете, позволяващи на потребителите да конвертират записи във формат, удобен за пиратски даунлоуд от платформи като Spotify и дори YouTube. Това става ясно, след като германската асоциация, чрен на IFPI (Международната федерация на звукозаписната индустрия) сключи извънсъдебно споразумение с един от най-популярните сайтове в сферата – Convert2MP3. Според документите, операторът ще трябва да изплати солидни финансови компенсации заради нарушените авторски и сродни права, както и да преустанови дейността на всички сайтове, които са негова собственост. Преди това споразумение съдът в Германия бе постановил временна обезпечителна мярка срещу Convert2MP3 предвид доказателствата, че предлаганата от сайта услуга заобикаля технологичните мерки за защита на лицензирано музикалното съдържание използвайки нелегален софтуер. Успешният изход на това дело изпраща ясен сигнал към другите подобни сайтове, че трябва да спрат да нарушават закона, защото в противен случай рискуват съдебно преследване.”, коментира главният изпълнителен директор на IFPI Франсес Муур. Стрийм риппинг сайтовете като Convert2MP3 позволяват извличане чрез специализиран софтуер на аудио-файлове от лицензирани аудио-визуални продукти – обикновено от стрийминг платформи за музикално видео, както и тяхното сваляне и записване във формат MP3. Тези сайтове се възползват от активния трафик и генерират печалби от реклами, без да плащат дължимото на правоносителите. „Акцията срещу Convert2MP3 е част от глобалната стратегия на музикалната индустрия за борба срещу пиратските сайтове. Дейността на Българска асоциация на музикалните продуценти (БАМП) е част от тази стратегия и предвижда предприемане на съответни правни действия срещу нарушителите онлайн, достъпни от България“, уточняват от родната асоциация. Новината за свалянето на Convert2MP3 – който преброи над 684 милиона посещения само в последната година, идва броени дни, след като звукозаписната федерация състави Кодекс на най-добрите практики в музикалния бизнес. Документът има за цел да предотврати манипулирането на стрийминга, както и да смекчи пазарните последици от него. Всички създатели на музика - от изпълнители и автори на песни, до лейбъли и издатели и отвъд тях, трябва да бъдат възнаградени справедливо за тяхната работа и инвестиции.“, коментираха в официално изявление от IFPI.", "date": "2019.06.25", "title": "Музикалната индустрия погва сайтовете за стрийм риппинг"}
{"url": "https://www.monitor.bg:443/bg/a/view/85-signala-sled-burjata-v-plovdiv-i-regiona-do-pojarnata-168787", "text": "На 85 сигнала са реагирали в понеделник вечерта огнеборците от Пловдив в областния център и областта по време и след бурята. 22 от сигналите са били за района на Стамболийски, а останалите са били получени на спешния телефон за адреси в областния център. Това  съобщи директорът на Регионалната дирекция „Пожарна и аварийна безопасност” в Пловдив комисар инж. Георги Мангараков. Той уточни, че при ураганния вятър, придружен със силен дъжд и градушка, няма пострадали хора. „Имаме сигнали за паднали, вследствие на бурния вятър, 61 дървета. Отнесен е част от покрив на жилищна  сграда. Имаше наводнено помещение във Втора градска болница”, каза той за Агенция Монитор. Повечето от падналите дървета са се стоварили върху паркирани под тях автомобили, но все още няма данни колко коли са пострадали. Хората от жилищния блок в центъра на Пловдив, чийто покрив бе отнесен частично от силния вятър, не са били евакуирани. Разчистването на отломките и на падналите дървета продължава и във вторник.", "date": "2019.06.25", "title": "85 сигнала след бурята в Пловдив и региона до Пожарната"}
{"url": "https://www.monitor.bg:443/bg/a/view/pss-izbjagvajte-planinskite-prehodi-zaradi-loshoto-vreme-168797", "text": "Планинската спасителна служба (ПСС) при БЧК съветва всички любители на планината да избягват да предприемат преходи, особено във високите части. От службата препоръчват туристите да следят прогнозата за времето и да се съобразяват с нея при излизане в планината, да са добре екипирани, да спазват предварително уточнения маршрут и да носят в себе си заредени мобилни телефони. В случай на гръмотевична буря от ПСС предупреждават да се избягва движение по била и ръбове, както и пресичане на големи открити пространства. Важно е да се стои на разстояние от изолирани дървета, големи метални предмети, далекопроводи, реки и водни басейни. Препоръчително е също така да се спазва дистанция един и друг. От ПСС уточняват, че ако все пак изчакаме преминаването на бурята, е добре да спрем на безопасно място, като се избягват единични дървета, постройки, необезопасени с гръмоотвод, извори или водни басейни. Те съветват още да се стои на 10 метра от по-големи метални предмети, както и да бъдем в седнало положение със събрани стъпала, коленете обхванати с ръце.", "date": "2019.06.25", "title": "ПСС: Избягвайте планинските преходи заради лошото време"}
{"url": "https://www.monitor.bg:443/bg/a/view/povdignaha-obvinenija-na-chetirima-ot-zadyrjanite-za-sbivaneto-v-rozino-168792", "text": "Районната прокуратура в Карлово привлече като обвиняеми четирима мъже за хулиганство и незаконно държане на огнестрелно оръжие. Те са част от задържаните за сбиването в карловското село Розино, съобщиха от пресцентъра на институцията. Четиримата обвиняеми - С.М. /30 г./, А.С. /32 г./, И.С. /24 г./ и А.С. /47 г./, са задържани за срок от 72 часа с постановление на наблюдаващия прокурор, като предстои Районната прокуратура да внесе искане в съда за определяне на мярка за неотклонение \"задържане под стража\" спрямо тях. Продължават процесуално-следствените действия - разпити на свидетели, експертизи за характера на нанесените телесни повреди на пострадалите и др. По същия случай, за срок от 24 часа по Закона за МВР, са били задържани и други лица, като на част от тях са съставени актове по Указа за борба с дребното хулиганство, които се разглеждат от Районния съд в Карлово, а останалите са разпитани като свидетели и освободени. Предстои наблюдаващият прокурор да извърши преценка за привличане и на други лица към наказателна отговорност, се посочва в съобщението.", "date": "2019.06.25", "title": "Повдигнаха обвинения на четирима от задържаните за сбиването в Розино "}
{"url": "https://www.monitor.bg:443/bg/a/view/bnt-prodyljava-da-snima-stani-bogat-168735", "text": "Българската национална телевизия продължава да заснема епизоди от обичаното от поколения зрители предаване „Стани богат“, научи „Монитор“. Това стана ясно броени дни след като в медийното пространство се завъртя слухът, че е вероятно шоуто да стартира до месеци в ефира на Нова телевизия. Според неназован източник ръководството на частната телевизия води преговори с Endemol, които държат лиценза за „Стани богат“, като е вероятно Ники Кънчев да се завърне в ролята на водещ от декември или март. Въпреки това камерата за предаването се върти и в момента под шапката на обществената медия, като Последната порция епизоди бяха заснети в неделя и понеделник, като кастингите за присъствие в публиката продължават. „Имаме заснети епизоди. Според сегашната програмна схема, „Стани богат“ ще се завърне по БНТ от 9 септември“, обясниха пред „Монитор“ от „Сан Стефано“ 29. Окончателно съдбата на шоуто в ефира на БНТ обаче ще стане ясна след 5 юли, когато ще бъде посочен новият генерален директор на телевизията. бяха подали документи в СЕМ за оглавяване на медията. Регулаторът обаче не допусна един от тях – водещият Къци Вапцаров, до конкурса. „Комисията констатира несъответствие с изискването на чл.26, т.2 от ЗРТ, а именно, че при проверка в Търговския регистър е установено, че лицето е вписано като едноличен собственик и управител на няколко дружества“, гласеше част от становището на СЕМ по казуса. По-късно от конкурса отпадна и Радослав Главчев. Сред останалите кандидати за шеф на БНТ са Емил Кошлуков (той изпълнява временно длъжността и сега), Сашо Диков, Стоил Рошкев, Сашо Йовков, Никола Тодоров, Явор Симов. Припомняме, че „Стани богат“ смени телевизионното си семейство през пролетта на 2018 г. С известни прекъсвания предаването се излъчва по Нова тв до 2014 г., когато от медията обясняват, че рейтингът му не е достатъчно висок, за да оправдае присъствието си в програмната схема.", "date": "2019.06.25", "title": "БНТ продължава да снима „Стани богат“"}
{"url": "https://www.monitor.bg:443/bg/a/view/cigulkata-na-paganini-shte-zvuchi-v-doma-na-kulturata-168790", "text": "Заради прогнозите за интензивни валежи и във вторник вечерта в Пловдив концертът „Звукът на Страдивариус” ще бъде преместен от Античния театър на сцената на Дома на културата „Борис Христов”, съобщиха от общината. Причината е, че музикалните инструменти са на по 300-400 години и струват милиони евро. Решението е продиктувано от необходимостта да се съхранят безценните музикални инструменти от епохата на Страдивариус, за които е немислимо да бъдат изложени на неблагоприятни метеорологични условия, казват организаторите на фестивала „Opera Open”. Билетите ще важат без заверка, а като комплимент за причиненото неудобство, зрителите ще  получат бонус ваучери за 50% отстъпка за заглавие по избор от програмата на фестивала. Интересът към „Звукът на Страдивариус” е огромен, защото в рамките на концерта меломаните ще чуят звука от цигулката „Страдивариус” от 1729г., на която е свирил самият Паганини. В наши дни музикалният инструмент е в ръцете на виртуоза Разван Стойка, който ще гостува за втори път в Пловдив. След 2017г., когато бе първото участие в Пловдив на 12-те инструмента от времето на италианския лютиер Антонио Страдивариус, музикантите от Камерата Страдивариус Оркестър от Холандия ще свирят отново пред пловдивската публика. Техният концерт е част от програмата на фестивала „Opera Open” и бе предвиден за 25 юни т.г. на Античния театър. Вторият концерт в Пловдив на Разван Стойка и музикантите от Камерата Страдивариус Оркестър от Холандия е с нова концертна програма, съобщи директорът на пловдивската Опера доц. Нина Найденова. Старинните инструменти са застраховани за милиони евро. Точната им стойност обаче се пази в тайна.  „Opera Open” е с 35-годишна традиция и събира многоезична публика на своите представления в Пловдив. 35% от публиката на фестивала е чуждестранна. И ако преди 5 години фестивалът е бил посещаван от около 5 000 зрители за месец, то в последните 2 години над 20 000 са зрителите за един месец на представленията от „Opera Open”. Затова и тази година програмата е по-разширена. Гала откриването бе на 8 юни, а закриващият спектакъл ще бъде на 30 август с „Аида” на Верди с участието на прочутия български баритон Кирил Манолов.", "date": "2019.06.25", "title": "Цигулката на Паганини ще звучи в Дома на културата"}
{"url": "https://www.monitor.bg:443/bg/a/view/predi-ks-ataka-syshto-iska-subsidite-za-partiite-da-bydat-silno-reducirani-168789", "text": "\"Атака\" също са за намаляването на субсидиите за партиите и те да бъдат силно редуцирани. Това заяви Десислав Чуколов от \"Атака\" преди началото на коалиционния съвет в МС между ГЕРБ и патриотите. Той даде да се разбере, че не са съгласни с идеята на ДПС за външно финансиране и намекна, че това ще отвори врата за намеса и лобизъм. \"Представете си, излизам от трибуната да чета: Този закон е с любезното съдействие на еди кой си.. \", каза той. Малко след него, на влизане в МС, лидерът на НФСБ Валери Симеонов заяви , че различията по темата с размера на субсидиите може да създаде проблем в управленската коалиция. Според него трябва да се вземе разумно и колективно решение, като даде да се разбере, че темата трябва да се отложи във времето, защото са нужни повече консултации. Не отговори обаче колко трябва да е партийната субсидия.", "date": "2019.06.25", "title": "Преди КС: \"Атака\" също иска субсидите за партиите да бъдат силно редуцирани (ОБНОВЕНА) "}
{"url": "https://www.monitor.bg:443/bg/a/view/3-mlrd-investirani-v-imoti-v-gyrcija-ot-januari-do-mart-168788", "text": "3 млрд. евро са били инвестирани от чужди граждани в имоти (в покупка, строителство или обновяване) в Гърция през първото тримесечие на годината, сочат данни на Централната банка на страната, цитирани от „Катимерини”. Притокът на чужди капитали в сектора отчита ръст от 130% на годишна база, отбелязва изданието. През миналата година инвестициите възлизат на 1,3 млрд. евро, като 665 милиона от тях са били изхарчени директно за покупка на имоти от чужденци, а останалите са вложени в строителството или реконструкция на съществуващи недвижими имоти. Сумата е над 2 пъти по-голяма от предходната 2017 г., когато в страната граждани от други страни инвестираха в имоти 500 млн. евро. Местни брокери смятат, че бумът се дължи до голяма степен на ниския праг, само 250 хил. евро, за получаване на разрешение на пребиваване в Гърция на граждани от трети страни срещу инвестиция. Според най-новите данни от началото на годината до 4 юни броят на издадените разрешителни е вече 645. При сегашния темп се очаква, че до края на декември те да станат около 1550, което е малко повече от 2018 г., когато са били 1400 или с 46% повече в сравнение с 2017 г. Програмата „Златна виза” започна да функционира  средата на 2013 г. и до началото на юни 2019 г. са издадени общо 4537 разрешителни на инвеститори", "date": "2019.06.25", "title": "€3 млрд. чужди инвестиции в имоти в Гърция от януари до март"}
{"url": "https://www.monitor.bg:443/bg/a/view/kardi-bi-broi-500-000-za-detsko-parti-168721", "text": "Скоро дъщеричката на изпълнителите Карди Би и Офсет ще навърши годинка, поради което двойката е решила да похарчи колосална сума за повода. След като наскоро рапърката обяви, че партито за рождения ден на бебето й излиза 400 000 долара, сега стана ясно и какъв ще е подаръкът. Карди и Офсет броиха още 100 000 долара за бижу от бяло злато с диаманти, вдъхновено от любимото телевизионно шоу на малката Кълчър - Word Party. Рожденият ден на момиченцето е на 10 юли, така че звездните родители имат още време за покупки. Голямата сума провокира част от феновете да коментират, че това пилеене на пари не е оправдано, тъй като много деца имат нужда от финансова помощ, докато Кълчър дори няма да си спомня своя първи рожден ден. През май месец Карди Би си навлече гнева на последователите си в социалните мрежи с подобен казус. Тогава тя съобщи, че е платила 80 000 долара за аксесоари за своето бебе и не се притеснява да се хвали с покупката, тъй като „си е скъсала за*ника от работа“. Изпълнителката на Bodak Yellow написа следното: „Току-що изръсих цяла торба пари за дъщеря си, защото лошите к*чки се глезят. Да, хваля се, защото си късам за*ника от работа“.", "date": "2019.06.25", "title": "Карди Би брои $500 000 за детско парти"}
{"url": "https://www.monitor.bg:443/bg/a/view/topmafiot-izbjaga-ot-zatvora-168785", "text": "Италианският мафиот Роко Морабито, един от босовете на калабрийската мафия ндрангета, избяга от затвор в Уругвай, където очакваше екстрадиция в Италия, съобщи уругвайското вътрешно министерство, цитирано от ДПА. Заедно с Морабито от затвора в Монтевидео са избягали още трима престъпници. Според ведомството 4-мата са успели да излязат през покрива на сградата. После нахлули в апартамент на съседна сграда, откраднали пари от жена, живееща там, но не я наранили. 52-годишният Морабито бе арестуван през 2017 т. в Уругвай и бе наречен от тогавашния вътрешен министър на Италия Марко Минити \"беглец номер едно\" от ндрангетата. Той бе издирван от 1994 г. и имаше 30-годишна задочна присъда за участие в престъпна организация, за трафик на кокаин и за други сериозни престъпления. Екстрадицията му се забави, защото той я обжалваше пред уругвайския върховен съд. Италианският вицепремиер Матео Салвини заяви, че е възмутен от бягството на опасния мафиот. ", "date": "2019.06.25", "title": "Топмафиот избяга от затвора"}
{"url": "https://www.monitor.bg:443/bg/a/view/armijata-trygva-na-komedijno-turne-168765", "text": "В разгара на лятото театър „Българска армия“ по традиция тръгва на национално турне из страната с едни от най-гледаните комедийни спектакли на сезона – „Арсеник и стари дантели“, „Ножица трепач“, „Да разлаем кучетата“ и „Черна комедия“. Рейдът стартира на 25 юни във ФКЦ – Варна с комедията „Арсеник и стари дантели“. Двучасов смях с чудатите членове на семейство Брустър очаква публиката в Бургас, Елхово и Сливен съответно на 26, 27 и 28 юни. В криминалната пародия участват Гергана Данданова, Радосвета Василева, Асен Кобиларов, Тигран Торосян, Милен Миланов, Веселин Ранков, Мирослав Пашов, Иван Налбантов, Луизабел Николова, Симеон Дамянов, Александър Дойнов, Йордан Алексиев и Калин Иванов. На 1 и 2 юли в Търговище и Карлово идва хитовата комедия „Ножица трепач“ - опустошително забавление, в което публиката активно участва заедно с актьорите Ненчо Илчев, Веселин Ранков, Иван Радоев, Георги Къркеланов, Гергана Данданова, Стефания Колева и Сашо Дойнов. На 3, 4 и 5 юли към комедийното турне в Свищов, Габрово и Сапарева баня се присъединяват Васил Михайлов, Иван Налбантов, Стефка Янорова, Георги Кадурин, Анастасия Ингилизова, Веселин Анчев, Тигран Торосян, Асен Кобиларов, Милен Миланов, Мирослав Пашов и Борислав Стоилов. Заглавието „Да разлаем кучетата“ гарантира забавление и смях с пословичното българско остроумие на героите в едно „голямо село”. Летните усмивки продължават на 8 и 9 юли с една ужасно смешна пиеса, която се разиграва...на тъмно: „Черна комедия“ от Питър Шафър. Какво се случва, когато „тъмното“ е „светло“, а светлината се превърне в мрак? Публиката в Русе и Плевен ще узнае това с помощта на актьорите Луизабел Николова, Веселин Анчев, Анастасия Ингилизова, Владислав Виолинов, Евелин Костова, Моню Монев и куп щури ситуации, разкриващи на какво е способен човек, който предполага, че в тъмното никой не го вижда...  ", "date": "2019.06.25", "title": "„Армията“ тръгва на комедийно турне"}
{"url": "https://www.monitor.bg:443/bg/a/view/cik-smiljana-nitova-krysteva-shte-zaeme-mjastoto-na-elena-joncheva-v-parlamenta-a-anna-slavova-na-petyr-vitanov-168791", "text": "ЦИК обяви Смиляна Нитова- Кръстева за народен представител от 29 изборен район- Хасковски и Анна Славова за депутат от 25 изборен район- София. Това сочи справка на сайта на комисията. Кръстева заема мястото на избраната за евродепутат от листата на БСП Елена Йончева, а Анна Славова на Петър Витанов, който също бе избран за депутат в следващия Европейски парламент. Решенията са взети от ЦИК на 24 юни.", "date": "2019.06.25", "title": "ЦИК: Смиляна Нитова- Кръстева заема мястото на Елена Йончева в парламента, а Анна Славова на Петър Витанов"}
{"url": "https://www.monitor.bg:443/bg/a/view/megasriv-v-telekomunikaciite-v-holandija-168783", "text": "За голям телекомуникационен срив в Холандия пишат световните медии. Вчера в страната за период от 4 часа бяха спрени фиксирани и мобилни телефонни линии. Не работеха номерата на спешните служби, включително и телефон 112, което на практика направи повикването служби като полиция, пожарна и \"Спешна помощ\" невъзможно, информират АФП, АП и \"Ройтерс\".   Прекъсването продължи няколко часа, засягайки мрежата на националния оператор Royal KPN NV. За телекомуникационната криза операторът съобщи чрез социалните мрежи. От там не са сигурни какво точно е причинило прекъсването. Не ставало дума обаче за кибератака. Заради срива полициите в страната излязоха по улиците, така че да бъдат по-близо до хората при нужда. От Министерството на правосъдието призоваха телекома да възстанови услугите възможно най-скоро. Това не можело и не трябвало да се повтаря. Проблем се оказа връзката с екипите на \"Спешна помощ\". Хората трябвало при проблем сами да стигнат до здравни заведения, защото не можели да извикат линейка. \"Ако се нуждаете от незабавна медицинска помощ, отидете в болницата сами\", казаха от правителството на страната. Прекъсването наложи и засилване на мерките за сигурност - военни полицай бяха съсредоточени на жизненоважни места като летища. Прекъсването започна около 16 часа местно време, 17 часа българско време. Аварията беше отстранена след 4 часа - около 20 часа местно време, 21 часа българско време. Телекомът работи за установяването на причините, довели до срива.", "date": "2019.06.25", "title": "Мегасрив в телекомуникациите в Холандия"}
{"url": "https://www.monitor.bg:443/bg/a/view/semeen-skandal-sruti-rejtinga-na-boris-djonsyn-168784", "text": "Досегашният фаворит за председателския пост в Консервативната партия на Великобритания - Борис Дожнсън вече отстъпва на опонента си Джеръми Хънт, съобщи радио \"Свободна Европа\". Сривът в популярността на Джонсън се наблюдава през последните два дни - след скандала, свързан с личния му живот, заради който апартаментът, където политикът живее с приятелката си, беше посетен от местната полиция. В четвъртък той победи в заключителния тур от гласуването на консерваторите в Камарата на общините, което определи двамата претенденти за лидерския пост в партията. След вота Джонсън се прибрал вкъщи, а скоро след това съседите чули крясъци и тропане на падащи предмети. Заради бурния скандал съседите подали сигнал в полицията. В публикации от следващия ден се казва, че 31-годишната Кери Саймъндс, с която политикът живее откакто напусна съпругата си, е крещяла \"не ме докосвай\" и \"махай се от дома ми\". В интервю за Sky News другият претендент за лидер на консерваторите - Джереми Хънт, призова Джонсън да не избягва темата, а да отговаря на въпросите, задавани от обществеността. От това кой от двамата ще оглави партията зависи в голяма степен съдбата на Брекзит. Името на новия британски премиер ще стане известно на 23 юли, предаде Ройтерс, като се позова на съобщение на Консервативната партия. Гласуването по пощата на 160-те хиляди партийни членове за това кой да смени Тереза Мей като лидер на партията - Борис Джонсън или Джереми Хънт, ще приключи на 22 юли и победителят ще бъде обявен на следващия ден.", "date": "2019.06.25", "title": "Семеен скандал срути рейтинга на Борис Джонсън (ОБНОВЕНА)"}
{"url": "https://www.monitor.bg:443/bg/a/view/sedmica-predi-jytvata-v-dobrudja-ochakvat-10-po-slaba-rekolta-168713", "text": "10-15% по-ниски добиви от пшеница в национален мащаб прогнозира проф. д-р Иван Киряков, завеждащ отдел „Селекция на зърнено-житни и бобови култури“ в Добруджанския земеделски институт край Генерал Тошево. „Добивите ще зависят от това кога са поникнали - през есента или през пролетта, до каква степен са братили растенията и дали зимното засушаване не е нанесло щети. Тази стопанска година бе много лоша. Поне от 3 десетилетия Да не забравяме, че и през есента имаше екстремно засушаване и посевите поникнаха много нарядко. В края на март и началото на април имаше критичен период, когато дори и късно поникналите пшеници започнаха да изсъхват и да жълтеят. Само още седмица и загубите щяха да са драстични. За щастие дъждовете помогнаха посевите да се съвземат, а валежите през май - за доброто им развитие. Житата обаче, които поникнаха късно, не успяха да братят достатъчно и останаха силно разредени“, коментира специалистът. Около 500 кг пшеница от декар ще е добивът от пшеница тази година в Добруджа, твърдят земеделски производители. Като се има предвид, че по принцип те прибират в хамбарите по 800-900 кг/дка. Стопаните, които са третирали нивите си 3 пъти с фунгициди, ще имат добро качество на зърното. казват още фермерите. Около 550 кг жито от декар е очакваният среден добив от пшеница, смятат от Областната дирекция „Земеделие“ в Добрич. Оттам твърдят, че 50 на сто от пшеницата е в много добро състояние, 45% - в добро и едва 5 процента - в средно. Костадин Костадинов-председател на Националната асоциация на зърнопроизводителите, съветва прогнозите да са реални. „Годината не беше добра, на много места стопаните са разорали посевите си с пшеница. Не мисля, че ще успеем да приберем реколта, колкото миналогодишната. Количествата ще са по-малки”, уточни той. Според Радослав Христов, председател на Тракийската асоциация на зърнопроизводителите, в района посевите от пшеница са в много добро състояние и може да се очакват дори по-високи добиви спрямо 2018-та. „Ще произведем приблизително, колкото миналата година. Дори залагам от 3 до 5 процента отгоре”, прогнозира той. У нас жътвата започва с около две седмици по-рано, специалистите своята продукция. Що се отнася до цените на зърното от тазгодишната жътва, то пазарът - както в Черноморския басейн, така и в световен мащаб, се определя от зърнопроизводството в Украйна, Русия и Канада. Тази година в Украйна са засети 150 млн. декара с пшеница, очаква се произведеното количество хлебно зърно да е около 50 млн. т. Прогнозите и за Русия са за много добри добиви. Жътвата в Добруджа се очаква да тръгне в периода 2-5 юли. Падналите напоследък дъждове няма да се отразят на качеството, категорични са производителите. Единственото могат да забавят началото на прибирането на реколтата.", "date": "2019.06.25", "title": "Седмица преди жътвата: В Добруджа очакват 10% по-слаба реколта"}
{"url": "https://www.monitor.bg:443/bg/a/view/chetiri-oblasti-pod-risk-ot-poroi-i-gradushki-168786", "text": "Опасни летни бури с краткотрайни порои, бурен вятър и гръмотевици се очакват днес. В областите Велико Търново, Габрово, Ловеч и Враца валежите ще са най-силни и количествата за 24 часа ще гонят 50-60 литра на квадратен метър. В сила е оранжев код за опасно време. Температурите през деня - между 27 и 32 градуса. В сряда ще вали, но вече с по-голяма честота и интензивност в южната половина на България. В четвъртък преваляванията временно ще спрат. Ще се повишат леко и температурите и средните максимални ще надхвърлят 32-33 градуса.", "date": "2019.06.25", "title": "Четири области под риск от порои и градушки"}
{"url": "https://www.monitor.bg:443/bg/a/view/daniela-kuceva-decata-ni-pazjat-duha-na-rodopite-pri-nas-uchitelite-sa-na-pochit-168751", "text": "Не се приемам за герой, просто преподавам на разбираем език, казва учителят по биология от СУ „Христо Ботев“ в с. Чепинци - В никакъв случай не се приемам за национален герой. Нито за феномен. Странни са ми дори суперлативите, които получавам. Аз съм един обикновен български учител. Не съм направила нещо кой знае какво. Затова съм развълнувана от всички интервюта, които давам. - Такъв успех може да постигне всеки един учител и ученик благодарение на упоритост и труд, на последователност. Това са и нещата, които един учител трябва да следва в работата си. И да работи в името на децата. - Това е втори задължителен предмет от матурите, който се избира по желание от учениците. Така че те сами са решили да се явят на такъв изпит и са преценили, че са силни в тази област. - Това са деца като всички други. Работя с тях от 5-и клас. Знаете, че живеем в село и общо взето тук всички се познаваме. Затова и знам на какво да наблегна в обучението на децата. Виждам къде са пропуските им, кои са слабите им места. Нищо различно от това, което вършат другите колеги. - Знаете в какъв район живеем. Тук хората са изключително трудолюбиви. Затова и децата знаят, че всичко се постига с много труд и постоянство. Убедени са и че мечтите им ще станат реалност само с много работа. Пазят ценностите. Това е и ролята на родителите, на семейството. Децата знаят, че трябва да уважават и слушат учителя. Учениците ме уважават, усещам го. В началото на часа събирам телефоните им и така мога да работя спокойно. Всички имат тетрадки и учебници. Разбира се, има моменти, в които се шегуваме, но това не пречи на същинската работа в час.  - Тук родителите имат доверие на учителите. Извоювали сме това. Затова се работи много. Доказали сме, че децата са в добри ръце и че това, което учителят прави, е най-доброто за децата. И ако видя, че се появи проблем при някой ученик, което не е нещо необичайно за тяхната възраст, веднага сигнализирам на учителите, на класния ръководител на детето, на родителите. Така се вземат веднага мерки. Никога обаче родител няма да застане срещу учител. Ценностната система в нашия край все още я има. - Точно така. Традициите, които са запазени, са важни. Аз също съм учила в това училище. Разбира се, съвременните деца имат други интереси. Но учителят е този, който трябва да ги напътства във всичко, което се случва около тях. Когато се работи в екип, се постигат резултати. Важно е микроклиматът в училище да е ниво, тогава нещата се получават. Това, че тази година моите деца са най-добри по биология, не ме прави различна. - Когато децата ми се обадят, че са приети в някое учебно заведение, след като завършат. Това е важно за мен - че съм била старт в живота им, че съм ги мотивирала. Първата крачка е направена, после всичко е в техните ръце. - Точно така. Виждате, че в едно селско училище може да се постигнат добри резултати. Не съм привърженик на новите технологии. Не мисля, че таблетите помагат за успеха. - За това си има компетентни хора, които да преценят. Аз си върша работата и това, което се изиска от мен. Няма нужда от някакви особени методи. В нашето училище също имаме добра база - разполагаме с микроскопи, децата сами подготвят макети на различни клетки, на ДНК. Поощрявам ги, че могат да се справят, дори и да не са се представили отлично. Но ако имат пропуски, им казвам следващия път да проявят малко повече старание. Не е всичко даром, а на децата в последно време започна да им се дава всичко наготово и да го получават на момента. А нашите деца знаят, че това става с много работа. - Признавам, че ме боли. Чувам какво се случва в други градове и съм благодарна, че работя в такова училище. Болно ми е за колеги, защото има такива, които учениците им дори не ги поздравяват на улицата. Това тук не може да се случи, но всичко идва от възпитанието в къщи. Всичко е комплексно - родителят, учителят и училището трябва да са екип. Работата е екипна, ако някъде куца, нещата не се получават. - Да си призная, направо ме е страх да гледам новини. Като че ли все се търси лошото. И затова ми е странно, че сега ме търсят непрекъснато от медии, а всъщност то е за хубаво. Искат да представят добрия пример, но като че ли отвикнахме от това. Не знам защо. - Да, имат. Виждате сега на какво подражават. - Така е, притеснява ме това. Но децата просто не са мотивирани. Това е защото са видели, че при някои нещата се случват по лесния начин и започват да подражават. Но не при всеки това се получава. И когато някой се труди, другите му се подиграват. Но пък аз ги насърчавам. Нашите деца са срамежливи и искам да им покажа, че са конкурентноспособни, че не се различават от останалите. - Когато се осъзнаем, че на една държава й трябват образовани хора. Тогава нещата ще се променят. - Не, не само от това. Трябва и самите родители да наложат някакъв контрол над децата си, за да се случат нещата. Не всичко е от учителите. Технологиите не са пътят на промяната. Според мен е добре и да се освобождават отличници от матура. Поне аз така смятам. Много са нещата, които трябва да се променят в училището като цяло. Даниела Куцева има 23 години стаж в СУ „Христо Ботев“, с. Чепинци Завършила е биология в ПУ „Паисий Хилендарски“ Тя подготви учениците, които изкараха среден успех 5,66 на матурата по биология и бяха определени като изненадата на изпитите тази година", "date": "2019.06.25", "title": "Даниела Куцева: Децата ни пазят духа на Родопите, при нас учителите са на почит"}
{"url": "https://www.monitor.bg:443/bg/a/view/koalicionnijat-syvet-reshava-za-partijnite-subsidii-168742", "text": "Коалиционният съвет между ГЕРБ и „Обединени патриоти“ се събира днес в МС при премиера Бойко Борисов, за да обсъждат бъдещето на партийните субсидии. Самият Борисов обяви преди дни от Брюксел, че ще свика такъв след призивите на патриотите да се изчака с решението. Лидерът на НФСБ Валери Симеонов поиска темата да бъде дискутирана в по-широк формат. Именно недоволството на коалиционните партньори бе и причината в петък поправките в бюджета, където бе разписано финансирането на партиите от държавния бюджет да се свие рязко от 11 на 1 лев, да не бъдат разгледани и да минат през пленарна зала с техническите аргументи, че все още няма доклад за второ четене. Само ден по-рано промените минаха на заседание на бюджетната комисия, където наред със субсидията от 1 лев, депутатите одобриха и предложението на ДПС за отворено прозрачно финансиране по американски модел от физически и юридически лица. За сметка на това отхвърлиха предложението на движението за 0 лева субсидия. Не беше одобрена и идеята на НФСБ даренията за политически партии за една календарна година да не надвишават 8 млн. лв., както и тази на ВМРО партиите, които имат парламентарни групи, да получават допълнителни субсидии. Самите поправки за размера на партийното финансиране пък бяха внесени от правителството и лично от Бойко Борисов, след скандалите с надвнесените субсидии, които партиите ще трябва да връщат най-късно до 31 декември 2020 година. Всъщност на заседанието на бюджетната комисия преди седмица въобще не бе подложено на разглеждане предложението на ДПС да се създаде специален фонд за изграждането на детски гради, който първоначално да се попълни от върнатите надвзети субсидии, както и това за свиване на ДДС-то за книгите. Предлогът бе, че това не е свързано с темата за субсидиите. Под същия предтекст не бяха гласувани и предложенията на БСП за свиване на ДДС за хляб, мляко, месо и други стоки. Междувременно в медиите се появи информация, че ГЕРБ подготвя свои текстове за 9 % ДДС на книгите, които са били изработени на работна група към бюджетната комисия. Такива обаче официално към момента не са внесяни нито в деловодството на НС като поправки между първо и второ четене на актуализацията на бюджета, нито като самостоятелни промени.", "date": "2019.06.25", "title": "Коалиционният съвет решава за партийните субсидии"}
{"url": "https://www.monitor.bg:443/bg/a/view/prokopopiev-kadruva-vyv-vlastta-pak-peevski-im-e-vinoven-168772", "text": "Уникална опорна точка набира сила в организираната медийна група на олигархията. И тя е, че ГЕРБ едва ли не управлява в коалиция с ДПС, двете партии се били „сближили“, официализирали връзката си и прочие глупости. Сама по себе си тази изсмукана от пръстите теза не е от вчера. За да я парфюмират малко и да ни я представят като нова, господарите на фейк-новините измътиха, че в основата на бълнуваното от тях сближаване между ГЕРБ и ДПС стои... Делян Пеевски. Подобно твърдение е върхът на антижурналистиката, защото то не почива на никакви факти. Няма го дори традиционното „една жена каза“. Тъй е казал Прокопиев и прокопитата и цялата им орташка орда повтарят. Първо малотиражката на газовия олигарх Сашо Дончев „Сега“ излезе с нещо като опит за анализ, озаглавен манипулативно „Законът „Борисов-Пеевски“ докара криза в управляващата коалиция“. Материалчето хитричко е илюстрирано със случайна снимка на Пеевски и Борисов в парламента, при това тя е толкова архивна, че Пламен Орешарски още е бил редови депутат. сякаш Делян Пеевски и премиерът Борисов ей сега са си изпили кафето и са решили да се коалират. Всъщност така нареченият закон „Борисов-Пеевски“ е законът за субсидирането на партиите, който още не е окончателно приет. И той не „сближава“ ГЕРб и ДПС, а дори предизвика напрежение между тях, защото управляващите отхвърлиха предложението на движението със спестените пари от партийните субсидии да се финансират детски градини. Това стана под натиска на „патриотите“, реалният партньор на ГЕРБ в парламента. За т.нар. Обединени патриоти от ДПС отдавна предупреждават, че са противоречив и несигурен съюзник. Заради това от години има напрежение в управляващата коалиция, факт, който е признаван публично и от ГЕРБ, и от патриотите. И който факт от „Сега“ май чак сега откриха! За да защитават безсмислицата, че едва ли не опозиционната ДПС е управляваща партия, от сайта „Факти“ поканиха никому неизвестната политоложка Весислава Танчева. Дамата има вид на продавачка от добричкия кооперативен пазар, но е представена като експерт по „политически пиар“ . освен че е уволнявана от всякъде, където е работила. Въпреки това, явно мнението на самозваната специалистка е важно за „Факти“, защото те й дават думата. Резултатът – бълвоч от политическа логорея, от която пак ни се натрапва същата опорка – за „сближаване“ между ГЕРБ и ДПС и митичното вмешателство на Пеевски. Нека да напомним на газовите труженици от вестника на Сашо Дончев и на дамата-експерт от кооперативния пазар, че Иво Прокопиев бе човекът, който кадрува в правителствата на Бойко Борисов. Факт, който бе признат от самия Бойко Борисов през октомври 2016 г. „Защо всеки път ме питате за Пеевски, а не за Прокопиев? Кръгът \"Капитал\" е имал общо с управлението. Те са ми предложили 5-6 министри“, заяви тогава Борисов. Ако не помните, драги господари на фейк-новините, са Трайчо Трайков, Нона Караджова, Симеон Дянков, Росен Плевнелиев, а по-късно и „чудото на правосъдната мисъл“ - Христо Иванов (Бойкикев). Всички изброени не блеснаха с управленски капацитет. Приказките за това, че ДПС едва ли не скрито управлява, а в основата на всичко е вечният виновник за олигархията Делян Пеевски, са приказки за маса с мастика и таратор. На подобни глупости вярват само винените мушици в главите на олигарсите.", "date": "2019.06.25", "title": "Прокопиев кадрува във властта, пак Пеевски им е виновен"}
{"url": "https://www.monitor.bg:443/bg/a/view/evakuiraha-hiljadi-v-germanija-zaradi-bombi-ot-vtorata-svetovna-168782", "text": "В малък германски град се наложи евакуация заради две неизбухнали бомби от Втората световна война. Около 2500 души бяха принудително преместени в Гисен, северно от Франкфурт, след като в индустриална зона бяха намерени двете бомби. Едната била американска - 250-килограмова, а другата германска - 50-килограмова. Полицията успяла да обезвреди по-голямата бомба, но малката била взривена в контролирана експлозия, защото нямало как да бъде обезвредена безопасно. Сред евакуираните 2500 души били и 800 бежанци, които живеят в център за настаняване, недалеч от мястото, където открили бомбите. 75 години след края на войната в Германия много често намират неизбухнали бомби и мини. Вчера в нива в западната част на страната беше взривена друга такава бомба, която остави голям кратер в земеделската площ. По-рано този месец 3000 души бяха евакуирани в Берлин, след като строителни работи разкриха неизбухнала, 100-килограмова бомба. Според експерти, около 10 процента от хвърлените над Германия милиони бомби по времето на Втората световна война, не са избухнали.", "date": "2019.06.25", "title": "Евакуираха хиляди в Германия заради бомби от Втората световна"}
