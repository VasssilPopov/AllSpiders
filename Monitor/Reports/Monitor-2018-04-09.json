{"url": "http://www.monitor.bg/a/view/25780-%D0%92%D1%80%D1%8A%D1%89%D0%B0%D1%82-%D0%B3%D0%B8%D0%BC%D0%BD%D0%B0%D1%81%D1%82%D0%B8%D1%87%D0%BA%D0%B0%D1%82%D0%B0-%D0%B2%D1%8A%D0%B2-%D1%84%D0%BE%D0%BD%D1%82%D0%B0%D0%BD%D0%B0-%D0%BF%D1%80%D0%B5%D0%B4-%D0%9D%D0%B0%D1%80%D0%BE%D0%B4%D0%BD%D0%B8%D1%8F-%D1%82%D0%B5%D0%B0%D1%82%D1%8A%D1%80/", "text": "\n                    \n\nСкулптурата на гимнастичката се завръща във фонтана пред Народния театър. Статуята е готова за нов живот след като претърпя продължителна реставрация, съобщи бТВ.\n\n Миналата зима 18-годишен младеж счупи пластиката в опит да се снима с нея.  \n\nПреди шест месеца започна реставрацията на излятата от бронз гимнастичка, повредена при падането. Специалистите уверяват, че макар и изящна, пластиката вече е достатъчно стабилна. \n\n„Мога да кажа, че е възстановена във вида, в който беше. Материалите, които са използвани са най-подходящите и най-устойчивите”, обясни Илинка Чергарова, главен реставратор на ГХГ.\n\nРеставрацията на пластиката на Георги Чапкънов е на стойност 2000 лева.\n\n\n                    ", "date": "2018.04.09", "title": "Връщат гимнастичката във фонтана пред Народния театър"}
{"url": "http://www.monitor.bg/a/view/6046-%D0%91%D0%B0%D0%B1%D0%B0-%D0%A1%D1%82%D0%B0%D0%BD%D0%B0-%D0%BE%D1%82-%D0%9A%D1%80%D0%B0%D0%B2%D0%B8%D0%BD%D0%BE-%D0%B2%D0%BB%D0%B8%D0%B7%D0%B0-%D0%B2-%D0%BE%D0%B1%D0%BD%D0%BE%D0%B2%D0%B5%D0%BD%D0%B8%D1%8F-%D1%81%D0%B8-%D0%B4%D0%BE%D0%BC-%D0%BD%D0%B0%D0%B2%D1%80%D1%8A%D1%85-%D0%A1%D0%B2%D0%B5%D1%82%D0%BB%D0%B0-%D1%81%D1%80%D1%8F%D0%B4%D0%B0/", "text": "\n                    \n83-годишната жителка на опанското село Кравино Стана Иванова, която преди Цветница остана без покрив над главата, ще влезе в изцяло отремонтирания си дом навръх православния празник Светла сряда (11 април).\n\nС ремонта, след призив във Фейсбук да се помогне на самотната старица от кмета на община Опан Генчо Колев, се зае старозагорският ром Юсни Мимиш Ибрям. Неговата строителна бригада за броени дни изля нови основни, иззида стените на срутената стаичка и постави нов покрив. 53-годишният Юсни, който до 2005-а година се казвал по силата на т.нар. „възродителен процес“ Йордан Митев, разбрал за мъката на бабата от вестникарска публикация.\n\nБез да се замисля много-много и без да прави нарочни сметки запалил колата и на другия ден осъмнал в Кравино. Свързал се с кмета и му казал, че за своя сметка е готов да извърши ремонта. Поставил едно-единствено условия: докато хората му работят в двора да се навърта някой местен жител. Не за друго, а за да не тръгнели отподире им приказки, че нещо е откраднато. „Нали сме цигани, все гледат да ни нарочат за станало и нестанало“, коментира Юсни лаконично. По пресмятанията му ремонтът е струвал към 3 500-4 000 лв, без труда. Фирмата му поемала всички разходи. „На всеки може да се случи да изпадне в беда, още по – лесно е това да ти се стовари на главата, когато си сам…, обяснява простичко постъпката си мъжът.\n\n\n\nА баба Стана е самотница от десетилетия. Пръв си отишъл съпругът й, после се споминал единственият й син. Внукът се запилял по чужбина с майка си. Появили се някакви уж роднини две дни след бедата, взели я със себе си в Казанлък, уж да се грижат за нея, но 24 часа по-късно я върнали обратно в селото. С минималната си пенсия от 305 лева не можела дори керемиди за новия покрив да купи, да не говорим за останалите работи по изливането на нови основи, зидария, измазване и шпакловане.\n\nПо думите на Юсни Ибрям ремонтът можел да приключи и по-бързо, но заради празника дал на майсторите си два дни почивка. На третия, в понеделник, отново всички били на обекта.\n\nПодалият ръка на останалата без покрив старица ром е вече два мандата общински съветник в родната си Стара Загора. Рядко се изказва, дори по едно време го разкарваха по съдилищата, че бил купувал гласове по изборите. Днес всичко това е в миналото, а и той не навлиза в подробности. Важното било да сториш добро и …да го оставиш зад гърба си. Който иска да те похвали.\n\nИначе в нарочно създадената банкова сметка за закупуването на фургон, където да прекара остатъка от живота си баба Стана, влезли  едва стотина лева, призна кметът Генчо Иванов.\n\n\n \n                    ", "date": "2018.04.09", "title": "Баба Стана от Кравино влиза в обновения си дом навръх Светла сряда"}
{"url": "http://www.monitor.bg/a/view/28917-%D0%9A%D0%BE%D0%BB%D0%B8%D1%82%D0%B5-%D0%BF%D1%8A%D0%BF%D0%BB%D1%8F%D1%82-%D1%81-40-%D0%BA%D0%BC%D1%87-%D0%BD%D0%B0-%D0%90%D0%9C-%D0%A2%D1%80%D0%B0%D0%BA%D0%B8%D1%8F/", "text": "\n                    \n\nДвиженото към София по магистрала „Тракия“ след тунела Траянови врата е изключително натоварено. Колите пъплят с между 20 и 40 км/час, а задръстването започва около 50-и километър на магистралата по посока София, съобщиха читатели на Агенция „Монитор“. Движението е затруднено заради три леки катастрофи – първата на разклона на „Ихтиман“, а другите – преди 43-ти километър на магистралата.Между 50 и 100 хил. автомобила се очаква да се приберат в столицата след Великденските празници, каза по-рано днес началникът на „Пътна полиция“ към СДВР комисар Тенчо Тенев и предупреди, че в следобедните часове се очаква засилване на трафика. Той уточни, че днес от 10 часа има две ленти за вход по стария път през Владая. „Вече са поставени необходимите сигнализации, за да могат хората да влезнат по-бързо в столицата през стария път. На всички останали входни магистрали и пътища, които водят към София, ще имаме наши полицейски екипи и при необходимост ще даваме приоритет на влизащите в столицата“, каза комисар Тенев.Интензивен е трафикът на контролно-пропускателните пунктове в страната, съобщиха междувременно от ГД „Гранична полиция“. Информацията за трафика на граничните пунктове е към 16.00 часа. На българо-сръбската граница трафикът е интензивен на изход на ГКПП „Калотина“ за товарни автомобили. На българо-македонската граница трафикът е интензивен на изход на ГКПП „Станке Лисичково“ и ГКПП „Златарево“ за леки автомобили. На българо-гръцката граница трафикът е интензивен на вход на ГКПП „Кулата“ и ГКПП „Маказа“ за леки автомобили. На българо-турската граница на ГКПП „Капитан Андреево“ трафикът е интензивен на изход за товарни автомобили. На българо-румънската граница трафикът е интензивен на изход на ГКПП „Дуранкулак“ за леки автомобили.\n\n\n\n\n \n\n\n \n                    ", "date": "2018.04.09", "title": "Колите пъплят с 40 км/ч на АМ „Тракия“"}
{"url": "http://www.monitor.bg/a/view/60359-%D0%94%D0%B0%D0%B2%D0%B0%D0%BC%D0%B5-%D0%B3%D1%80%D0%B0%D0%B6%D0%B4%D0%B0%D0%BD%D1%81%D1%82%D0%B2%D0%BE-%D0%BE%D1%81%D0%BD%D0%BE%D0%B2%D0%BD%D0%BE-%D0%BD%D0%B0-%D1%80%D1%83%D1%81%D0%BD%D0%B0%D1%86%D0%B8-%D1%83%D0%BA%D1%80%D0%B0%D0%B8%D0%BD%D1%86%D0%B8-%D0%B8-%D1%82%D1%83%D1%80%D1%86%D0%B8/", "text": "\n                    \nДържавите от ЕС са предоставяли през 2016 г. най-често гражданство на мароканци, албанци и индийци. За разлика от тази обща тенденция през същата година България е предоставяла най-често гражданство на руснаци (30 на сто), украинци (17,1 на сто) и турци(8,9 на сто) - общо 1626 души, съобщи БТА, цитирайки данни на ЕК и „Евростат.”\n\nВ ЕС гражданство през посочената година са получили общо 994 800 чужденци.\n\nОт над 100 хиляди мароканци, получили европейско гражданство, близо 90 на сто са придобили статут от Испания, Италия и Франция. Почти всички албанци (97 на сто) с европейски паспорти са получили документите си от Гърция и Италия. Индийци и пакистанци са с най-голям дял сред натурализираните от Великобритания.\n\nИзмежду гражданите на държава от ЕС, получили паспорт от друга страна в общността, на челни места са поляците и румънците. За 2016 г. от близо 60 хиляди румънци с нови паспорти близо половината са получили гражданство от Италия. Сред поляците, сменили паспортите си (19 800), не се откроява ясно предпочитание към гражданство от определена друга държава от ЕС.\n\nОт всички, придобили гражданство в държава от ЕС, една трета (32,5 на сто) са с произход от страна от общността, 29,6 на сто произхождат от държава от Африка, 20,9 - от Азия, а 15,2 на сто - от Америка, сочат данните.\n\nВ същото време броят на британците, които са станали граждани на друга страна от ЕС, е нараснал повече от двойно през 2016 г. в сравнение с предишната след решението на Великобритания да напусне евросъюза – до 6555, сравнено с 2478 души година по-рано.\n\nВеликобритания трябва да напусне ЕС през март 2019 г.\n\n                    ", "date": "2018.04.09", "title": "Даваме гражданство основно на руснаци, украинци и турци"}
{"url": "http://www.monitor.bg/a/view/46283-%D0%9D%D0%B0%D1%82%D1%80%D1%83%D0%BF%D0%B0%D0%BB%D0%B8-%D1%81%D0%BC%D0%B5-%D0%BF%D0%BE-3000-%D0%BB%D0%B2-%D0%B7%D0%B0-%D0%B2%D1%82%D0%BE%D1%80%D0%B0-%D0%BF%D0%B5%D0%BD%D1%81%D0%B8%D1%8F/", "text": "\n                    Средно по 3000 лв. е натрупал всеки трудещ се в личната си партида за втора пенсия. Това показват данни на Комисия за финансов контрол (КФН) към края на миналата година. Според Кодекса за социално осигуряване родените след 1 януари 1960 г. внасят задължителни вноски за втора пенсия. Изчисления на частните пенсионните дружества обаче показват, че средната сума в личните партиди е над 3000 лв. „Сумата е доста по-голяма, заради така наречените „мъртви души” в списъците. Прилагайки реалният брой лица, средната сума ще е 30- 40% по-висока“, обясни Даниела Петкова, председател на управителния съвет на пенсионно-осигурителна компания пред Нова телевизия. Изплащането на вторите пенсии ще започне най-рано от 2021 г., а държавата вече представи концепцията си за изплащане на допълнителните пари за старини. Вариантите, които предлага социалното министерство са три. Първата опция е трудещите се поискат натрупаната им сума да се изплати еднократно или разсрочено. Нея ще могат да изберат хората с малки суми, натрупани в личната им партида, при които месечният размер на втората пенсия е под 20% от минималната сума за старини за стаж, която НОИ изплаща. Ако кандидат-пенсионерите изберат този вариант, то натрупаната в партидата им сума ще може да се наследява. Втората опция също дава право на унаследяване на парите. За да се възползват от възможността да програмирани тегления, месечните плащания на пожизнената пенсия трябва да са между 20 и 50 на сто от минималната пенсия за стаж и възраст. Размерът на сумите, срокът и периодичността на получаването им ще зависят от натрупаното и очакваната средна продължителност на живот на лицето. Последният вариант за пожизнена пенсия ще може да се избира, ако месечното плащане ще е над 20% от минималната пенсия, която се изплаща от НОИ.\n                    ", "date": "2018.04.09", "title": "Натрупали сме по 3000 лв. за втора пенсия"}
{"url": "http://www.monitor.bg/a/view/14640-%D0%9D%D0%B0%D0%B4-10-000-%D0%BC%D0%B5%D1%81%D1%82%D0%B0-%D0%B7%D0%B0-%D0%BF%D1%80%D0%B8%D0%B5%D0%BC-%D0%B2-%D1%81%D1%82%D0%BE%D0%BB%D0%B8%D1%87%D0%BD%D0%B8%D1%82%D0%B5-%D0%B3%D0%B8%D0%BC%D0%BD%D0%B0%D0%B7%D0%B8%D0%B8/", "text": "БЕЛ и математиката най-честите балообразуващи предмети\n                    \nМалко над 10 300 са местата в софийските гимназии и училища за приема след 7-и клас. Това показва утвърденият държавен план-прием за учебната 2018-2019 година. Броят на обявените места за кандидат-гимназистите е с около\n\n\n\nкогато местата бяха малко на 9400.\n\nЗа прием след 7-и клас учениците могат да кандидатстват чрез сбора на точките от външните оценявания по математика и български език и литература, както и две оценки от свидетелството за основно образование. Максималният брой точки е 500, като 400 от тях са от НВО. Всяко учебно заведение може да избира каква тежест да имат оценките от НВО и кои предмети да участват в балообразуването. Най-често всяка от миниматурите в 7-и клас носи по 200 точки, но някои от елитните гимназии избират друга точкова система. Българският език и математиката и тази година са двата предмета, които биха донесели точки на кандидат-гимназистите.\n\nВ СМГ „Паисий Хилендарски“, където има обявени 156 места, НВО по български език и литература (БЕЛ) може да донесе 100 точки, докато това по математика 300. Максималният бал от 500 точки се допълва от оценките по български език и литература и математика от свидетелството. По този начин процедира и 18-о СОУ „Уилям Гладстон“, където бъдещите гимназисти могат да изучават японски, китайски и арабски и са предвидени осем паралелки с по 26 ученици. Балът в Националната търговско-банкова гимназия се образува със същите оценки, но ще влизат по равен брой момичета и момчета във всяка една от деветте паралелки.\n\nОсвен с оценки от миниматурите и свидетелството, кандидат-гимназистите в НПМГ „Акад. Л. Чакалов“ могат получат точки от резултати от олимпиади или състезания от календара на МОН. В седем от деветте паралелки в математическата гимназия в балообразуването участват удвоените точки от Национално състезание по природни науки „Акад. Л. Чакалов“ или областния/националния кръг от някой от модулите физика, химия, биология, география, както и точките от пролетното състезание по физика. Като балообразуващи предмети в тези паралелки се вземат математика, физика, химия, биология, география, информационни технологии.\n\nВ 134 СУ“ Д. Дебелянов“, където има 3 паралелки с по 26 ученици пък се предвидили\n\n\n\nза всяка една от тях. В профил „чужди езици“ се кандидатства с оценките по БЕЛ и чужд език от основното образование, утроената оценка от НВО по БЕЛ и тази по математика. С оценките по биология и химия след завършено основно образование и удвоените оценки и от миниматурите се образува балът на кандидат-гимназистите в профил „природни науки“. С оценката по БЕЛ или иврит и тази по информационни технологии от свидетелството, събрани с утроената оценка по математика и тази по БЕЛ, ще се кандидатства в профил „софтуерни и хардуерни науки“.\n\n                    ", "date": "2018.04.09", "title": "Над 10 000 места за прием в столичните гимназии"}
{"url": "http://www.monitor.bg/a/view/35161-205-%D0%BC%D0%BB%D0%BD-%D0%BB%D0%B5%D0%B2%D0%B0-%D0%BE%D1%82%D0%B3%D0%BE%D1%80%D0%B5-%D0%B7%D0%B0-%D0%B7%D0%B0%D0%BF%D0%BB%D0%B0%D1%82%D0%B8-%D0%BD%D0%B0-%D0%BA%D0%BC%D0%B5%D1%82%D0%BE%D0%B2%D0%B5-%D0%B8-%D0%BE%D0%B1%D1%89%D0%B8%D0%BD%D0%B0%D1%80%D0%B8/", "text": "\n                    20,5 млн. лв. повече са предвидени за заплатите на кметовете на общини, райони и кметства, както и за служителите в общинската администрация за следващата година. Това става ясно от доклад на финансовия министър Владислав Горанов относно проект на решение на Министерския съвет за приемане на стандарти за делегираните от държавата на общините дейности за 2019 година.\n\nОт разчета на финансовото министерство става ясно, че заради ръста на минималната работна заплата и на осигурителните вноски за 2019 година в държавния бюджет трябва да се предвидят 387,4 млн. лв. повече, с които да се финансират делегираните на общините дейности. Освен повечето средства за заплати на кметовете и общинската администрация в прогнозата за следващата година е разчетено и увеличение на текущите разходи в сферата на образованието с 313,8 млн. лв. спрямо тази година, което е във връзка с ръста на учителските заплати. От доклада става ясно, че ще трябват и 7,6 млн. лв. повече за общинските болници, като и тук средствата ще отидат за заплатите на медицинския персонал. За делегираните от държавата дейности в сферата на културата, финансирани чрез общинските бюджети, е предвидено увеличение с 11,8 млн. лв., като се завишават и стандартите за регионалните библиотеки, музеи и художествени галерии. От проекта става ясно още, че се увеличава и броят на субсидираните институции. Така с общински средства ще се финансират 82 читалища, 3 библиотеки и 20 регионални музея и художествени галерии повече, отколкото сега.\n                    ", "date": "2018.04.09", "title": "20,5 млн. лева отгоре за заплати на кметове и общинари"}
{"url": "http://www.monitor.bg/a/view/42296-%D0%96%D0%B8%D0%B2%D0%B0%D0%BA%D1%8A%D1%82-%D1%81%D1%82%D0%B8%D0%B3%D0%B0-25-%D0%B4%D0%BD%D0%B5%D1%81/", "text": "\n                    \nДнес ще е предимно слънчево. Ще духа слаб, в Дунавската равнина и източните райони до умерен вятър от изток-североизток. Дневните температури ще се повишат и максималните ще са между 20° и 25°. Атмосферното налягане ще се понижи и ще е близко до средното за април. Това съобщи дежурният синоптик в Националния институт по метеорология и хидрология (НИМХ) Георги Цеков за \"Фокус\".\n\nНад Черноморието ще е предимно слънчево. Ще духа до умерен вятър от север-североизток. Максималните температури ще са между 12° и 16°, а температурата на морската вода е 10-11°. Вълнението на морето ще бъде 2-3 бала.\n\nНад планините ще бъде предимно слънчево. Ще духа до умерен вятър от изток-югоизток, който по високите части ще се ориентира от югозапад. Максималната температура на височина 1200 метра ще е около 15°, на 2000 метра – около 9°.\n\n                    ", "date": "2018.04.09", "title": "Живакът стига 25° днес "}
{"url": "http://www.monitor.bg/a/view/87260-%D0%95%D0%BA%D0%BE%D0%B2%D0%B8%D0%BD%D0%B5%D1%82%D0%BA%D0%B8-%D0%B2-3-%D1%86%D0%B2%D1%8F%D1%82%D0%B0-%D1%81%D0%BB%D0%B5%D0%B4-3-%D0%BC%D0%B5%D1%81%D0%B5%D1%86%D0%B0/", "text": "По 130 000 трошки с махнати или неработещи катализатори се внасят годишно у нас\n                    \n\nТри вида ековинетки ще лепим върху колите си. Така автомобилите ще получават категория – подобно на звездите в хотелите, но според изхвърляните от тях изгорели газове.\n\nСтикерите ще са в три цвята - зелен, жълт и червен и ще се лепят по време на годишните технически прегледи. Данните за изгорелите газове, които изхвърлят в атмосферата, пък ще се подават директно в „Автомобилна администрация”.\n\nИдеята е да се въведат зелени винетки за автомобилите, които отговарят на стандартите Евро 5 и 6, жълта - за стандарт Евро 3 и 4 и червен стикер за возилата, които отговарят на екостандартите Евро 1 и 2, съобщи депутатът от ГЕРБ Станислав Иванов пред Нова тв.\n\nВ момента чрез Наредба 32 – за периодичните прегледи за проверка на техническата изправност на пътните превозни средства, се определя състоянието на съответния автомобил и дали е годен за движение по пътищата на България. Тази наредба се издава от министъра на транспорта. Ако тя бъде променена, ековинетките ще могат да влязат в сила до 2-3 месеца.\n\nСпоред търговците на автомобили втора употреба у нас годишно се продават около 130 000 коли с махнати или неработещи катализатори, което е почти половината от пазара на коли втора ръка. Именно те създават най-сериозни проблеми за въздуха.\n\nКакто „Монитор“ писа, автомобили с неясно техническо състояние с произход от Европейския съюз се продават свободно у нас. С вратичка в подзаконова разпоредба автотърговци и частни лица пласират коли, без да са преминали подробна инспекция в КАТ. Така на пътя може да излезе и опасно превозно средство, коментираха експерти по безопасност на движението пред „Монитор“. В Наредба I-45 за регистрация, пускане, спиране и отчет на МПС има текст, в който е посочено, че автомобили от европейски държави, които имат валиден преглед, не минават пред отговорните органи за проверка.\n\nРазпоредбата е променена на база препоръчителен текст на директива, а не задължителен в регламент.\n\nИзмерванията показват, че у нас 60% от замърсяването на въздуха идват от трафика. Средната възраст на автопарка в България е 20 години. А всяка година се регистрират над 260 000 коли втора ръка, внос от Европа. Регистрацията на екоавтомобили у нас е повече от символична: от КАТ отчитат близо 2500 хибрида и малко над 270 електромобила.\n\nВ Париж колите на пътя са средно на 9 години, а битката с по-старите вече е започнала. Стикерите се лепят на предните стъкла и са в 6 цвята в зависимост от количеството изгорели газове. Видът на винетката се определя от годината на производство и двигателя на автомобила. Така в зелено са оцветени стикерите за електрическите и хибридните коли, а в сиво – за най-старите и замърсяващи, с право да циркулират из парижките улици.\n\nЗаради мръсния въздух в Германия кметовете вече могат да забраняват старите дизелови автомобили в центъра на най-замърсените градове. От 15-те милиона коли на дизел, регистрирани там, ще бъдат засегнати над 10 милиона - всички под екостандарта Евро 6, пуснати на пазара преди септември 2015 г.\n\nЗаради това, че не отговарят на евростандартите, вече всяка пета кола с българска регистрация пък е с червен картон да влиза в градове като Париж, Мадрид, Брюксел и Лион, показа проверка на „Монитор“.\n\n\n                    ", "date": "2018.04.09", "title": "Лепим зелени, жълти и червени  ековинетки на колите (ОБНОВЕНА)"}
{"url": "http://www.monitor.bg/a/view/28817-%D0%A1%D0%BF%D0%B8%D0%BF%D0%B0%D1%85%D0%B0-%D0%B0%D0%BB%D0%BE-%D0%B8%D0%B7%D0%BC%D0%B0%D0%BC%D0%BD%D0%B8%D0%BA-%D0%B7%D0%B0%D1%80%D0%B0%D0%B1%D0%BE%D1%82%D0%B8%D0%BB-53-%D0%B1%D0%BE%D0%BD%D0%B0-%D0%B7%D0%B0-10-%D0%B4%D0%BD%D0%B8/", "text": "Прецакал шестима старци за десет дни\n                    \n\n\n\n\n                    ", "date": "2018.04.09", "title": "Ало измамник счупи рекорда - измъкна 53 бона от бургаски пенсионери (ОБНОВЕНА)"}
{"url": "http://www.monitor.bg/a/view/53801-%D0%91%D0%BB%D1%8A%D1%81%D0%BD%D0%B0%D1%85%D0%B0-%D0%BC%D1%8A%D0%B6-%D0%B4%D0%BE%D0%BA%D0%B0%D1%82%D0%BE-%D0%BC%D0%B5%D1%81%D1%82%D0%B8-%D1%82%D0%B0%D1%80%D0%B0%D0%BB%D0%B5%D0%B6-%D0%BE%D1%82-%D0%BF%D1%8A%D1%82%D1%8F/", "text": "\n                    \nПешеходец е блъснат около 22.30 часа снощи на ул. „Хенрик Ибсен“ до кръстовището с бул. „Черни връх“ в столицата, докато се е опитвал да премести таралеж от пътя. Това съобщи за комисар Тенчо Тенев, началник на „Пътна полиция“ към СДВР, цитиран от \"Фокус\".\n\nТой поясни, че късно снощи водач на лек автомобил е видял на пътното платно таралеж, пресичащ пътя. Шофьорът е излязъл от автомобила си, за да премести животното, за да не го смачка някой. В този момент покрай него е преминал друг автомобил, който не е видял човека в тъмното и го е блъснал. Пострадалият е откаран в \"Пирогов“ с фрактура на дясно рамо и без опасност за живота.\n\nКомисар Тенев поясни, блъснатият се води пешеходец, тъй като е слязъл от автомобила си и е бил на пътното платно.\n\n                    ", "date": "2018.04.09", "title": "Блъснаха мъж, докато мести таралеж от пътя "}
{"url": "http://www.monitor.bg/a/view/24071-%D0%9E%D1%80%D0%B1%D0%B0%D0%BD-%D0%BF%D0%B5%D1%87%D0%B5%D0%BB%D0%B8-%D1%83%D0%B1%D0%B5%D0%B4%D0%B8%D1%82%D0%B5%D0%BB%D0%BD%D0%BE-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B2-%D0%A3%D0%BD%D0%B3%D0%B0%D1%80%D0%B8%D1%8F-%D0%B8-%D1%89%D0%B5-%D0%B8%D0%BC%D0%B0-%D0%BC%D0%BD%D0%BE%D0%B7%D0%B8%D0%BD%D1%81%D1%82%D0%B2%D0%BE-%D0%BE%D1%82-%D0%B4%D0%B2%D0%B5-%D1%82%D1%80%D0%B5%D1%82%D0%B8-%D0%B2-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0/", "text": "\n                    \nУправляващата консервативна партия ФИДЕС на премиера Виктор Орбан печели убедително парламентарните избори в Унгария и трети поред мандат начело на властта. Според официални прогнозни резултати, базирани на преброени 93 на сто от подадените гласове, ФИДЕС и нейният младши коалиционен партньор - Християндемократическата народна партия, ще имат 133 места от общо 199 в новия парламент. Това им гарантира мнозинство от две трети, необходимо за извършване на промени в конституцията. \"Ние спечелихме, Унгария спечели голяма победа\", каза 54-годишният Орбан пред ликуващи свои поддръжници в Будапеща. \"Високата избирателна активност премахва всички съмнения\" за нашата победа, добави премиерът. Още няма окончателни данни за броя на гласувалите, но се очаква той да бъде около 70 процента - повече, отколкото на трите предишни парламентарни избори.\n\nДясната националистическата партия \"Йоббик\" (\"Движение за по-добра Унгария\") е на второ място с 20 процента и 26 депутати. Недоволният от този резултат неин лидер Габор Вона побърза да обяви оставката си. Той си бе поставил като предварителна цел победа в изборите, за да има промяна в политиката, но бе принуден да признае , че \"ФИДЕС отново победи\". Вона дълги години бе смятан за главен опонент на премиера Виктор Орбан.\n\nОставка обяви и цялото ръководство на Социалистическата партия, която заедно с коалиционния си партньор - \"Диалог в името на Унгария\", остава на трето място с 11,85 на сто и 20 депутати . \"Ние смятаме себе си за виновни за това, което се случи, и признаваме решението на избирателите\", заяви председателят на партията Дюла Молнар.\n\nДве други малки леви партии - \"Демократическа коалиция\" на Ференц Дюрчани и \"Политиката може да бъде друга\", ще имат съответно 9 и 8 депутати. Съпредседателката на последната - Бернадет Сел, подаде оставка. По един мандат получават социаллибералната партия \"Заедно\" (нейният лидер също обяви оставка), независим кандидат и представител на немското етническо малцинство.\n\nФИДЕС подобри резултата си по пропорционалните партийни листи, като спечели 49,1 на сто от подадените гласове срещу 44,9 на сто в изборите преди 4 г.\n\nКритиците на премиера Орбан твърдят, че той е тласнал страната по авторитарен път и че разпалва ксенофобия с антиимигрантската си политика и с острите си думи спрямо мигрантите.\n\nСлед като гласува в една от избирателните секции в Будапеща журналисти го запитаха дали той се бори срещу Европейския съюз. \"ЕС не е Брюксел. ЕС е в Берлин, в Будапеща, в Прага и в Букурещ\", отвърна Орбан, подсказвайки, че не одобрява политиката на брюкселската върхушка.\n\nСпоред Ройтерс тази голяма негова победа може да даде нов импулс на други деснонационалистически партии в Централна Европа, в Полша и в съседна Австрия, и да открие нови пукнатини в 28-членния Евросъюз.\n\n\n\n \n\nБългарският премиер Бойко Борисов поздрави унгарския си колега за победата на ръководената от него партия ФИДЕС на парламентарните избори вчера, съобщиха от пресслужбата на Министерския съвет. Високо ценя приятелските отношения между България и Унгария и съм уверен в отличните перспективи за развитие на ползотворното сътрудничество в двустранен, регионален и в многостранен план, посочва премиерът Борисов. Той изтъква, че предизвикателствата, пред които е изправена Европа, изискват сътрудничество, солидарност и общ подход за тяхното адресиране, а хората очакват стабилност, сигурност и икономическо благоденствие.\n\n\"Държавите в Европа повече отвсякога имат нужда от диалог и единство, и България ще разчита на подкрепа и съдействие от Унгария за реализиране на успешно Председателство на Съвета на ЕС в интерес на нашите граждани и за просперитета на обединена Европа\", посочва в телеграмата си премиерът Борисов като пожелава на Виктор Орбан здраве, благополучие и успехи.\n\nВ същия дух е и поздравът на председателя на Европейската комисия Жан-Клод Юнкер, който коментира, че очаква да работим с унгарските власти по многобройните предизвикателства в следващите месеци.\n\n\n \n                    ", "date": "2018.04.09", "title": "Орбан печели убедително изборите в Унгария и ще има мнозинство от две трети в парламента"}
{"url": "http://www.monitor.bg/a/view/37986-%D0%9A%D0%B5%D0%B9%D1%82-%D0%A5%D1%8A%D0%B4%D1%81%D1%8A%D0%BD-%D0%BE%D1%87%D0%B0%D0%BA%D0%B2%D0%B0-%D0%BC%D0%BE%D0%BC%D0%B8%D1%87%D0%B5%D0%BD%D1%86%D0%B5/", "text": "\n                    \nАктрисата Кейт Хъдсън очаква третата си рожба. Баща на детето е актуалната й половинка – музикантът Дани Фуджикава и това е първи общ наследник за двойката. За бременността си звездата от  „Как да разкараш гаджето за 10 дни“ съобщи с клип в профила си в Инстаграм. Видеото е от парти, на което 38-годишната красавица дебютира с наедрялото си коремче, а розови балони издават и пола на бебето. “Изненада! Ако се чудите защо отсъствам толкова дълго от социалните мрежи, причината е, че никога не съм се чувствала толкова зле. В сравнение с предишните ми бременности това е първото тримесечие, в което ми беше най-зле. Опитвахме се да стоим извън радара възможно най-дълго, но вече много ми личи. Малко момиченце на път”, написа към клипа тя.\n\nХъдсън възпитава две момчета от предишни връзки, отново с музиканти – 14-годишният Райдър от Крис Робинсън и 6-годишният Бингам от Матю Белами.\n\n\n \n                    ", "date": "2018.04.09", "title": "Кейт Хъдсън очаква момиченце"}
{"url": "http://www.monitor.bg/a/view/30980-%D0%90%D1%81%D0%B5%D0%BD-%D0%91%D0%BB%D0%B0%D1%82%D0%B5%D1%87%D0%BA%D0%B8-%D0%BD%D0%B5-%D0%B5-%D0%B2%D1%8F%D1%80%D0%B2%D0%B0%D1%89/", "text": "\n                    \nАктьорът Асен Блатечки сподели, че не може да се определи като вярващ. Макар като малък да е обикалял църквата по Великден, днес той не си пада по масови мероприятия. „Ако всички хора на Земята имаха една религия, може би щях да съм вярващ, но не мога да се съглася, че нещо, което разделя по някакъв начин хората, е окей”, изповяда се звездата от „Стъклен дом“ пред Нова тв. Лошото момче на българското кино смята, че църквата трябва да живее в душата, а не да се строи навън. „Ако трябва да съм православен, сигурно ще съм някакъв богомил. Според мен църквата е вътре в човека, няма нужда от сграда”, допълни той.\n\nМеждувременно Блатечки се радва на новите си успехи и подкрепата на феновете. Наскоро той грабна приза „Любим актьор“ в рамките на първите награди под щампата \"NOVA подкрепя българските филми\". 3246 любители на седмото изкуство дадоха вота си за звездата и участието му в екшъна „Бензин“. Лентата беляза и режисьорския му дебют.\n\n\n \n                    ", "date": "2018.04.09", "title": "Асен Блатечки не е вярващ"}
{"url": "http://www.monitor.bg/a/view/55913-%D0%A2%D0%BE%D1%82%D0%BE-%D0%BF%D0%B5%D1%87%D0%B0%D0%BB%D0%B1%D0%B8-%D1%82%D0%B8%D1%80%D0%B0%D0%B6-28/", "text": "\n                    \n„Числа – 5, 27, 35, 39, 45, 46. Печалби: 6 – няма, 5 - 2 по 25 124,70 лв., 4 - 411 по 122,30 лв., 3 - 8762 по 8,00 лв. ДЖАКПОТ: 3 124 379,52 лв.\n\n10 000 лв.-  Хисар - фиш №219865354; Лек автомобил Ягуар - Брестовене - фиш №827512911\n\n„ Числа – 1, 11, 13, 20, 38, 40. Печалби: 6 – няма, 5 – 5 по 2283,50 лв., 4 - 274 по 41,70 лв., 3 - 5273 по 3,10 лв. ДЖАКПОТ: 519 622,98 лв.\n\n„ I теглене: 9, 17, 25, 28, 34. Печалби: 5 - 13 по 2317,20 лв., 4 - 643 по 41,00 лв., 3 - 13887 по 2,70 лв.; II теглене: 3, 16, 28, 33, 34. Печалби: 5 - 3 по 10 041,30 лв., 4 -300 по 87,90 лв., 3 - 9800 по 3,80 лв.\n\n„ Числа – 2, 8, 17, 32, 34; зодия – 6. Печалби: 5+1 – няма, 5 – няма, 4+1 – няма, 4 - 2 по 500,00 лв., 3+1- 28 по 100,00 лв., 3 - 239 по 10,00 лв., 2+1 - 275 по 5,00 лв., 1+1 -1351 по 1,50 лв., 2 - 3339 по 0,80 лв., 0+1 - 2141 по 1,00 лв.\n\n Позиция – 1, 2, 7; Цифра – 8, 0, 5. Печалби: 3 – няма, 2 - 540 по 56,20 лв. Джакпот - 55 847,70 лв.\n\n година 55, месец 10, дата 12, ден 3. Печалби: I група – няма, II група – 1 по 548,50 лв., III група – 2 по 219,40 лв., IV група – 6 по 45,70 лв., V група – 9 по 30,50 лв., VI група – 13 по 16,90 лв., VII група – 24 по 11,40 лв., VIII група – 37 по 5,90 лв., IX група – 41 по 8,00 лв., X група – 106 по 3,60 лв., XI група – 258 по 1,70 лв., XII група – 298 по 1,80 лв., XIII група – 557 по 2,10 лв., XIV група – 1510 по 1,20 лв., XV група – 3125 по 0,98 лв.\n\n\n \n                    ", "date": "2018.04.09", "title": "Тото печалби, тираж №28"}
{"url": "http://www.monitor.bg/a/view/40661-%D0%A2%D1%8A%D1%89%D0%B0-%D1%81%D1%82%D1%80%D0%B5%D0%BB%D1%8F-%D0%BF%D0%BE-%D0%B1%D0%B8%D0%B2%D1%88-%D0%BD%D0%B0%D1%86%D0%B8%D0%BE%D0%BD%D0%B0%D0%BB-%D0%BD%D0%B0-%D0%A3%D0%BA%D1%80%D0%B0%D0%B9%D0%BD%D0%B0/", "text": "Шовковски отишъл да вземе дъщеря си за Великден\n                    \nЖесток скандал навръх Великден разтърси Украйна. В основата му се оказа бившата тъща на ексвратаря на „Динамо“ (Киев) и националния отбор Александър Шовковски. Той отишъл да вземе дъщеря си за празниците, както било уговорено с бившата му съпруга. Те обаче не били в дома, където се оказала само бившата тъща.\n\nТя се опитала първоначално да прогони с камъни Шовковски, но след това извадила и пистолет и произвела три изстрела, които изплашили съседите. За инцидента разказва самият бивш футболист в социалните мрежи, като публикува и видео на случката, която е можела да завърши фатално.\n\n„Отидох в разрешеното от съда време, за да взема дъщеря си в неделя. В къщата не беше нито тя, нито майка й Олга Леонидова Альонова, но за сметка на това се натъкнах на нейната майка - Любов Леонидова. Тя неведнъж е била уличавана в злоупотреба с алкохол, има оплаквания в полицията, че е обиждала и посягала на дъщеря ми, която е и нейна внучка.\n\nВ началото Любов Леонидова ме целеше с камъни, които си беше струпала на балкона, а след това извади и пистолет. Стреля три пъти, като се целеше в мен. От шума излязоха съседи, които ми предложиха помощ”, сподели Шовковски.\n\n\n\nАлександър за пръв път видял Олга през 2001 г., но девойката не била свободна. Тя носила на ръката си годежен пръстен, като в САЩ я очаквал годеникът й. Предстоял празник в Украйна, на който двамата били събрани от общи познати и чаровницата разговаряла с обаятелния футболист на „Динамо“, който по това време бил с гипсиран крак и не тренирал. Последвала нова среща на другия ден и така се стигнало до връщането на годежния пръстен в САЩ и последвала сватба с Шовковски през 2005 г. На 20 февруари 2009 г. Олга, която е с 8 г. по-голяма от футболиста, го дарила с дъщеря Александра.\n\nРазривът в отношенията между вратаря и успешната вече дизайнерка настъпил след 10 г. брак. Двамата се развеждат през 2015 г., като Олга получава от бившия вратар 1,350 млн. гривени (над 83 000 лв.) и още 540 000 (над 33 000 лв.) за почивката й на Малдивите. На следващата година той плаща престоя на бившата си жена и на дъщеря им за трите летни месеца в Италия.\n\n\n \n                    ", "date": "2018.04.09", "title": "Тъща стреля по бивш национал на Украйна"}
{"url": "http://www.monitor.bg/a/view/51980-%D0%9F%D0%BE%D0%BF%D0%B5%D1%82%D0%BE-%D0%B2-%D0%BD%D0%BE%D0%B2%D0%B0-%D1%82%D1%80%D0%B0%D0%BD%D1%81%D1%84%D0%B5%D1%80%D0%BD%D0%B0-%D1%81%D0%B0%D0%B3%D0%B0/", "text": "Халфът впечатли специалистите с отлична игра и голове\n                    \nКапитанът на националния отбор Ивелин Попов отново е сред водещите теми в Русия. Според изданието \"БИЗНЕС Online\", ръководството на „Рубин“ (Казан) вече е започнало преговори със „Спартак“ (Москва), за да бъде изяснено при какви условия клубът ще може да купи Попето. Изданието подчертава, че освен с играта си, българинът е впечатлил шефовете и с начина, по който се адаптира в новата за него среда и за кратко време се превърна в един от лидерите на тима.\n\nВ момента халфът е под наем в Казан, където се разписа още в дебюта си срещу „Анжи“ (1:1), след това вкара и на „Урал“ при равенството в Екатеринбург (1:1), а в събота на два пъти прониза вратата на „Ахмат“ в дербито на Кавказ, завършило с успех за неговия тим с 3:2.  От „Рубин „не платиха никаква сума при договорката за наема, а освен това покриват и едва една трета от заплатата на българския национал. В случай на трансфер обаче, казанци ще трябва да извадят сериозна сума. Специализираният сайт „Transfermarkt“ оценява Попов на 3.5 милиона евро, но от „Спартак“ се готвят да поискат повече. Освен това, на този етап „Рубин“ не е готов да плаща заплатата на българина от 1.8 милиона евро, тъй като още не е ясно с какъв бюджет ще разполага клуба през следващия сезон.\n\nНаставникът на тима от Казан Курбан Бердиев засипа с похвали Ивелин Попов още с неговото пристигане в състава. „Познавам отлично Ивелин Попов. Исках да го поканя при нас още когато бе футболист на „Кубан“. Мисля, че той е играч, който може да ни помогне много в правилното изграждане на стила ни. Наистина имам големи надежди за него, най-вече заради опита му. Той е играч с качества, така че смятам, че всичко с него ще бъде наред“, коментира Беридев. Не по-малко ласкаво за българина се изказа и треньорът на „Спартак“ (Москва) Дмитрий Алейничев, който е запознат отлично с прогреса на българския национал. „Ние открихме правилната позиция на Ивелин Попов. Той прибавя качество с всеки мач. Той е лидерите.\", отбелязва Алейничев.\n\n\n \n                    ", "date": "2018.04.09", "title": "Попето в нова трансферна сага"}
{"url": "http://www.monitor.bg/a/view/80985-%D0%9B%D0%B8%D1%86%D0%B5%D1%82%D0%BE-%D0%BD%D0%B0-%D0%9C%D0%BE%D0%BD%D0%B4%D0%B8%D0%B0%D0%BB-2018-%D0%BF%D0%BE%D0%B7%D0%B4%D1%80%D0%B0%D0%B2%D0%B8-%D1%81-%D0%B1%D0%B5%D0%BB%D0%B8-%D1%8F%D0%B9%D1%86%D0%B0/", "text": "\n                    Красивият посланик на Мондиал 2018 Виктория Лопирева честити Великден на източноправославния свят.\n\nХубавицата позира с кошничка с яйца, като отбеляза един от най-значимите дни в годината за православните. Чаровницата обаче едва ли е боядисвала яйца за Великден. От кошничката й се подават само бели яйца с лепенки, установиха наблюдателни.\n\nЛопирева е изключително активна в социалните мрежи, а профилът й в Instagram онагледява ясно натоварената й програма. Тя се занимава с редица дейности, съпътстващи предстоящия Мондиал в родината й, който ще се проведе от 14 юни до 15 юли.\n\n34-годишната Лопирева бе определена за посланик на световното още през септември 2016 г. Тя е Мис Русия 2003, освен това е телевизионна водеща, актриса, модел и блогър.\n\n \n                    ", "date": "2018.04.09", "title": "Лицето на Мондиал 2018 поздрави с бели яйца"}
{"url": "http://www.monitor.bg/a/view/71645-%D0%91%D0%BE%D0%BB%D1%82-%D0%BA%D1%8A%D1%80%D1%88%D0%B8-%D1%81%D0%BD%D0%B0%D0%B3%D0%B0-%D1%81%D1%8A%D1%81-%D1%81%D0%B5%D0%BA%D1%81%D0%B0%D0%BF%D0%B8%D0%BB%D0%B5%D0%BD-%D0%BC%D0%BE%D0%B4%D0%B5%D0%BB/", "text": "\n                    \nСветовният рекордьор в спринтовете на 100 и 200 метра Юсейн Болт демонстрира интимни отношения с модела Захра Елиз. Бившият ямайски спринтьор има връзка с Кейси Бенет, но не пропуска момент да се забавлява и с други красавици, както е в случая със Захра по време на парти. Двамата толкова се развихриха на купона с горещи танци, че дори заснеха видео, на което се вижда как Захра върти своето тяло около ханша на Болт, който се смее и шегува.\n\nОт преди месец датират опитите на Светкавицата да се преквалифицира във футболист. Той проведе една тренировка с „Борусия“ (Дортмунд), на която дори се отчете с гол с глава след подаване на Марио Гьотце После обаче не стана ясно дали Болт наистина иска да заиграе футбол професионално или го ползва само за забавления, макар самият той са твърди, че бил разговарял по въпроса с мениджъра на „Манчестър Юнайтед“ Жозе Моуриньо.\n\n \n\n\n \n                    ", "date": "2018.04.09", "title": "Болт кърши снага със сексапилен модел"}
{"url": "http://www.monitor.bg/a/view/4456-%D0%93%D0%BE%D0%BB%D0%B5%D0%BC%D0%B8%D1%8F%D1%82-%D0%A4%D0%B0%D0%B1%D0%B8%D0%BE-%D0%9A%D0%B0%D0%BF%D0%B5%D0%BB%D0%BE-%D0%BF%D1%80%D0%B5%D0%BA%D1%80%D0%B0%D1%82%D0%B8-%D0%BA%D0%B0%D1%80%D0%B8%D0%B5%D1%80%D0%B0%D1%82%D0%B0-%D1%81%D0%B8/", "text": "\n                    \nЕдин от най-великите треньори в историята на футбола Фабио Капело обяви край на треньорската си кариера. За последно той бе начело на китайския „Дзянсу Сунин“, откъдето бе уволнен. Италианецът се спрягаше за селекционер на националния отбор на страната си, но категорично отхвърли подобна възможност изтъквайки, че има опит с национални отбори и не желае да повтаря. „Исках да опитам да тренирам клуб отново и „Дзянсу“ бе последният ми футболен опит. Направих всичко, което исках, много съм щастлив с постигнатото и съм радостен сега да бъда телевизионен коментатор\", заяви Дон Фабио.\n\nПрез треньорската си кариера Капело е бил начело на „Милан“, „Реал“ (Мадрид), „Рома“, „Ювентус“, „Англия“ и „Русия“. С „Милан“ печели 4 титли на Италия, 3 суперкупи, веднъж Шампионската лига (1994 година след победа с 4:0 срещу „Барселона“) и веднъж Суперкупата на Европа. С „Реал“ (Мадрид) има 2 титли на Испания, с „Рома“ става веднъж шампион (2001 година), има и суперкупа на Италия. С „Ювентус“ пък е два пъти първенец на Апепинните, но и двете титли са отнети заради Калчополи.\n\n\n \n                    ", "date": "2018.04.09", "title": "Големият Фабио Капело  прекрати кариерата си"}
{"url": "http://www.monitor.bg/a/view/75731-%D0%93%D0%BE%D0%BB-%D0%B2%D1%8A%D0%B2-%D0%B2%D1%80%D0%B0%D1%82%D0%B0%D1%82%D0%B0-%D0%BD%D0%B0-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D1%81%D1%82%D0%B0%D0%BD%D0%B0-%D0%BD%D0%BE%D0%BC%D0%B5%D1%80-%D0%B5%D0%B4%D0%BD%D0%BE-%D0%B2-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0/", "text": "\n                    \n\nПопадението на мексиканския национал Мануел Негрете във вратата на България на световното първенство по футбол през 1986-а година бе избрано за номер едно в историята на всички мондиали. Класирането стана факт след проведено гласуване на официалната страница на световната федерация по футбол ФИФА сред привърженици от всички страни. Самият вот премина в социалната мрежа фейсбук от 31-и март до 9-и април, като допитването до феновете бе с въпрос: „Кой е най-красивият гол в историята на световните първенства по футбол“.\n\nПри въпросното попадение Негрете бележи за 1:0 във вратата на Борислав Михайлов със странична ножица, малко след като е навлязъл в наказателното поле на нашите. Срещата, в която мексиканския национал поразява вратата ни, е от осминафиналите на световното първенство от 1986 година, на което мексиканците са домакини и печелят с 2:0 срещу родните национали. На четвъртфинал обаче след дузпи те отстъпват на ФРГ.\n\n\n                    ", "date": "2018.04.09", "title": "Гол във вратата на България стана номер едно в историята  "}
{"url": "http://www.monitor.bg/a/view/33288-%D0%A4%D0%B5%D1%82%D0%B5%D0%BB-%D0%B4%D0%BE%D0%BD%D0%B5%D1%81%D0%B5-%D0%BF%D0%BE%D0%B1%D0%B5%D0%B4%D0%B0%D1%82%D0%B0-%D0%A0%D0%B0%D0%B9%D0%BA%D0%BE%D0%BD%D0%B5%D0%BD-%D0%B3%D0%BB%D0%BE%D0%B1%D0%B0-%D0%B7%D0%B0-%D0%A4%D0%B5%D1%80%D0%B0%D1%80%D0%B8/", "text": "Пострадалият механик с гипсиран крак в болницата\n                    \nДвамата пилоти на „Ферари“ Себастиан Фетел и Кими Райконен бяха на противоположните полюси на емоцията след края на Гран при на Бахрейн, втори кръг от надпреварата във Формула 1.\n\nФетел изкова победата с много зряло каране до самия финал и води в генералното класиране при пилотите с пълен актив от 50 точки. Той изкачи и отбора до върха с 65 точки, на 10 пред „Мерцедес“.\n\n\n\nКими Райконен обаче претърпя разочарование, след като трябваше да прекрати участието си след второто си влизане в бокса. Тогава, след грешно подаден сигнал за тръгване, болидът на финландеца мина през крака на един от механиците и той получи счупване на две места. Инцидентът донесе глоба от 50 000 евро за отбора, както и операция за пострадалия механик Франческо Чигарини.\n\n\"Операцията премина добре. Благодаря на всички, които се притесняваха за мен\", написа Чигарини под снимка от болницата, на която е с гипсиран ляв крак.\n\nЗа 4-кратния световен шампион Фетел това бе старт номер 200 във Формула 1 и 49-а победа в кариерата. „Ферари“ изненада „Мерцедес“ със само едно спиране в боксовете за Фетел по време на надпреварата, докато болидите на останалите тимове направиха по две.\n\nНа второ място в Бахрейн остана Валтери Ботас, стартирал от едва девета позиция. Пилотът на „Мерцедес“ се опитваше да изпревари Себастиан Фетел до последните метри на състезанието, но атаките му се оказаха неуспешни. Финландецът завърши на 0,69 сек. зад бившия световен шампион.\n\nТрети се нареди британецът Люис Хамилтън, изостанал на 6,51 секунди зад победителя.\n\n„Трябваше да се преборя за победата, знаех какво е темпото на преследвачите ми, знаех, че ще ме настигнат в края. Когато избрах меките гуми, мислех, че ще загубим състезанието. Нищо не беше останало от тях в края, пързалях се в последните обиколки. Опитахме се да победим, получи се\", коментира Фетел след успеха.\n\n„Виждах червеното „Ферари“ пред мен, знаех, че ще имаме шанс, в края то започна да се пързаля по пистата. Имах шанс да го настигна, но Фетел се справи перфектно. Да съм втори с толкова близко време до победителя е разочароващо. В следващия старт ще се опитам да го победя\", коментира Ботас.\n\nРазочарован остана и Хамилтън, който призна, че е имал проблеми с радиото. „Но все пак съм щастлив, че от девето място завърших трети, минимизирах щетите\", коментира още той.\n\n\n \n                    ", "date": "2018.04.09", "title": "Фетел донесе победата, Райконен – глоба за „Ферари“"}
{"url": "http://www.monitor.bg/a/view/14266-%D0%A0%D0%BE%D0%BC%D0%B0-%D0%B2%D1%8F%D1%80%D0%B2%D0%B0-%D0%B2-%D1%87%D1%83%D0%B4%D0%BE%D1%82%D0%BE-%D0%BD%D0%B0-%D0%9E%D0%BB%D0%B8%D0%BC%D0%BF%D0%B8%D0%BA%D0%BE/", "text": "Гуардиола обеща трофей, Клоп с 10 в лазарета преди реванша от 1/4-финалите в ШЛ\n                    \nОтборът на „Рома“ е готов на истински подвиг в реванша от 1/4-финалите на Шампионската лига срещу „Барселона“. Треньорът Еузебио Ди Франческо заяви, че той и неговите футболисти вярват в чудото въпреки загубата с 1:4 на „Камп Ноу“. „Трябва да вярваме. Длъжни сме да запазим убеждението, че сме способни да сътворим чудото и да направим този обрат. Важно е да сме наясно с нашите сили и да се борим до последната секунда. Ние ще направим всичко, което е по възможностите ни, за да отбележим три гола във вратата на съперника“, коментира Ди Франческо, който обърна внимание на коментарите, че Лионел Меси не се намира в най-доброто си физическо състояние. „В събота той отбеляза хеттрик. Само си представям какво щеше да бъде, ако бе в топ форма. За нас ще бъде много важно да не допуснем гол във вратата си“, допълни наставникът на „вълците“. За срещата утре вечер е много вероятно да се завърне Ченгиз Юндер, докато ситуацията с Пероти е много по-усложнена и най-вероятно ще пропусне двубоя срещу каталунците. В лагера на „Барселона“ Серхио Бускетс попадна в групата на треньора Ернесто Валверде, след като се подготвяше отделно от основния състав по време на неделната тренировка на отбора.\n\nПреди реванша между „Манчестър Сити“ и „Ливърпул“ пък наставникът на „гражданите“ Пеп Гуардиола заяви, че при отпадане няма да бъдат правени трагедии.\n\n„Разбира се, за да продължим напред, трябва да изиграем перфектен мач. Имаме 90 минути и всичко е възможно. Ще се опитаме пък ще видим какво ще се случи\", коментира Гуардиола, който трябва да намери път към вратата на „мърсисайдци“ след загубата с 0:3 в първия 1/4-финал. „Всеки път, когато играем с „Ливърпул“ няма с какво да се изненадаме. Трябва да играем по-добре, за да ги победим. Имам изключителен състав. За мен е щастие да бъда мениджър тук. Нуждаем се от европейски трофеи, но това е трудна задача. Може би не утре, но предвид това, което клубът е направил през последните десет години, това ще се случи. Ако не през този сезон, може би следващия\", каза още Гуардиола.  Неговият колега Юрген Клоп пък ще има големи проблеми с избора си за стартов състав, след като стана ясно, че звездата на тима Мохамед Салах е под въпрос за срещата. Освен него цели девет играчи са в лазарета на отбора.\n\n\n \n                    ", "date": "2018.04.09", "title": "„Рома“ вярва в чудото на „Олимпико“"}
{"url": "http://www.monitor.bg/a/view/29504-%D0%9B%D1%83%D0%B4%D0%BE%D0%B3%D0%BE%D1%80%D0%B5%D1%86-%D0%B2%D0%B7%D0%B5-%D0%BA%D0%B0%D0%B4%D1%8A%D1%80-%D0%BD%D0%B0-%D0%A1%D0%B5%D0%BB%D1%82%D0%B8%D0%BA/", "text": "\n                    \nСериозен треньорски трансфер осъществи „Лудогорец“, след като привлече бившия кондиционен треньор на шотландския гранд „Селтик“ от периода 2012 - 2017 г. В щаба на „орлите“ влезе Иън Кол, който бе официално представен пред отбора. Той ще отговаря за представителния тим, като ще консултира и треньорите в детско-юношеската академия на клуба. Кол е работил близо 5 години в школата на клуба от Глазгоу и още толкова в първия тим. Между 2012 г. и 2017 г. е част от щаба на трима различни мениджъри в „Селтик“ - Нийл Ленън, Рони Дейла и Брендън Роджърс. В този период тимът става четири пъти шампион, печели веднъж Купата на Шотландия, два пъти Суперкупата и участва по два пъти в груповата фаза на Шампионската лига и Лига Европа. Шотландецът е готвил персонално редица именити футболисти на Острова като Върджил ван Дайк, Скот Браун, Скот Синклер, Виктор Уняма, Фрейзър Фостър, Киърън Тиърни и др. „Знам много неща за „Лудогорец“. Клубът е популярен навсякъде по света заради участието му в Шампионската лига\", коментира Иън Кол при представянето си.\n\n\n \n                    ", "date": "2018.04.09", "title": "„Лудогорец“ взе  кадър на „Селтик“ "}
{"url": "http://www.monitor.bg/a/view/24907-%D0%A7%D0%B8%D0%BB%D0%B8%D1%87-%D0%BF%D1%80%D0%B0%D1%82%D0%B8-%D1%85%D1%8A%D1%80%D0%B2%D0%B0%D1%82%D0%B8%D1%82%D0%B5-%D0%BD%D0%B0-%D0%BF%D0%BE%D0%BB%D1%83%D1%84%D0%B8%D0%BD%D0%B0%D0%BB-%D1%81%D1%80%D0%B5%D1%89%D1%83-%D0%A1%D0%90%D0%A9/", "text": "\n                    \nСветовният №3 Марин Чилич спечели категорично срещу Михаил Кукушкин с 6:1, 6:1, 6:1 и осигури победата на Хърватия с 3:1 срещу Казахстан на четвъртфиналите за Купа „Дейвис\". В залата във Вараждин опитният Чилич не срещна никакви трудности срещу Кукушкин, постигайки най-лесната от трите си поредни победи в турнира.\n\nТака в средата на септември на полуфиналите Хърватия ще се изправи у дома срещу 32-кратния шампион САЩ. Американците си свършиха работата след 3:0 срещу Белгия. Райън Харисън и Джак Сок постигнаха ключовата трета победа за амариканците на двойки срещу Сандер Жил и Йоран Флийген с 5:7, 7:6(1), 7:6(3), 6:4. Така янките се класираха за полуфиналите на надпреварата за първи път от 2012 г. насам.\n\n\n\nВ другия полуфинал един срещу друг ще излязат отборите на Испания и Франция. Иберийците губеха от Германия с 1:2 след мача на двойки, но световния номер 1 Рафаел Надал бе безкомпромисен срещу №4 Александър Зверев - 6:1, 6:4, 6:4, и възстанови равенството. В решителната пета среща Давид Ферер зарадва публиката във Валенсия като надигра Филип Колшрайбер след епична почти 5-часова битка със 7:6(1), 3:6, 7:6(4), 4:6, 7:5.\n\n„Петлите“ пък надвиха Италия с 3-1 победи. В Генуа Люка Пуй обърна Фабио Фонини с 2:6, 6:1, 7:6(3), 6:3 и класира отбора си на полуфиналите.\n\n\n \n                    ", "date": "2018.04.09", "title": "Чилич прати хърватите на полуфинал срещу САЩ"}
{"url": "http://www.monitor.bg/a/view/17706-%D0%9A%D0%BE%D1%81%D1%82%D0%B0-%D0%9C%D0%B0%D1%80%D0%BA%D0%BE%D0%B2-%D0%B3%D0%BE%D1%89%D0%B0%D0%B2%D0%B0-%D0%A0%D0%B0%D0%B9%D0%BD%D0%B0-%D1%81-%D0%B3%D1%8E%D0%B2%D0%B5%D1%87/", "text": "\n                    \nС вкусна гозба и наздравици певецът Коста Марков посрещна колежката си Райна. Двамата се срещнаха по време на задокеанското турне на изпълнителката на „Зле те чувам“. Едно от участията на пилето на попфолка бе в Тампа, Флорида, където Марков живее със семейството си. За приятелската визита стана ясно от снимка във Фейсбук в профила на певицата. „Шеф Коста Марков ни посрещна с уникален гювеч. И попяхме даже. Семейство Маркови, благодаря за хубавите емoции”, написа към кадъра тя.\n\nРайна се разписа с 12 участия в рамките на турнето си в САЩ и Канада. Чаровната брюнетка стартира обиколката си още на 3 март, когато отправи музикален поздрав към българите зад Океана за Националния ни празник в Сиатъл. Тогава тя си подари разходка по снимачния сет на психодрамата „Туйн Пийкс“. След приключенето да види от една ръка разстояние къде са заснети сцените на един от любимите й сериали,  Райна обиколи и други  забележителности, сред които емблематичната електронна търговска компания „Амазон“ и плажът Алкай, като отдели време и за гастро туризъм.  \n\n\n \n                    ", "date": "2018.04.09", "title": " Коста Марков гощава Райна с гювеч"}
{"url": "http://www.monitor.bg/a/view/61337-%D0%A8%D0%B5%D1%84-%D0%9C%D0%B0%D0%BD%D1%87%D0%B5%D0%B2-%D1%82%D0%B5%D1%81%D1%82%D0%B2%D0%B0-%D1%83%D1%87%D0%B8%D0%BB%D0%B8%D1%89%D0%BD%D0%B0-%D1%85%D1%80%D0%B0%D0%BD%D0%B0/", "text": "\n                    \nШеф Иван Манчев ще тръгне на обиколка из българските училища, за да оцени храната, която се предлага там. Мисията на кулинарния гуру е родителите да се образоват на тема какво трябва да ядат малчуганите. „Сега пиша здравословни рецепти за деца. Ястията трябва да са интересни  и да изглеждат добре, защото децата ядат с очите си. От май месец ще обикаляме училищата, за да видя каква храна се предлага на децата. Искам да покажа на родителите как хранят  децата им”, сподели пред Нова тв той.\n\nСкоро той ще се заеме и с добре познато начинание - да подаде ръка на отчаяни ресторантьори, чийто бизнес виси на една салфетка разстояние от провала. Шеф Манчев тръгва на спасителен поход из България за пети пореден път с новия сезон на „Кошмари в кухнята“. За четири сезона време екипът на предаването посети повече от 30 населени места и тества потенциала на 45 ресторанта. Желаещите да получат тласък в клиентелата и оборота на заведението си могат да се запишат на мейл адрес koshmari@ ntv. bg.\n\n\n \n                    ", "date": "2018.04.09", "title": "Шеф Манчев тества училищна храна"}
{"url": "http://www.monitor.bg/a/view/41150-%D0%90%D0%BD%D0%B4%D1%80%D0%B5%D0%B0-%D1%81%D0%B5-%D0%BF%D0%BE%D1%85%D0%B2%D0%B0%D0%BB%D0%B8-%D1%81-%D0%BF%D1%80%D0%B0%D0%B4%D1%8F%D0%B4%D0%BE-%D1%81%D0%B8/", "text": "\n                    \n\nПопфолк фурията Андреа почете постиженията на своя прадядо Георги с постове в социалните мрежи. Чаровната блондинка сподели снимка на прародителя си, обяснявайки как е допринесъл за музикалното развитие на страната ни. „Прадядо ми Георги, роден през 1897 г. Първият българин, който вкарва радио SABA в родината, през Дунав от Австрия. Малко по-късно и първият българин, който вкарва акордеон в България. Марката му е Barcarole и може би поради тази причина, това е първият инструмент, на който се уча да свиря. Съжалявам, че не съм успяла да те познавам“, написа към черно-бял кадър във Фейсбук и Инстаграм половинката на боксьора Кубрат Пулев-Кобрата. Родът на изпълнителката на „Витамин“ всъщност е много музикален. Другият й прадядо Михаил Ахтаров е дългогодишен диригент на хор „Кавал“, а баба ѝ Тодорка е бивша балерина и дългогодишен помощник-режисьор в Народния театър „Иван Вазов“. Прабабите ѝ са бивша цигуларка и бивша солистка в театър „Ренесанс“. Неин пръв братовчед пък е известният композитор Борис Карадимчев.\n\n\n\n\n \n\n\n \n                    ", "date": "2018.04.09", "title": "Прадядото на Андреа внесъл първия акоредеон у нас"}
{"url": "http://www.monitor.bg/a/view/12497-%D0%A0%D1%8A%D1%81%D0%B5%D0%BB-%D0%9A%D1%80%D0%BE%D1%83-%D0%B8%D0%B7%D0%BF%D0%B8%D1%82%D0%B0-%D0%98%D0%B7%D0%BA%D1%83%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%80%D0%B0%D0%B7%D0%B2%D0%BE%D0%B4%D0%B0/", "text": "\n                    След като само преди месеци Ръсел Кроу сложи точка на шестгодишната сага по развода си с австралийската актриса Даниел Спенсър, холивудският ас направи аукцион в „Сотбис“ с 226 свои вещи и филмов реквизит. Самият той е кръстил търга с многозначното име „Изкуството на развода“, при положение, че неговата раздяла му е коствала значителна сума в замяна на личното му спокойствие. \"Продадени бяха близо 85% от всички лотове за общата сума от 3 719 963 австралийски долара (приблизително 2,9 щатски)\", обяви представителят на \"Сотбис Австралия\".\n\n\nСред вещите, които са предизвикали най-голям интерес и са се продали за значително по-висока сума от прогнозите са били цигулката на капитан Джак Обри от филма \"Господар и командир: Далечният край на света\" за 135 хиляди долара, алуминиев меч Maximus и бутафорна колесница от филма \"Гладиатор\" - съответно за 85.4 хиляди и 79,3 хиляди долара, както и дървеният меч, с който Кроу се учи да се сражава по време на снимките на \"Гладиатор\" за 24.4 хиляди долара.\nАктьорът бе изключително доволен от резултатите от търга, наричайки ги \"добър подарък за рождения си ден\", след като на 7 април навърши 54 години. \"Не е никак лоша печалба за пет часа работа\", похвали се шеговито той в Twitter.\n \n                    ", "date": "2018.04.09", "title": "Ръсел Кроу изпита \"Изкуството на развода\""}
{"url": "http://www.monitor.bg/a/view/17120-%D0%92%D0%BD%D1%83%D1%87%D0%BA%D0%B0%D1%82%D0%B0-%D0%BD%D0%B0-%D0%A2%D0%BE%D0%B4%D0%BE%D1%80-%D0%9A%D0%BE%D0%BB%D0%B5%D0%B2-%D0%B2%D0%BB%D0%B8%D0%B7%D0%B0-%D0%B2-%D0%9E%D1%82%D0%BA%D1%80%D0%B0%D0%B4%D0%BD%D0%B0%D1%82-%D0%B6%D0%B8%D0%B2%D0%BE%D1%82/", "text": "София Кузева е другото ново попълнение в медицинската поредица\n                    \nТеодора Кулева – внучката на Тодор Коев, е новата звезда, която ще изгрее в рейтинговия сериал на Нова телевизия „Откраднат живот: Критична точка“. Младата надежда ще влезе в продукцията заедно с още една любима на няколко поколения актриса – София Кузева, изиграла обаятелния образ на Дана в признатия за най-любим български филм „Вчера“. Двете ще се превъплътят в майка и дъщеря, които са стари познати на доцент Захариев. Трудна диагноза ще ги отведе в болница „Св. Кирил“, а лечението ще бъде едва началото на събития, които ще засегнат живота на някои от ключовите персонажи в сериала.\n\n„Двете ще променят досегашния живот на доцент Захариев, а\n\n\n\n\nкоментираха сценаристите на медицинската поредица.\n\n\nВъпреки мнението на родителите и дори на дядо си Теодора Кулева избира актьорството за своя професия. Кандидатства в НАТФИЗ, без да каже на никого за родството си с Адама, и влиза, но от втория път, каквато е и съдбата на самия Тодор Колев. Също като него започва при един преподавател – проф. Стефан Данаилов, и завършва при друг – доц. Ивайло Христов. Преди години Тодор Колев влиза във ВИТИЗ при проф. Кръстьо Мирски и завършва при проф. Николай Люцканов.\n\n\n\nкъдето първи стъпки на сцената прави и майка ? Албена Колева. Баща ? Венцислав Кулев също завършва Академията, но скоро след това се отдава на писането на пиеси и журналистиката.\nТеодора Кулева вече има няколко малки роли в киното – във филма „Корпус за бързо реагиране“ на режисьора Станислав Дончев-Стамбата, и в „Къртици“ на Ивайло Христов. Освен в Плевенския театър „Иван Радоев“, където е поканена от директора Васил Василев, се изявява и като гост-актриса в няколко постановки на Народния театър „Иван Вазов“. От дядо си наследява не само целувката от Мелпомена, но и неговата музикалност и смело застава зад микрофона в джаз импровизации.\nСофия Кузева пък се завръща от Германия, където живее и работи от години, за да поеме ролята в „Откраднат живот“. Смятана за една от най-големите надежди в родното кино, тя не разгръща потенциала си у нас, а избира западната сцена. През 2012 г. актрисата беше привлечена към друга българска продукция – сериала „Къде е Маги?“ на bTV, в който направи успешен образа на Вяра Табакова, майката на изчезналата Маги.\n\n \n\n\n \n                    ", "date": "2018.04.09", "title": "Внучката на Тодор Колев влиза в „Откраднат живот“"}
{"url": "http://www.monitor.bg/a/view/45013-%D0%A1%D0%BB%D0%B0%D0%B2%D0%B8-%D0%B8-%D0%9A%D1%80%D0%B8%D1%81%D0%BA%D0%BE-%D0%BD%D0%B0%D0%BF%D1%80%D0%B0%D0%B2%D0%B8%D1%85%D0%B0-%D0%B2%D0%B5%D0%BB%D0%B8%D0%BA%D0%B4%D0%B5%D0%BD%D1%81%D0%BA%D0%B8-%D1%80%D0%B5%D0%BA%D0%BE%D1%80%D0%B4/", "text": "\n                    Само за великденския дълъг уикенд новата песен на Слави Трифонов и рапъра Криско направи рекорд по гледаемост в платформата за видео споделяне YouTube. Парчето, което носи името „Гледай как се прави“, беше публикувано на 5 април вечерта и само за три дни навъртя близо 3 милиона гледания. Песента предизвика полюсни реакции, като освен похвалите към неочакваното дуе, не липсваха и прилично голямо количество критики към качествата на новата композиция. „Гледай как се прави“ е първият поп проект от години, в който водещият на „Шоуто на Слави“ се включва като гост изпълнител.\n\nМузикален продуцент на песента е Криско. Негови са още текстът и музиката. Видеото е едно от най-скъпите, правени някога в България. В него участват над 20 популярни модели и плеймейтки по оскъдно облекло. Сред всички прелъстителни жени тяло извива и „Мис Плеймейт 2017“ Нора Недкова, чието име беше спрягано за гадже както на Криско, така и на Слави. Декорът е специално създаден за снимките, които отнемат няколко дни и екип от над 70 човека. А цялата визуална продукция е ръководена от режисьора Кирил Киров-Коко, с който Криско има вече седем клипа.\nИзпълнителят на „Базука“ дори се е заканил: „Оо, аз сега започвам!“ Предстои му до два месеца да обяви нов артист в лейбъла си „Адаманд“, където вече се изявяват Тита, Боро Първи и Димчо. Следващият голям проект на рапъра обаче не е свързан с музиката, а с хранително-вкусовата промишленост.\n                    ", "date": "2018.04.09", "title": "Слави и Криско направиха великденски рекорд"}
{"url": "http://www.monitor.bg/a/view/39690-%D0%92%D0%B5%D0%BB%D0%B8%D0%BA%D0%B8-%D1%82%D0%B2%D0%BE%D1%80%D1%86%D0%B8-%D0%BE%D0%B7%D0%B0%D1%80%D1%8F%D0%B2%D0%B0%D1%82-%D0%B5%D0%BA%D1%80%D0%B0%D0%BD%D0%B0-%D0%BD%D0%B0-master-of-art/", "text": "Фестивалът представя 77 документални филма от цял свят\n                    \nСедемдесет и седем документални филма от цял свят, 10 от които български, ще бъдат представени на Международния кинофестивал Master of Art от 12 до 30 април в София, Пловдив и Варна. Форумът е посветен на големите имена в световното изкуство и култура. Той се провежда за трета поредна година и е единствен по рода си в Югоизточна Европа, а Националният дворец на културата отново е негов съорганизатор.\n\nВсички заглавия от програмата са премиерни за страната ни. Сред тях са филми за творци от различни сфери като Бярке Ингелс, Василий Кандински, Марк Шагал, Антоан Дьо Сент-Екзюпери, Жан Нувел, Лев Толстой, Салвадор Дали, Мария Калас, Мстислав Ростропович, Микеланджело, Чарли Чаплин, Карлос Саура, Оскар Кокошка, Етгар Керет, Кент Нагано, Иван Андонов, Петър Попйорданов-Чочо, Рем Колхаас, Аугуст Стриндберг, Начо Дуато, Роберт ван Хюлик, Антонио Сеги и много други.\n\nСред предложенията във фестивалния афиш е носителят на наградата за най-добър документален филм от фестивала в Кан – „Лица, места“ (2017) на 89-годишната\n\n\n\nв киното, и популярния 33-годишен фотограф и художник на графити Джей Ар. Тук е и номинираният за „Оскар” за най-добра документална творба „Животът като анимация“ (2016) на Роджър Рос Уилямс за момченцето аутист Оуен, което комуникира с другите посредством диалози от филмите на „Дисни“. Присъстват още много заглавия, селектирани по най-престижните кинофестивали в света – Венеция, Берлин, Сънданс, Торонто и др.\n\nЦелта на Master of Art е да представя най-добрите документални филми в областта на музиката, танца и театъра, изобразителните изкуства, архитектурата, дизайна и литературата, както и рекламни арт продукции, създадени по света през последните години, като чрез това се стреми да приобщи максимално българската публика към глобалните съвременни тенденции в тези сфери.\n\n\n\nТазгодишното издание има още две нови категории: „Изкуство за деца” и “Кулинарно изкуство”. Също така за първи път фестивалът ще се провежда едновременно в три града – София, Пловдив и Варна. Прожекциите на филмите в София ще са в „Люмиер Лидл”, „Одеон”, Дом на киното, Cine Grand в Park Center, Културен център G8 и Евро Синема; в Пловдив – в Lucky Дом на киното; във Варна – ФКЦ и Contemporary Space, Cinema Room. Билетите вече са\n\n\n\nа всички закупили Master Pass (на цени от 32 лв. и 24 лв. за ученици и пенсионери) ще получат достъп до прожекциите в кината „Люмиер Лидл”, „Одеон”, G8, Евро Синема и Дом на киното. Местата им обаче не са запазени и е необходимо да се заявят най-късно 15 минути преди прожекция. Притежатели на такава карта участват и в томбола за наградата маркова аудио тонколонка.\n\nСред съорганизаторите на събитието са още програма „Култура” на Столична община, продуцентска компания “Спотлайт“, фондация “Америка за България” и др.\n\n \n\n\n \n                    ", "date": "2018.04.09", "title": "Велики творци озаряват екрана на Master of Art"}
{"url": "http://www.monitor.bg/a/view/59755-%D0%9C%D0%B8%D0%BD%D0%B0%D0%BB%D0%BE-%D0%BD%D0%B0%D1%81%D1%82%D0%BE%D1%8F%D1%89%D0%B5-%D0%B8-%D0%B1%D1%8A%D0%B4%D0%B5%D1%89%D0%B5-%D0%BE%D1%82-%D1%85%D0%B0%D1%80%D1%82%D0%B8%D1%8F-%D0%B2-%D0%9D%D0%94%D0%9A/", "text": "\n                    За втори пореден път София хартиен арт фест гостува в НДК – с проекта „Минало. Настояще. Бъдеще“. Той е разделен на две експозиции, свързани с обща идея и представени в две локации на Двореца – Фоайе запад и Мраморно фоайе. Там ще бъде и официалното откриване на 12 април от 18.00 ч., а експозициите ще могат да се видят до 19 май. Двете локации имат свой индивидуален облик, но са обединени от последователното преливане на отделните авторски концепции в едно цяло.\n\nВодещата експозиция „Минало. Настояще. Бъдеще“ във Фоайе запад ще представи произведения, вдъхновени от българското културно наследство с дълбок духовен прочит. Съвместно с утвърдени имена като Тодор Тодоров, Анна Бояджиева, Снежана Симеонова, Даниела Тодорова, Валентин Балев, Розина Макавеева, Маня Вапцарова и Лаура Димитрова участват и млади творци, които тепърва изгряват. Сред тях са Станислава Анчова, Калоян Георгиев, Мария Ангелова и Станислава Иванова.\n\nВ проекта е поканен и екип от специалност „Калиграфия” в НХА: Елисавета Ангелова, Дана Тилева и Милко Дюлгеров под ръководството на Кристина Илиева. Това е симбиоза от традиции и иновации в съвременното българско изкуство, развиващо се от времето на социализма през прехода, днешния ден и с поглед в бъдещето. Всеки от авторите отправя своето лично послание за хармония, толерантност, уникалност и хуманизъм към обединена Европа и света, в който живеем.\n\nВтората експозиция е юбилейното издание на международния конкурс за хартиено изкуство „Аматерас“. В нея са избрани 67 произведения от 25 държави, сред които на изявени автори - членове на Световната асоциация за хартиено изкуство (IAPMA) като Елиана Анхина, Марсел Бенаму, Присила Робинсън, Нане Уенхамър, Алеяндра Корек, Анджела Барбу, Джозефин Табърт и др. Присъстват и доста от наградените автори през годините: Ацуми Мурата, Норико Амано, Джозефин Кой, Сун Йонг Канг, Цвета Петрова, Лаура Димитрова и Адрияна Бояджиева. Изложбата е пъстра мозайка от идеи, техники, концепции, експерименти, достижения и авангардни решения, което прави конкурса истински парад на хартията. Редица от авторите са с международни награди и от други форуми. В тазгодишното издание има и творци, представяли свои работи в някои от най-известните световни музеи в Германия, Италия, Великобритания, Бразилия, Япония, Корея, Китай, САЩ, Аржентина и др.\n\nНа 18 май международното жури ще обяви наградените автори в присъствието на повече от 140 артисти от цял свят, участващи в конгреса на IAPMA в рамките на феста.\n                    ", "date": "2018.04.09", "title": "Минало, настояще и бъдеще от хартия в НДК"}
{"url": "http://www.monitor.bg/a/view/87780-%D0%9F%D0%B0%D0%BD%D0%B0%D0%B8%D1%80-%D0%BD%D0%B0-%D0%BD%D0%BE%D1%81%D0%BE%D0%B2%D0%B5%D1%82%D0%B5-%D0%B2-%D0%A2%D0%B5%D0%B0%D1%82%D1%8A%D1%80-199/", "text": "\n                    „Нос“ по Николай Василиевич Гогол е най-новата премиера на Театър 199. Постановката на спектакъла с актьорите Георги Спасов и Полина Христова е на нестандартната Веселка Кунчева, режисьор от куклената школа. Нейна в съавторство с Ина Божидарова е сценичната версия на безсмъртния текст. Сценографията е на Мариета Голомехова, а музиката на Христо Намлиев.\n\nКолкото по-дълго и внимателно гледаме една смешна история, толкова по-тъжна става тя, казал е Гогол. „Бих добавила, че колкото повече потъвам в този спектакъл, толкова повече осъзнавам, че безносието е най-висшата форма на човещина“, коментира Веселка Кунчева. В представлението нея я вълнува израждането на човещината. „Всъщност и за това не става въпрос, по-скоро става въпрос за загуба. За нещо, което вече сме умъртвили. Превърнали сме човещината в себе си в атавистичен, старомоден орган на Егото. В раковото му образувание. Апендиксът на двадесет и първи век. И ако човещината не е оперирана още в детството, се опитваме да я прикрием, за да не ни разпознаят като несъвременни създания. За да не ни линчуват с присмех и съжаление“, пояснява тя и добавя, че преди няколко години вероятно е нямало да успее да види, че и нейният нос я „води за носа“. На 42 години Кунчева вярва, че вече не е така.\n\nЗа процеса на работа по „Нос“ разказва драматургът на театъра Андрей Филипов. „Веселка и Мариета, много подготвени и упорити, успяха да ни убедят в своите планове за необичаен прочит и подход към повестта на Гогол. В началото на февруари репетициите започнаха. Направо на сцената. С вече изработени, никак немалко на брой, различни по форма и размер носове. И настъпи хаос! (А уж бяха подготвени). Но приятен хаос. Примамлив хаос в търсене и натрупване на визуални и звукови образи, на актьорски средства, на редакции на пиесата“.\n\nЕкспериментите валят по-обилно от снега навън. Георги Спасов, когото Филипов нарича „актьор с безгранично въображение и техника, човек с дяволито чувство за хумор и сладкодумен интелект“, и Поли са готови да опитат и най-щурите идеи на режисьора и на сценографа. „А те бяха действително предизвикателни приумици, неочаквано и често подлагаха изпълнителите на екстремни физически и емоционални изпитания“, издава драматургът.\n\nСега носовете на творческия екип са смешни, сърдити, зли, умни, глупави, трогателни, какви ли не. И са подредени така, че да оформят физиономията на всяка сцена – като във витрината на магазина за носове, който ще можете да посетите и да си изберете своя. Следващите представления на „Нос” са на 17 април, 2 и 20 май.\n\n \n\nТекст сн.\n\nГеорги Спасов и Полина Христова демонстрират носове и актьорски хъс в спектакъла на Веселка Кунчева.\n\nСнимка Иван Дончев\n                    ", "date": "2018.04.09", "title": "Панаир на носовете в Театър 199"}
{"url": "http://www.monitor.bg/a/view/59777-%D0%9E%D0%B3%D1%80%D0%BE%D0%BC%D0%B5%D0%BD-%D1%82%D1%80%D0%B0%D0%BD%D1%81%D0%BF%D0%B0%D1%80%D0%B0%D0%BD%D1%82-%D0%9D%D0%BE%D1%80%D0%BC%D0%B0%D0%BB%D0%BD%D0%BE-%D0%B5-%D0%B4%D0%B0-%D1%81%D0%B8-%D0%B3%D0%B5%D0%B9-%D0%BF%D1%80%D0%B5%D0%B4-%D0%9A%D1%80%D0%B5%D0%BC%D1%8A%D0%BB/", "text": "Предизвикателството може да бъде видяно в Google Maps\n                    На Червения площад срещу Кремъл се появи виртуален билборд с цитат: „Нормално е да си гей“. Плакатът, който закрива почти цялото пространство срещу мавзолея на Ленин и Кремъл е част от акция на журналисти срещу цензурата и незачитането на правата, която носи названието Billboards Beyond Borders.\n\nВ рамките на акцията в редица градове с помощта на Google Maps бяха поставени огромни билбордове с цитати на загинали, арестувани или наказани по някакъв начин журналисти от Москва, Ню Йорк, Истанбул, Банкок, Малта и Зимбабве.\n\n\" Billboards Beyond Borders е акция на журналисти и онези, които са били накарани да замълчат заради цензура, онези хора, чиито мнения са довели до цензуриране, наказание, а в някои случаи дори до смърт“.\n\nЦитатът на Червения площад е подписан с името Александър Сатурин – главния редактор на в. „Молодой Далневосточник“, когото са глобили с 50 000 рубли за интервю с учител, който бил уволнен заради хомосексуалност.\n\nРусия фигурира и на още един билборд – в Ню Йорк. „Русия спечели за теб Белия дом, Доналд Тръмп“, гласи плакатът. Автор на изказването е не особено пострадала личност – става дума за Ребека Бъкуолтър-Поза, която потърпяла нещо „разтърсващо“ - американският президент й е забранил достъпа до Туитъра си.\n\nБилбордът в Истанбул гласи: „Ердоган е най-мегаломанският диктатор от създаването на Републиката през 1923 г“. и е на арестувания журналист Ебру Умар, а посланието в Бангалор е: „Жените не трябва да се третират като второкачествени същества“ и то принадлежи на застреляната през септември миналата година индийска журналистка Гаури Ланкеш.\n                    ", "date": "2018.04.09", "title": "Огромен транспарант „Нормално е да си гей“ пред Кремъл"}
{"url": "http://www.monitor.bg/a/view/23432-%D0%92%D1%81%D0%B5%D0%BB%D0%B5%D0%BD%D0%B0%D1%82%D0%B0-%D1%89%D0%B5-%D0%B7%D0%B0%D0%B3%D0%B8%D0%BD%D0%B5-%D0%BE%D1%82-%D0%91%D0%BE%D0%B6%D0%B5%D1%81%D1%82%D0%B2%D0%B5%D0%BD%D0%B0%D1%82%D0%B0-%D1%87%D0%B0%D1%81%D1%82%D0%B8%D1%86%D0%B0/", "text": "Силното изкривяване на време-пространство от черните дупки може да ускори катастрофата \n                    Физици от Харвардския университет изчислиха, че след 10 на 139-а степен години Вселената може да загине вследствие на дестабилизацията на Хигс бозона, който отговаря за масата на елементарните частици, съобщава сайтът Сайънс алърт.\n\nВ резултат на това въздействие ще се получи огромен взрив, който ще направи невъзможно съществуването на химичните елементи.\n\nХигс бозона, наричан още \" Божествената частица\", се явява елементарна частица, предсказана от Стандартния модел. Тя бе регистрирана от Големия адронен колайдер през 2012 година. С помощта на Хигс бозона се обяснява механизмът на спонтанното нарушение на електрослабата симетрия.\n\nУчените оцениха стабилността на вакуума, обезпечавана от \"Божествената частица\", в рамките на квантовата теория на полето. За целта те изчислили интензивността на тунелния ефект, когато елементарните частици заради квантовите ефекти, могат да преодоляват потенциални прегради. И то дори когато притежават недостатъчна енергия. В резултат на подобен процес може да се наруши стабилността на частиците.\n\nОказало се, че опасността от дестабилизация на Хигс бозона е достатъчно ниска в близка перспектива. Тя може да се случи едва след Епохата на разпада, когато във Вселената престанат да съществуват звезди - 10 на 15 степен - 10 на 39 степен години. В същото време силното изкривяване на време-пространство от черните дупки може да ускори катастрофата. Това се дължи на факта, че поведението на елементарните части в цитираните условия се променя по непредсказуем начин. Така че най-вероятната кончина на Вселената се очаква след 10 на 139-а степен години.\n\n\n \n                    ", "date": "2018.04.09", "title": "Вселената ще загине от \"Божествената частица\""}
{"url": "http://www.monitor.bg/a/view/1075-%D0%98%D0%B7%D0%B2%D1%8A%D1%80%D1%88%D0%B8%D1%85%D0%B0-%D0%BD%D0%B0%D0%B9%D0%BF%D1%80%D0%B5%D1%86%D0%B8%D0%B7%D0%BD%D0%BE%D1%82%D0%BE-%D0%B8%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5-%D0%BD%D0%B0-%D0%B0%D0%BD%D1%82%D0%B8%D0%BC%D0%B0%D1%82%D0%B5%D1%80%D0%B8%D1%8F/", "text": "\n                    Учени оповестиха, че извършили най-прецизното директно изследване на антиматерия, предаде АФП. Получената информация може да допринесе да се разкрие загадката, свързана с изчезването й. Големият взрив произвел едно и също количество материя и антиматерия. Впоследствие антиматерията напълно изчезнала, без да е ясно каква е причината за това. Сега учени от лабораторията Алфа на ЦЕРН в Швейцария направиха още една крачка напред към разкриване на загадката. На всяка частица материя съответства частица антиматерия със същите свойства, но с противоположен електричен заряд. Материя и антиматерия не могат да съжителстват. Когато влязат в контакт помежду си, те взаимно се унищожават. Следователно малко след Големия взрив те би трябвало взаимно да се унищожат, но малка разлика между тях позволила на материята да триумфира над антиматерията, слагайки началото на всичко, което съществува във видимата Вселена.\n\nСтава въпрос за малка разлика, която учени се опитват да открият от десетилетия. Тъй като е трудно антиматерия да бъде произведена или уловена в капан, учените се затрудняват да изследват свойствата й.\n\nЕкипът от лабораторията Алфа успял да произведе атоми антиводород. След това през 2016 г. за пръв път набюдавал поведението на атом антиматерия, антиводород, под ултравиолетови лъчи. Оттогава изследвал реакцията на около 15 000 от тези атоми, извършвайки спектроскопски анализ с невиждана досега прецизност на антиматерията. Получените данни били сравнени с тези за водорода.\n\n\"Едните данни приличат на другите - заяви Джефри Хангст от екипа. - Дали това не е разочароващо? Не. Изследването на свойствата на антиматерията с подобна прецизност открива нова ера. Тя може би ще ни даде възможност да намерим ключа към откриване на прословутата разлика.\"\n\nВ същото време международен екип от астрономи под ръководството на Ричард Маси от университета в Дърам, Англия, опроверга \"осветяването\" на тъмната материя, т.е. съществуването на негравитационно взаимодействие между \"буци\" невидимо вещество.\nПрез април 2015 г. астрономи оповестиха, че открили признаци за негравитационно взаимодействие в тъмна материя в галактичния куп Абел 3827, който се намира на разстояние 1,3 милиарда светлинни години от Земята. Учените изследвали разпределението на масата в четирите сблъскващи се галактики, използвайки ефекта гравитационна леща, когато обект изкривява траекторията на светлинните лъчи. Предполага се, че в центровете на галактиките има хало от тъмна материя. Именно с него се обяснява кръговото движение на звезди около ядрото на галактиката. Три \"буци\" тъмна материя съответствали на разположението на три галактики, но при движението си четвъртата \"буца\" изоставала на 5000 светлинни години от разположената край нея галактика. По мнението на учените, това показвало, че в тъмната материя има не само гравитационни сили, а и някакви други взаимодействия.\nВ настоящото изследване астрономи използвали мрежата от радиотелескопи АЛМА (ALMA - Atacama Large Millimeter/submillimeter Array) и телескопа VLT (Very Large Telescope) в Чили. Това им позволило да направят по-детайлна спектроскопия на галактиките. Оказало се, че местоположението на халото в галактиките съответства на модел, според който тъмната материя взаимодейства единствено посредством гравитацията.\nПо преценки на космолози, тъмната материя съставлява 22 процента от цялата маса на Вселената, други 74 процента се падат на тъмната енергия, а останалият дял - на видимото вещество. Тъмната материя не взаимодейства с обичайните вещества чрез електромагнитни и други полета, а посредством гравитацията. Заключенията за съществуването й са въз основа на следене на астрономически обекти, чието поведение сякаш е подвластно на влиянието на скрита от директните наблюдения маса. Досега не са открити частици, от които да е съставена тъмната материя.\n                    ", "date": "2018.04.09", "title": "Извършиха най-прецизното изследване на антиматерия"}
{"url": "http://www.monitor.bg/a/view/82969-%D0%94%D1%83%D0%B7%D0%B8%D0%BD%D0%B0-%D1%87%D0%B5%D1%80%D0%BD%D0%B8-%D0%B4%D1%83%D0%BF%D0%BA%D0%B8-%D0%B7%D0%B5%D1%8F%D1%82-%D0%B2-%D1%86%D0%B5%D0%BD%D1%82%D1%8A%D1%80%D0%B0-%D0%BD%D0%B0-%D0%9C%D0%BB%D0%B5%D1%87%D0%BD%D0%B8%D1%8F-%D0%BF%D1%8A%D1%82/", "text": "\n                    Дванадесет черни дупки бяха открити в центъра на Млечния път, но това е само върхът на айсберга, заявиха астрономи, цитирани от АФП. Те предполагат, че броят на черните дупки там е 40 пъти по-голям.\n\n\"Наблюдавахме 12 черни дупки в центъра на нашата галактика\", заяви Чарлз Хейли от Колумбийския университет.\n\nСъществуват два вида черни дупки в зависимост от масата им - звездна черна дупка, която се формира в края на живота на звезда, и свръхмасивна черна дупка, която се намира в центъра на галактика и чиято маса е между 1 милион и няколко милиарда пъти по-голяма от слънчевата.\n\nСпоред Чарлз Хейли откриването на 12 звездни черни дупки близо до Стрелец А е само върхът на айсберга. \"Тези звездни обекти са твърде далеч и следователно вероятно пропускаме да забележим онези, които са по-малки от тях\", поясни той. Въз основа на броя на наблюдаваните черни дупки в най-близката до Земята зона, астрономът заключил колко черни дупки е пропуснал да забележи по-далеч. Те вероятно са около 500 в центъра на Млечния път. \"Въз основа на получените резултати смятаме, че има около 10 000 черни дупки на разстояние по-малко от 3 светлинни години от свръхмасивната черна дупка - отбеляза астрономът. - Щом като в центъра на Млечния път има толкова много черни дупки, вероятно същата е ситуацията в повечето други галактики.\"\n\nВ същото време астрономи от Европейската южна обсерватория в Чили откриха невидима във видимите светлинни лъчи неутронна звезда със слабо магнитно поле и пръстен от студен газ, съобщи Лента като цитира СайънсАлърт. Обектът е разположен близо до Малкия Магеланов облак и е първото подобно астрофизическо тяло, открито извън пределите на Млечния път.\nПо преценки на учените, обектът SNR 1E 0102.2-7219 (E0102) е на 2000 години. Става въпрос за останки от свръхнова, които сформират сложна напомняща мехур структура. Данните, получени от телескопа VLT (Very Large Telescope) и рентгеновата обсерватория \"Чандра\", показват, че във вътрешността на мехура има тороидална област от студен газ, която бавно се отдалечава от компактен обект в центъра на E0102.\nВъпросният компактен обект се оказа източник на рентгеново лъчение и бе обозначен като p1. Природата му остава неизвестна и освен това не е ясно дали действително се намира в E0102 или зад него.\nАстрономите доказаха, че обектът бил част от останки от свръхнова и е малка неутронна звезда. Тя е с два пъти по-малки размери в сравнение с обичайните неутронни звезди, чийто диаметър е 20 км. Тази разновидност на астрофизическите тела излъчва слаба рентгенова радиация и не е забележима във видимите лъчи. Механизмът, довел до формирането на облака от студен газ, засега е неизвестен, но учените предполагат, че е свързан с поглъщането на компактния обект от звезда компаньон.\n                    ", "date": "2018.04.09", "title": "Дузина черни дупки зеят в центъра на Млечния път"}
{"url": "http://www.monitor.bg/a/view/12773-%D0%A0%D1%83%D1%81%D0%BA%D0%B8%D1%82%D0%B5-%D0%B4%D0%B0%D0%BD%D1%8A%D0%BA%D0%BE%D0%BF%D0%BB%D0%B0%D1%82%D1%86%D0%B8-%D1%81%D0%BF%D0%B0%D1%81%D1%8F%D0%B2%D0%B0%D1%82-%D0%94%D0%B5%D1%80%D0%B8%D0%BF%D0%B0%D1%81%D0%BA%D0%B0-%D0%BE%D1%82-%D1%84%D0%B0%D0%BB%D0%B8%D1%82/", "text": "\n                    Правителството на Русия има намерение да помогне на попадналите под US санкции руски милиардери с бюджетни средства, предаде Newsru.com. По думите на вицепремиера Аркадий Дворкович, вече е взето решение да се подкрепят компаниите на споменатите бизнесмени, ако тяхното финансово състояние се влоши, информира ТАСС. Висшият чиновник обясни, че правителството постоянно помага на крупните фирми и така съхранява „важни за страната работни места“.\n\n          Междувременно стана ясно, че включването на компанията на Олег Дерипаска „Русал“ в американския санкционен списък може да доведе до технически фалит по отношение на редица нейни кредитни задължения, посочва Интерфакс. В същото време от холдинга увериха, че продължават да обслужват всички свои съществуващи дългове, но най-вероятно публикуването на годишния отчет ще бъде отложено. Пресата припомня, че след решението на финансовото министерство на САЩ да въведе ограничения срещу Дерипаска, акциите на „Русал“ на Хонконгския фондов пазар, където се котират, рухнаха с почти 50%. Капитализацията на фирмата падна с 3,6 млрд. долара. Миналия петък на търговете на Московския фондов пазар ценните книжа на „Русал“ се обезцениха със 17,7%. От наложените американски санкции пострада още една компания на Дирепаска - En+ Group. В понеделник депозитарят Citi преустанови със споменатата фирма операциите с глобални депозитарни разписки, издадени по правилата 144А и Reg S.\n\nОсвен Дерипаска на помощ от държавата в сложната ситуация най-вероятно ще могат да разчитат и останалите бизнесмени, попаднали под американските ограничения. Това са Сулейман Керимов, Виктор Векселберг, Игор Ротенберг, Андрей Скоч, Кирил Шамалов и Владимир Богданов. „Усилена подкрепа на бизнеса“ обеща и министърът на промишлеността на Русия Денис Мантуров. В. „Ведомости“ посочва евентуалните инструменти за поддръжка на засегнатите компании. Това може да е отпускане на средства от бюджета и от държавните банки, данъчни облекчения, достъп до обществените поръчки на държавни ведомства и компании, както и до специални инвестиционни договори. Сред възможните мерки са още оказване на тарифна и нетарифна защита на вътрешния пазар и всевъзможни изключения от общите правила, допълва изданието. Освен това Мантуров заплаши с административни наказания руските кампании и ведомства, които отказват да работят със санкционните предприятия. По-рано представители на американското Министерство на финансите подчертаха, че новите ограничителни мерки действат не само по отношение на фигурантите в списъка, но и по отношение на техните контрагенти.  \n                    ", "date": "2018.04.09", "title": "Руските данъкоплатци спасяват Дерипаска от фалит"}
{"url": "http://www.monitor.bg/a/view/48723-%D0%9E%D1%82%D0%BA%D1%80%D0%B8%D1%85%D0%B0-%D0%B6%D0%B5%D0%BD%D1%81%D0%BA%D0%B8-%D0%B8%D1%85%D1%82%D0%B8%D0%BE%D0%B7%D0%B0%D0%B2%D1%8A%D1%80-%D1%81-%D0%BE%D1%81%D0%B5%D0%BC-%D0%B1%D0%BB%D0%B8%D0%B7%D0%BD%D0%B0%D1%87%D0%B5%D1%82%D0%B0-%D0%B2-%D1%83%D1%82%D1%80%D0%BE%D0%B1%D0%B0%D1%82%D0%B0/", "text": "\n                    Учени идентифицираха останките от 6-8 фосилизирани ембриона в утробата на женски ихтиозавър, живял преди 180 милиона години, съобщи ЮПИ. Древното влечуго било бременно с 8 близнаци, когато си отишло от този свят.\nФосилите от ихтиозавъра от ранния триас били открити през 2011 г. в Североизточна Англия. Те са собственост на колекционера на фосили Мартин Ригби, който се усъмнил, че в утробата на екземпляра има няколко ембриона. Палеонтологът Дийн Ломакс от университета в Манчестър потвърдил подозренията му. По препоръка на Ломакс фосилите били отнесени в музея на Йоркшир за допълнителен анализ.\nИхтиозаврите били живораждащи подобни на делфини влечуги. Те ловували по-малки влечуги и риби, с които се хранели. В геоложки пластове в Йоркшир са открити стотици фосили от ихтиозаври, но не и от ихтиозавърски ембриони. Новооткритите фосили се съдържали в голям скален блок. Когато го разрязали, палеонтолозите открили няколко големи ребра и прешлена. Освен това били открити 6 или 8 фосилизирани ембриона.\n\"Разглеждаме също възможността да става въпрос за остатъци храна в стомаха на животното, макар че е малко вероятно то да е погълнало едновременно 6-8 ембриона или новородени ихтиозаври - заяви Майк Бойд от университета. - Случаят не е такъв, защото по ембрионите няма следи от стомашни киселини.\"\nУчените не са сигурни към кой вид ихтиозаври да причислят новооткрития екземпляр. Досега са открити фосили от над 100 ихтиозаври от вида Stenopterygius, които носят ембриони в утробата си.\n                    ", "date": "2018.04.09", "title": "Откриха женски ихтиозавър с осем близначета в утробата"}
{"url": "http://www.monitor.bg/a/view/65100-%D0%9A%D0%B8%D1%82%D0%B0%D0%B9-%D0%B8%D0%B7%D1%81%D1%82%D1%80%D0%B5%D0%BB%D0%B2%D0%B0-%D0%BF%D1%8A%D1%80%D0%B2%D0%B8%D1%8F-%D1%81%D0%B8-%D1%81%D0%BF%D1%8A%D1%82%D0%BD%D0%B8%D0%BA-%D0%BE%D1%82%D0%BA%D1%80%D0%B8%D1%82-%D0%BA%D0%BE%D0%B4/", "text": "\n                    Във втората половина на 2018 г. Китайската академия на науките ще изведе в орбита първия си спътник с открит изходен код \"Тянчжи-1\".\nИзстрелването ще бъде осъществено от космодрума Цзюцюан в северозападната провинция Гансу. Космическият апарат ще бъде първият елемент от бъдеща система спътници, която ще бъде разгърната в близките години.\n\"Тянчжи-1\" ще използва облачна изчислителна платформа. Освен това в полезния изчислителен товар на апарата ще бъдат включени четири смартфона на китайски производители. Както съобщиха конструкторите, спътникът ще може да работи с няколко базови езика за програмиране.\n\"Тянчжи-1\" ще бъде изведен в космоса в качеството на основен елемент на бъдеща мрежа от подобни апарати. Той ще се използва за тестване на нейните ключови технологии. Китай планира да изстрелва по един такъв апарат всяка година. Благодарение на своя открит код \"Тянчжи-1\" ще може да бъде използван не за изпълнение на отделни задачи, а в качеството си на многопрофилна платформа той ще изпълнява програми на различни ползватели. Те ще могат да разработват за своите цели операционна система, да я качат на компютъра на спътника и да използват неговото оборудване.\n                    ", "date": "2018.04.09", "title": "Китай изстрелва първия си спътник открит код"}
{"url": "http://www.monitor.bg/a/view/44515-%D0%9C%D0%BE%D1%81%D0%BA%D0%B2%D0%B0-%D0%B2%D0%B0%D0%B4%D0%B8-%D1%81%D0%B5%D0%BA%D1%80%D0%B5%D1%82%D0%BD%D0%B0-%D0%BA%D0%BE%D1%80%D0%B5%D1%81%D0%BF%D0%BE%D0%BD%D0%B4%D0%B5%D0%BD%D1%86%D0%B8%D1%8F-%D0%BD%D0%B0-%D0%A2%D0%B5%D1%80%D0%B5%D0%B7%D0%B0-%D0%9C%D0%B5%D0%B9/", "text": "\n                    Русия възнамерява да публикува кореспонденцията на британския премиер Тереза Мей в нейната битност на вътрешен министър. Това заяви зам.-генералният прокурор на страната Саак Карапетян, цитиран от РИА Новости. По думите му, кореспонденцията е свързана в това число и с обстоятелствата около отравянето на бившия разузнавач Сергей Скрипал и дъщеря му Юлия.\n\n          От прокуратурата са категорични, че сегашният случай се развива по един и същи сценарий, както при екссътрудника на Федералната служба за сигурност /ФСС/ Александър Литвиненко и олигарха Борис Березовски. Карапетян обърна внимание на факта, че делата и по трите случая са били засекретени в нарушение на нормите на международното право. Служителят на държавното обвинение съобщи още, че ведомството „ще предостави копия на отделни документи от съответните наказателни дела, включително и материали от кореспонденцията с британското МВР и непосредствено с г-жа Мей, в качеството й на вътрешен министър“. Тя заемаше този пост от 2010 до 2016 г.\n\n          По-рано Лондон възложи вината за отравянето на Скрипал върху Москва, заявявайки, че срещу бащата и дъщерята е бил използван нервно-паралитичния газ „Новичок“.  В Кремъл категорично отхвърлят всички обвинения. Пресата припомня, че Березовски беше намерен мъртъв в дома си в предградията на британската столица през 2013 г. Като причина за смъртта му разследващите посочиха самоубийство. Литвиненко напусна Русия през 2000 г., като беше отровен през ноември 2006 г. Лондон обвинява за смъртта му бившият сътрудник на руската Федерална служба за охрана Андрей Луговой, който в момента е депутат в Думата. Междувременно руската прокуратура излезе с нови разкрития по случая „Литвиненко“. Според представители на държавното обвинение най-заинтересован в смъртта на бившия служител на ФСС е бил Березовски, за което свидетелстват откритите в офиса на бизнесмена радиоактивни следи. От руската прокуратура уточниха, че новите факти са получени със съдействието на колегите им от Германия. Съветникът на генералния прокурор Николай Атмониев обяви, че преди да се срещне с Луговой, Литвиненко се е видял с италианския гражданин Марио Скарамели, в чиито организъм също са открити радиоактивни следи. Според обвинението към ноември 2006 г. отношенията между Литвиненко и Березовски силно се влошили и се предполага, че преди смъртта си Литвиненко може да е дал показания срещу олигарха.\n                    ", "date": "2018.04.09", "title": "Москва вади секретната кореспонденция на Тереза Мей "}
{"url": "http://www.monitor.bg/a/view/52962-%D0%98%D0%BB%D0%BE%D0%BD-%D0%9C%D1%8A%D1%81%D0%BA-%D1%82%D0%B5%D1%81%D1%82%D0%B2%D0%B0-%D1%82%D1%83%D0%BD%D0%B5%D0%BB%D0%B0-%D0%BD%D0%B0-%D1%81%D0%BA%D0%BE%D1%80%D0%BE%D1%81%D1%82%D0%B8%D1%82%D0%B5/", "text": "\n                    Ръководителят на компанията \"Спейс екс\" Илон Мъск обяви в Туитър, че в най-скоро време възнамерява да проведе тестове на тунела за своя свръхскоростен транспортен проект \"Хайпърлуп\", съобщава изданието \"Ю Ес Ей тудей\".\nПо думите на предприемача капсулата във вътрешността на вакуумния тунел ще трябва да достигне скорост от около 500 километра в час, което се равнява на около половината от скоростта на звука. Дължината на спирачния път трябва да бъде от около 1,2 километра.\nМъск призна, че подобна идея изглежда донякъде фантастично. Но провеждането на тестовете във всички случаи щяло да бъде много интересно. Неговият проект за високоскоростен транспорт\"Хайпърлуп\", предложен през 2012 година, предвижда капсула с пътници да се придвижва в специални вакуумни тунели. Това ще позволи рязко да се повиши скоростта на движение. Понастоящем рекордът за движение на капсула се държи от конкурентната на \"Спейс екс\" компания - \"Върджин хайпърлуп\". Тя успя да ускори транспортна кабина до 387 километра в час, припомня изданието.\n\nПреди това стана известно, че Мъск променя концепцията за подземните транспортни тунели, на които е посветена една от неговите компании – The Boring Company. Ултрабързата платформа ще служи за придвижване на автобуси с хора, вместо на автомобили.\n\nПървоначално проектът предвиждаше прокарване на многобройни тунели под даден град, в които на специални високоскоростни платформи ще се придвижват автомобили. През седмицата обаче Илон Мъск показа концепция автобус, който ще превозва хора в тунелите, загърбайки идеята за транспортиране на автомобили.\n\nоще по темата\n\nВсъщност, това означава, че тунелите ще се превърнат в аналог на метрото, но по-модерни и по-бързи. Не става въпрос за допълнение на първоначалния проект на The Boring Company, а за изместване на фокуса към обществения транспорт, за сметка на личния.\n\nПромяната в концепцията не е свързана с допълнителни трудности за The Boring Company. Сериозен проблем остава, както и досега, скъпото прокарване на тунелите. Освен това процесът на копаене е доста бавен, а на някои места и невъзможен, поради особеностите на почвата.\n\nПо думите на Илон Мъск в Twitter, пешеходците и велосипедистите ще имат приоритет спрямо автомобилите в развитието на The Boring Company и Hyperloop. Транспортната система ще има хиляди малки станции с площ колкото едно паркомясто, вместо малко на брой, но големи станции, както е при сегашното метро.\n                    ", "date": "2018.04.09", "title": "Илон Мъск тества „тунела на скоростите“"}
{"url": "http://www.monitor.bg/a/view/66751-%D0%9D%D0%B0%D0%B4-100-%D0%B4%D1%83%D1%88%D0%B8-%D0%B7%D0%B0%D0%B3%D0%B8%D0%BD%D0%B0%D1%85%D0%B0-%D0%BF%D1%80%D0%B8-%D1%85%D0%B8%D0%BC%D0%B8%D1%87%D0%B5%D1%81%D0%BA%D0%B0-%D0%B0%D1%82%D0%B0%D0%BA%D0%B0-%D0%B2-%D0%A1%D0%B8%D1%80%D0%B8%D1%8F-%D0%B2%D1%8A%D0%BD%D1%88%D0%BD%D0%BE-%D0%BE%D1%81%D1%8A%D0%B4%D0%B8-%D0%BD%D0%B0%D0%BF%D0%B0%D0%B4%D0%B5%D0%BD%D0%B8%D0%B5%D1%82%D0%BE/", "text": "\n                    Над 100 души загинаха при предполагаемата химическа атака в контролирания от бунтовниците град Дума край Дамаск в неделя. Според опозиционната Национална коалиция, съдбата на стотици семейства в укритията в Дума остава неизвестна поради прекъсване на комуникациите и електричеството, а спасителните екипи срещат затруднения да стигнат дотам.\n\nСпоред спасителните организации жертвите на предполагаемото нападение вчера са над 70. Дамаск и неговият съюзник Русия отрекоха да е имало такова нападение. По данни на Сирийско-американското медицинско дружество над 500, главно жени и деца, са отведени за лечение със симптоми на излагане на химическо вещество. Пациентите са със симптоми на дихателна недостатъчност, централна цианоза, прекомерно слюнкоотделяне и изгаряния на роговицата на очите. Говорител на Съюза на здравните служби и спасителните организации изтъкна, че има съобщения за миризма на хлор, но спасителните екипи са на мнение, че е използван и зарин.\n\nоброволческата спасителна организация \"Бели каски\" твърди, че хеликоптер е хвърлил върху град Дума варел, пълен с експлозиви и химикали, убивайки поне 40 души. Тя казва, че цели семейства са се задушили в мазетата си от отровния газ. \"Белите каски\" публикуваха в \"Туитър\" снимки на предполагаеми жертви на химическа атака, включително на жени и деца, лежащи безжизнено с пяна на устата.\n\nСпоред Русия съобщенията за варел с хлор, хвърлен от сирийските войски над град Дума, са поредна фалшива новина. Генерал-майор Юрий Евтушенко, високопоставен руски командващ в Сирия обвини за тези твърдения неправителствените независими организации, включително \"Белите каски\". Той отправи обвинения срещу Запада, който използва \"твърдения за химически атаки\", за да попречи на сегашната кампания на сирийската армия за евакуиране на бунтовниците от Дума.\n\nФренският президент Еманюел Макрон в телефонен разговор с президента на САЩ Доналд Тръмп е осъдил химическите атаки в Сирия, се казва в съобщение, поместено на сайта на френския държавен глава. Те се договорили за координиране на действията си в Съвета за сигурност на ООН, където днес ще се състоят две поредни заседания - едно по искане на Русия, и друго - по искане на редица западни страни начело със САЩ.\n\nС тревога следим информациите за поредна химическа атака в Сирия, заявиха от българското външно министерство. Категорично осъждаме употребата на химическо оръжие, казват в декларация от ведомството. Подобна атака срещу цивилни, включително деца, е тежко нарушение на международното хуманитарно право, подчертават дипломатите. Призоваваме за осигуряване на незабавен хуманитарен достъп до жертвите, както и за провеждане на разследване на място, заключават те.\n\nДен по-късно Русия и Дамаск обвиниха Израел, че са нанесли ракетен ударпо голяма сирийска ВВС база в източната част на провинция Хомс. Сирийската ПВО е свалила осем вражески ракети, отразявайки атаката, но някои ракети все пак са достигнали целта си. Сирийската телевизия твърди за няколко убити и ранени и веднага заподозря \"американска агресия\" срещу ВВС базата. САЩ обаче отрекоха причастност към въздушната атака в провинция Хомс.\n                    ", "date": "2018.04.09", "title": "Над 100 души загинаха при химическа атака в Сирия, външно осъди нападението "}
{"url": "http://www.monitor.bg/a/view/85259-%D0%A2%D1%80%D0%B8%D0%BC%D0%B0-%D0%BE%D1%82-%D1%80%D0%B0%D0%BD%D0%B5%D0%BD%D0%B8%D1%82%D0%B5-%D0%B2-%D0%9C%D1%8E%D0%BD%D1%81%D1%82%D0%B5%D1%80-%D0%B2-%D0%BA%D1%80%D0%B8%D1%82%D0%B8%D1%87%D0%BD%D0%BE-%D1%81%D1%8A%D1%81%D1%82%D0%BE%D1%8F%D0%BD%D0%B8%D0%B5/", "text": "\n                    Трима души от ранените в западния германския град Мюнстер, където в събота следобеда 48-годишен германец се вряза с вана си в група хора пред оживен бар, остават в критично състояние в болница. При нападението на място загинаха двама души и над 20 бяха ранени. Нападателят не е имал разрешително за огнестрелното оръжие, с което се е самоубил след престъплението. Това заявивътрешният министър на Северен Рейн-Вестфалия Херберт Ройл. Полицията съобщи, че един имейлите му, пращани до негов съсед напоследък, съдържа \"неясни признаци\" за склонност към самоубийство, но не и \"заплаха за други хора\". Според полицията няма данни и за политически мотиви у нападателя, който е действал сам.\n\nПолицията е открила в апартамента на водача газови бутилки и туби с биоетанол и петрол. Извършени са няколко полицейски акции, включително в няколко апартамента, свързани с мъжа. Освен апартамента и складово помещение в Мюнстер, полицията е претърсила два други негови имота в източния германски щат Саксония. 48-годишният водач на вана е имал апартаменти в Дрезден и в Пирна. По-рано беше съобщено, че при обиск в дома на нападателя в Мюнстер е открит макет на автомат \"Калашников\". Полицията се е свързала с човека, от когото е купен той.\n\nВ събота германската полиция задържа четирима мъже, един от които е заподозрян, че планирал атаки с нож срещу Берлинския полумаратон. Според изданието задържаните били свързани с тунизиеца Анис Амри, убил 12 души при нападение срещу коледен базар в Берлин през декември 2016 г. Главният заподозрян бил познат на Амри и планирал да убива с нож зрители и участници в спортното събитие. Той имал два ножа, специално наточени за тази цел. Нападението през 2016 г. накара германските депутати да призоват за по-строги мерки за сигурност. Оттогава в Германия не е извършвано голямо ислямистко нападение.\n\nПо-рано германският вътрешен министър Хорст Зеехофер каза, че правителството ще направи всичко възможно, за да защити гражданите, но добави: \"Отново се убеждаваме от опит, че за съжаление, не може да има абсолютна сигурност.\"\n                    ", "date": "2018.04.09", "title": "Трима от ранените в Мюнстер в критично състояние "}
{"url": "http://www.monitor.bg/a/view/71638-100-%D0%BC%D0%BB%D0%BD-%D0%B5%D0%B2%D1%80%D0%BE-%D1%81%D1%82%D1%80%D1%83%D0%B2%D0%B0-%D1%81%D1%82%D0%B0%D1%87%D0%BA%D0%B0%D1%82%D0%B0-%D0%B2%D1%8A%D0%B2-%D0%A4%D1%80%D0%B0%D0%BD%D1%86%D0%B8%D1%8F-%D1%81%D0%B0%D0%BC%D0%BE-%D0%B2-%D0%B6%D0%B5%D0%BB%D0%B5%D0%B7%D0%BD%D0%B8%D1%86%D0%B8%D1%82%D0%B5/", "text": "\n                    Стачката в държавната жп компания Ес Ен Се Еф (SNCF) вече струва стотина милиона евро, обяви шефът на френските железници Гийом Пепи в ефира на радио Ер Ем Се и телевизионния канал Бе Еф Ем Ти Ви. Цената на стачка е близо 20 милиона дневно за Ес Ен Ес Еф, заяви Пепи, цитиран от АФП. Понеделник бе четвъртият ден на протестите, които се планира да продължат до края на юни и нарушават и дните, когато няма спиране на работата. В стачката се включват много служители, но въпреки това има повече влакове, отколкото миналия път, посочи Пепи.\n\nКонстатацията ми е, че Франция не е парализирана, заяви президентът на Ес Ен Се Еф, признавайки при все това, че клиентите на железниците са силно затруднени при ползване на услугите им. В стачката са са включили 43 на сто от служителите на Ес Ен Се Еф - машинисти, кондуктори, стрелочници - и това е леко отстъпление спрямо 48-те процента във вторник и сряда на стачкували.\n\nОт началото на април железничарите във Франция започнаха стачка маратон с прекъсвания по два дни на пет. Те се противопоставят срещу реформа, която \"цели да \"ще унищожи обществената жп услуга\". Протестът е насочен срещу премахването на специалния железничарски статут при новоназначените, условията за отваряне към конкуренцията и превръщането на компанията в дружество с ограничена отговорност (ООД), което, според синдикатите, открива пътя за бъдеща приватизация. Според тях реформата няма да реши проблема с дълга (46,6 милиарда евро към края на 2017 година), нито с проблемите във функционирането.\nФренският премиер Едуар Филип каза пред в. \"Паризиен\", че правителството няма да отстъпи пред стачките в железниците, предаде АП. Филип подчерта, че всеки ден получава писма от поддръжници, които го призовават да извърви целия път и че правителството именно това и ще направи.\n\nСъщевременно всеки четвърти полет на \"Ер Франс\" бе отменен. За вторник компанията смята да осигури 75 процента от полетите си, заради продължаващата стачка на персонала, съобщи ръководството на авиокомпанията в изявление. Единайсет синдиката настояват за 6-процентно увеличение на заплащанията. Те призовават за нови стачни действия в сряда, а след това на 17 и 18 април и на 23 и 24 април.\n\nНа този фон престолонаследникът на Саудитска Арабия принц Мохамед бин Салман, който е на тридневна визита във Франция, е бил на вечеря вчера с френския президент Еманюел Макрон в музея Лувъра в Париж, предаде АП. Вечерята е била частна и канцеларията на Макрон не я беше обявила предварително. Тя се е състояла в Лувъра, защото саудитското правителство има партньорство с музея. Макрон е приемал и други чужди лидери в прочути френски монументи. Принц Мохамед бин Салман се очаква да подпише договор за стратегическо партньорство с Макрон във вторник, когато двамата ще разговарят в Елисейския дворец.\n                    ", "date": "2018.04.09", "title": "100 млн. евро струва стачката във Франция само в железниците"}
{"url": "http://www.monitor.bg/a/view/9470-%D0%A1%D0%B5%D0%BA%D1%81-%D1%81%D0%BA%D0%B0%D0%BD%D0%B4%D0%B0%D0%BB-%D1%82%D1%80%D0%B5%D1%81%D0%B5-%D0%B8-%D0%9D%D0%BE%D0%B1%D0%B5%D0%BB%D0%BE%D0%B2%D0%B8%D1%82%D0%B5-%D0%BD%D0%B0%D0%B3%D1%80%D0%B0%D0%B4%D0%B8/", "text": "\n                    \nШведският крал Карл XVI Густав заяви, че оставката на трима от членовете на Шведската академия по литература, която присъжда Нобеловите награди за литература, е едно \"тъжно развитие, което в най-скоро време трябва да намери решение\", съобщава АП.\n\nКарл XVI Густав е патрон на Щведската академия, който трябва да одобри всяко от гласуванията на нейния 18-членен състав, преди решението да бъде публично огласено.\n\nКлас Йостергрен, Кейл Еспмарк и Петер Енглунд подадоха оставка в петък, след като Шведската академия гласува срещу изключването на Катарина Фростенсон, член на Академията, чиито съпруг беше обвинен в сексуални посегателства. Тримата настояваха за отстраняването на Фростенсон от Шведската академия. Неин съпруг е роденият във Франция Жан-Клод Арно.\n\n                    ", "date": "2018.04.09", "title": "Секс скандал тресе и Нобеловите награди"}
{"url": "http://www.monitor.bg/a/view/11314-4000-%D0%B6%D0%B5%D0%BD%D0%B8-%D0%BD%D0%B0-%D0%BB%D0%BE%D0%B2-%D0%B7%D0%B0-%D1%81%D0%B5%D0%BA%D1%81-%D0%B8%D0%B3%D1%80%D0%B0%D1%87%D0%BA%D0%B8-%D0%B2-%D0%91%D0%B5%D0%BB%D0%B3%D0%B8%D1%8F/", "text": "\n                    Около четири хиляди жени, снабдени с лопати, се включиха в лов на съкровища, в случая на секс играчки, в белгийското село Уепион, съобщава в. \"Дейли мирър\".\nБеше позволено и на 200 мъже да се участват в надпреварата, но те трябваше да са облечени по \"подходящ начин\" и да се костюмират като презервативи или вибратори.\nСпоред организаторите ловът на секс играчки действал освобождаващо на дамите. Около 800 вибратора бяха закопани в полето край Уепион и участничките трябваше да изкопаят възможно най-голям брой от \"скритите съкровища\"\n                    ", "date": "2018.04.09", "title": "4000 жени на лов за секс играчки в Белгия "}
{"url": "http://www.monitor.bg/a/view/23242-%D0%9F%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%B2-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D0%BA-%D0%B8%D0%B7%D0%B4%D0%B8%D1%80%D0%B2%D0%B0-%D0%B7%D0%BB%D0%BE%D0%B4%D0%B5%D0%B8-%D0%BE%D1%82%D1%80%D1%8F%D0%B7%D0%B0%D0%BB%D0%B8-%D0%BB%D0%B0%D0%BF%D0%B8%D1%82%D0%B5-%D0%BD%D0%B0-%D0%B1%D0%B5%D0%B7%D0%B4%D0%BE%D0%BC%D0%BD%D0%BE-%D0%BA%D1%83%D1%87%D0%B5/", "text": "\n                    \nПазарджишката полиция издирва злосторници, които са отрязали лапите на бездомно куче. Животинчето е било намерено навръх Великден да агонизира в местния гробищен парк. За жестоката случка алармираха във Фейсбук от доброволческата организация PAW-Pazardjik Animal Welfare.\n\nТежко раненото куче е било откарано веднага по спешност във ветеринарна клиника „Стилвет“, където му е оказана първа помощ. Раните са били промити и превързани, приложени са били обезболяващи, след което животното е преместено в столичната клиника „Добро хрумване“-Изток. Часове по-късно обаче от  доброволческата организация PAW-Pazardjik Animal Welfare информираха, че четириногото въпреки направените животоспасяващи интервенции, няма шанс да оцелее. Бъбреци, сърце всичко е с много лоши показатели и няма как да се възстановят, споделиха от организацията, след като от клиниката се обадили, че не могат да помогнат на кучето. Минало е много време и вече имало много необратими сраствания и трябват обезболяващи на всеки половин час, за да не се мъчи животинчето. Така след консултация с ветеринарните специалисти и направени 13 рентгенови снимки-всичките му органи са били смазани след жестокия побой, от доброволческата организация са дали съгласие за евтаназия.  По случая е уведомена и прокуратурата н града.\n\nСъгласно влезлия в сила от 2015 година чл. 325б за такава жестокост над гръбначни животни са предвидени от 1 до 3 години лишаване от свобода и от 1000 до 5000 лева глоба.\n\n                    ", "date": "2018.04.09", "title": "Полицията в Пазарджик издирва злодеи, отрязали лапите на бездомно куче"}
{"url": "http://www.monitor.bg/a/view/31000-%D0%94%D0%B2%D0%B0%D0%BC%D0%B0-%D0%B4%D1%83%D1%88%D0%B8-%D0%B7%D0%B0%D0%B3%D0%B8%D0%BD%D0%B0%D1%85%D0%B0-%D0%BF%D1%80%D0%B8-%D1%87%D0%B5%D0%BB%D0%B5%D0%BD-%D1%83%D0%B4%D0%B0%D1%80-%D0%BA%D1%80%D0%B0%D0%B9-%D0%92%D1%8A%D1%80%D1%88%D0%B5%D1%86/", "text": "\n                    \nТрима души са загинали при тежката катастрофа по обед на пътя Монтана-Враца край Вършец, съобщиха за Дарик от врачанската болница. В здравното заведение са докарани за лечение четирима пострадали от същия пътен инцидент. От тях трима са в много тежко състояние, а четвъртият е с по-леки травми.\nТежкият пътен инцидент възникна на път I-1 Монтана – Враца, в района за разклона за Вършец. Сигналът за челен удар между два леки автомобила е подаден днес към 12.00 часа. Първоначално беше съобщено, че от удара на място са загинали двама души.  \n\nВременно движението на всички МПС по пътя Монтана-Враца беше ограничено и водачите изчакваха на място.\n\nТепърва ще се установяват и причините за възникването на тежката катастрофа.\n\n\n \n                    ", "date": "2018.04.09", "title": "Трима загинаха при челен удар край Вършец (ОБНОВЕНА)"}
{"url": "http://www.monitor.bg/a/view/577-%D0%9F%D0%B0%D0%B7%D0%B0%D1%80-%D0%B8%D0%B7%D0%B3%D0%BE%D1%80%D1%8F-%D0%B2-%D0%94%D0%B5%D0%B2%D0%BD%D1%8F/", "text": "Подозират нелоялна конкуренция в търговията с козунаци\n                    Голям пожар опустоши общинското пазарче в кв. Девня-2, съобщиха читатели на „Монитор“ от Долината на голямата химия. Огънят е нанесъл сериозни щети на търговския обект на ул. „Здравец“, като покривната му конструкция се държи на магия и при всеки полъх на вятъра може да рухне, разказаха очевидци на огнения екшън в празничните дни.\n\nНай-вероятно пожарът е запален умишлено, като нашите читатели твърдят, че наоколо миришело на бензин. Това им дава основание да подозират и нелоялна конкуренция в търговията с козунаци преди празничните дни. Те разказват, че атаката била срещу наемателката на сергиите Милена - много развъртяна и трудолюбива жена. Била наследница на първия частен предприемач в квартала и всяка година по Великден правела луди пари от продажбата на пакетирани козунаци. „Работи като вол – от рано сутринта до късно вечер. Складчето ѝ се намира точно до пазарчето. Добре, че не са го запалили и него“, казват съкварталците й. Срещу Разпети петък, когато продажбата на козунаци е в разгара си, сергиите били опожарени, за да вържат ръцете на Милена. Предполага се, че идеята на конкурентите е да няма къде да предложи стоката си, а клиентите да се насочат към други търговски обект, подозират хората в Девня.\n\nЗасега от полицията няма официална информация за инцидента и причините за възникването му. Все още неясни остават и основните детайли за фактическата обстановка по време на пожара, включително кога точно е възникнал и какво го е предизивкало. Хората обаче са категорични, че търговският обект е изграден от негорими материали – желязо и бетон, от което произтичат и съмненията им за умишлен палеж след разливане на леснозапалимата течност.\n\nЗа умишлен палеж НК предвижда наказание „лишаване от свобода“ за срок от 1 до 8 години, коментират казуса юристи.\n                    ", "date": "2018.04.09", "title": "Пазар изгоря в Девня "}
{"url": "http://www.monitor.bg/a/view/64007-%D0%A1%D0%BF%D0%B8%D0%BF%D0%B0%D1%85%D0%B0-%D0%BA%D1%80%D0%B0%D0%B4%D1%86%D0%B8-%D0%BD%D0%B0-%D0%BA%D1%83%D0%BB%D1%82%D0%BE%D0%B2%D0%B0-%D1%87%D0%B5%D1%88%D0%BC%D0%B0-%D0%BD%D0%B0%D0%B2%D1%80%D1%8A%D1%85-%D0%92%D0%B5%D0%BB%D0%B8%D0%BA%D0%B4%D0%B5%D0%BD/", "text": "\n                    \nДвама обитатели на старозагорския  квартал „Лозенец“ са били спипани навръх Великден при опит да откраднат медния обков на култовата чешма при минералния извор в квартал „Три чучура“. Сигналът за крадците на скрап бил подаден от група младежи към 2,00 часа след полунощ на 8 април, които забелязали съмнителните „ожъднели“ върху покрива в момента, когато пробвали да разрежат с ножици медната обшивка. При пристигането на униформените от Второ РУ „Полиция“ извършителите пробвали да избягат, като оставили на място стълбата и инструментите си. След кратко преследване белезниците щракнали около китките на вече осъждания 34-годишен Славчо Асенов и 25-годишният му ортак Веселин Славов.\n\nПреди да се качи на чешмата, за да открадне 5 кв. м. ламарина за стотина лева Асенов профукал в игрална зала петдесетина лева,разказаха запознати с бързото досъдебно производство.\n\n                    ", "date": "2018.04.09", "title": "Спипаха крадци на култова чешма навръх Великден"}
{"url": "http://www.monitor.bg/a/view/22411-%D0%97%D0%B0%D0%BB%D0%B8%D0%B2%D0%B0%D1%82-%D0%9C%D0%92%D0%A0-%D1%81-%D1%84%D0%B0%D0%BB%D1%88%D0%B8%D0%B2%D0%B8-%D1%81%D0%B8%D0%B3%D0%BD%D0%B0%D0%BB%D0%B8-%D0%B7%D0%B0-%D0%B4%D1%83%D1%85%D0%BD%D0%B0%D0%BB%D0%B8%D1%82%D0%B5-%D0%B7%D0%B0%D1%82%D0%B2%D0%BE%D1%80%D0%BD%D0%B8%D1%86%D0%B8/", "text": "Полицаите проверили стотици обаждания за Пелов и Колев\n                    \nСтотици фалшиви сигнали от граждани, че са видели избягалите затворници Владимир Пелов и Радослав Колев, са залели спешния телефон 112 и номерата на районните управления на МВР в стараната. По време на четирите великденски празници полицаи от цялата страна са провели стотици обаждания, които обаче до един се оказали неверни, научи „Монитор“.\n\nДвамата пандизчии изчезнаха преди седмица от Централния софийски затвор след въоръжено нападение над надзирателите.\n\nПод засилена охрана са границите, входовете и изходите на магистралите, както и всички основни пътища у нас. Пелов и Колев са обявени и за международно издирване. Двамата се пуснати и за издирване с червена бюлетина и в системата на Интерпол, но към понеделник снимките им все още не бяха публикувани в системата за интернационално полицейско сътрудничество, установи проверка на „Монитор“.\n\nВ полицията са получени стотици сигнали за това, че Пелов и Колев са видени на различни места в страната. Последният по-конкретен сигнал е подаден в неделя, навръх Великден. Тогава в МВР постъпва информация, че двама души са забелязани във вила близо до село Огоя, който се намира до Своге. На място са били изпратени сили на полицията, които са претърсили района, но двамата затворници не са открити.\n\nВъпреки интензивния трафик на много места по основните, второкласните и дори третокласните пътища екипи на полицията проверяват пътуващите. Продължават и разпитите на близките на затворниците и на всички, които са имали връзка с тях. В СДВР е създаден специален щаб, който проверява всички достигнали до полицията сигнали.\n\nВладимир Пелов и Радослав Колев избягаха във вторник от Централния софийски затвор, след като изстреляха по надзиратели и ги заплашиха с оръжие. Все още продължава разследването как Пелов и Колев са сдобили с пистолет. Следствието по случая се води в СДВР, но в издирването на двамата мъже участват всички областни дирекции на МВР в страната.\n\nСДВР призовава гражданите, които разполагат с допълнителна информация за издирваните, да сигнализират при гарантирана анонимност на тел. 112 или в най-близкото поделение на МВР. От дирекцията предупреждават гражданите да сигнализират веднага, в случай че забележат двамата мъже. По данни на полицията те са агресивни, възможно е да са въоръжени и да окажат съпротива.\n\n \n\n\n\n\n\nПо случая работи специално създадена комисия, която трябва да установи как оръжията са внесени на територията на затвора, а резултатите от нейната работа трябва да станат ясни на 12 април, веднага след празниците. В петък от МВР разпространиха актуални снимки на двамата бегълци, направени непосредствено преди бягството.\n\nПо разпореждане на премиерът Бойко Борисов след проверка на място, правосъдният министър Цецка Цачева поиска оставките на главения директор на Главна дирекция „Изпълнение на наказанията“ Свилен Цветанов и началника на затвора в София Петър Кръстев. Длъжностите им ще бъдат временно заети от служители на Главна дирекция „Охрана“ към Министерство на правосъдието.\n\nВъв вторник пък правосъдният министър Цецка Цачева свиква национално съвещание с участието на всички началници на затвори в страната и с ръководството на Главна дирекция „Изпълнение на наказанията“. На съвещанието ще се обсъдят създалото се напрежение в системата, както и възможните решения по темата.\n \n\n\n\n \n\n\n\n\n\n \n\n\"Не съм ходил на свиждания на сина ми\", заяви пред Нова телевизия Пело Пелов, бащата на Владимир Пелов - един от рецидивистите, избягали от Централния софийски затвор миналия вторник. Възрастният мъж сподели още, че няма вест от сина си, откакто той успя да напусне мястото за лишаване от свобода.\n\nХора от Ботевград – родното място на беглеца, пък споделят, че се страхуват, знаейки, че Пелов е на свобода. Появи се и слух, че бизнесмен от града е съдействал на двамата престъпници да избягат. Във вторник беше задържан синът на Пелов. След разпит от полицията той бе освободен.\n\nБратът на беглеца Радослав Колев Христо Колев също проговори пред камера. Той отрича Радослав да е търсил връзка с него или с някого другиго от близките им. 27-годишният Радослав Колев е осъден на 26 години затвор за убийство. Излежал е 4 от тях, през които брат му го посещавал всяка седмица. Видели се за последно минути преди бягството.\n\n\"Същия ден му занесох един бързовар. Не знаех, че ще бяга. Не е споделял\", каза брат му пред bTV. Христо Колев споделя, че няма представа къде може да е брат му. Той отрича Радослав да е толкова опасен, колкото твърди полицията.\n\n                    ", "date": "2018.04.09", "title": "Заливат МВР с фалшиви сигнали  за духналите затворници"}
{"url": "http://www.monitor.bg/a/view/66665-%D0%9F%D0%BE%D1%85%D0%B0%D1%80%D1%87%D0%B8%D1%85%D0%BC%D0%B5-%D0%BD%D0%B0%D0%B4-120-%D0%BC%D0%BB%D0%BD-%D0%BB%D0%B2-%D0%B7%D0%B0-%D0%92%D0%B5%D0%BB%D0%B8%D0%BA%D0%B4%D0%B5%D0%BD/", "text": " Най-много пари са похарчени на Разпети петък, а най-малко на самия празник заради седенето на трапезата\n                    \n\nВече са ясни и първите сметки колко общо сме похарчили за Великден. За четирите почивни дни само през дебитните си карти сме похарчили над 120 милиона лева, и то само в България. Данните са на националния картов оператор БОРИКА. В чужбина с карти от български банки са платени още около 14 млн. лева.\n\nПразниците са време за олекване на джобовете и за търговците, и за купувачите. За да закърпим дните до края на май, според психолозите финансовите ни пътища са два.\n\n\"Ако имам един бюджет и за обувки, и за агнешко, и за букет на любимата, най-вероятно след Гергьовден букетът ще е по-малък.\n\nИма и друг принцип. Чърчил казва - Като не ти стигнат парите или като свършат, трябва да работиш повече\", обяснява пред Нова телевизия психологът Никола Йорданов.\n\nВъпрос на избор кое ни е по-удобно - двойни усилия или харчове наполовина. Но има и предупреждение: Да не разчитаме много седмицата след празниците да ни донесе приходи.\n\n\"Дори германците, които са много дисциплинирани и имат система за качество - в понеделник, след мача, след напиването, общо взето, качеството е малко по-ниско\", добавя психологът.\n\nПечеливши по време на празниците са курортите и заведенията, както и хората, които са надраснали \"синдрома на бедността\" - презапасяването с храна.\n\n\"Няма нужда да купуваш две агнета, защото някой щял да дойде. И да дойде - ще му сложиш нещо друго\", казва още психологът.\n\nА загубите са за държавата. \"Като има празници, няма много глоби и скоби в центъра на София, може би КАТ и тия с паяците губят най-много, когато София се поопразни\", добавя той.\n\nПо данни на БОРИКА най-много пари сме похарчили с карта миналия петък, а най-малко на самия Великден - тогава вместо пред банкомата сме седели на масата.\n\n\n                    ", "date": "2018.04.09", "title": "Пръснахме над 120 млн. лв. за Великден само у нас (ОБНОВЕНА)"}
{"url": "http://www.monitor.bg/a/view/22918-%D0%97%D0%B0%D0%BF%D0%BE%D1%87%D0%B2%D0%B0-%D0%A1%D0%B2%D0%B5%D1%82%D0%BB%D0%B0%D1%82%D0%B0-%D1%81%D0%B5%D0%B4%D0%BC%D0%B8%D1%86%D0%B0/", "text": "\n                    \nНа втория ден след Великден според православната традиция започва Светлата седмица - време, в което се прославят светите апостоли и Света Богородица. Нарича се Светла, защото Възкресението на Христос донася просветление за всички.\n\nВ дните на Светлата седмица се прославят светиите: в Светли понеделник – светите апостоли; в Светли вторник и сряда – св. Богородица, св. архидякон Стефан и св. Андрей;  Светли четвъртък – св. ап. Йоан и Яков;  Светли петък – св. ап. Петър;  Светла събота – св. Йоан Кръстител.\n\nТази седмица е наситена и с момински празници, сред които най-голям е честването на Светлата или Празната сряда.\n\nНа днешния Светли понеделник, наричан още Разтурнипонеделник, младежи излизали извън селището, разделени на две групи, като търкаляли група срещу група червени яйца. Според народната традиция с този ритуал се цели предпазването от градушка и предизвикването на плодородие.\n\nСветлата седмица приключва с Томина неделя, когато се боядисват яйца за душите на умрелите. Светлата седмица или Томината неделя е тясно свързана с името на Тома - един от дванайсетте апостоли на Иисус, който не повярвал на Христовото Възкресение. Когато мълвата за изчезналото от гробницата тяло Господне се разнесла, единствен апостол Тома не повярвал в това знамение и поискал лично да се увери, като докосне раните от гвоздеите на прикования към кръста Иисус. Осем дни след Възкресението Христос се явил пред Тома и така той сам се убедил в истината, паднал на колене и молел Бог да му прости. Оттогава останало и нарицателното Тома Неверни, а неделният ден от Светлата седмица се нарича Томина неделя.\n\n                    ", "date": "2018.04.09", "title": "Започва Светлата седмица"}
{"url": "http://www.monitor.bg/a/view/58372-%D0%9D%D0%B0%D0%B4-200-%D1%85%D0%B8%D0%BB-%D0%B4%D1%83%D1%88%D0%B8-%D0%BD%D0%B0-%D0%BF%D1%8A%D1%82-%D0%B4%D0%BD%D0%B5%D1%81/", "text": "\n                    \nНад 200 хил. българи се очаква да тръгнат на път днес след четирите почивни дни за Великден, съобщи бТВ. За улеснение на трафика през Владая от 10 до 20 часа ще има две ленти за прибиращите се към София. От 14 часа до 20 часа на АМ „Люлин“също ще има две ленти за движение в посока София и една за Перник.  \n\nДвижението на МПС над 12 тона ще е ограничено по следните направления:- автомагистралите; път I-1 с. Ребърково - Ботевград, като движението се пренасочва по път II-16 Ребърково - Своге - София; път I-1 - етапна връзка на лот 2 на АМ „Струма“ при Благоевград - ГКПП „Кулата“; път I-4 п. в. „Коритна“ - Велико Търново - Шумен;  път I-5 Русе - Велико Търново; път I-8 ГКПП „Калотина“ - София; път I-9 Варна - Бургас; път II-18 Околовръстен път на град София; път II-99 Бургас - Царево.\n\nОчаква се да е натоварено и на граничните пунктове, откъдето ще се приберат избралите да посрещнат празниците в съседни държави.\n\n                    ", "date": "2018.04.09", "title": "Над 200 000 души на път днес  "}
{"url": "http://www.monitor.bg/a/view/33345-%D0%9D%D0%B0%D0%B4-85-%D0%BE%D1%82-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%BF%D0%BE%D0%B4%D0%BA%D1%80%D0%B5%D0%BF%D1%8F%D1%82-%D1%81%D0%BA%D0%BE%D0%BA%D0%B0-%D0%BD%D0%B0-%D0%B3%D0%BB%D0%BE%D0%B1%D0%B8%D1%82%D0%B5-%D0%B7%D0%B0-%D0%BA%D1%80%D0%B0%D0%B6%D0%B1%D0%B0-%D0%BD%D0%B0-%D0%B2%D0%BE%D0%B4%D0%B0/", "text": "\n                    \n85,3% от българите подкрепят намерението на Министерството на регионалното развитие и благоустройството (МРРБ) да се повишат драстично глобите за кражба на вода. Това показва Национално представително проучване на общественото мнение за основните политики на МРРБ, извършено от „Екзакта рисърч груп“ сред 1500 българи в 98 населени места през февруари - март 2018 г., съобщиха от МРРБ.   \n\nНаскоро строителният министър Николай Нанков обяви, че санкциите за потребителите, които са се присъединили незаконно към мрежата или не плащат сметките си, ще бъдат увеличени пет пъти. Това ще стане с нов Закон за ВиК. За тези, които не плащат и откажат да им бъде монтиран водомер, ще се предвиди възможността да бъдат изключвани от мрежата. За да се обезпечи достъпът им до вода, ще бъдат осигурени алтернативни възможности – чрез обществени водоизточници.\n\nПроблемът с кражбите е от голяма обществена значимост и за потребителите. На въпрос „Кой според Вас е основният проблем на ВиК услугите“, 16,7% отговарят, че това са кражбите на вода. Други 22,7% посочват качеството на водата, а 21,8% - уличните течове. Проучването показва още, че българите имат висока съзнание за значението на водата. 99,2% от запитаните я считат за ценен природен ресурс. В същото време 41,6% от участниците в допитването не са готови да плащат за това безценно благо по-висока цена от сегашната. Други 36,2% са съгласни да приемат поскъпване на услугата, ако се подобри качеството, а 27,7% ще приемат повишение, за да се осигури по-добро пречистване с цел опазване на околната среда. Голям е и процентът на тези (24,1%), които са съгласни да има вдигане на цената, за да няма прекъсване на водоснабдяването.\n\n62,5% от участниците в анкетата са доволни от качеството на обслужването от страна на ВиК операторите. 42,5% от българите оценяват нивото на предоставяните ВиК услуги като добро, 17,9% като много добро, а 5,9% като отлично. 11,1% са недоволни. По отношение на другите показатели 77,7% смятат, че налягането в тръбите е добро, а 17,7% изразяват неодобрение. 59,2% харесват вкуса на водата, а 60,5% са доволни от нейния цвят и мътност.\n\nХората обаче нямат достатъчно информация за ВиК мрежата на България. 92% например не знаят, че общата дължина на тръбите е над 90 000 км или колкото 240 магистрали като „Тракия“, които трябва да се поддържат в изправност. Повече от половината от запитаните(54,3% ) знаят, че България е много богата на минерални води, но не и на такива, годни за постоянно пиене. В същото време 45,7 процента от анкетираните не са наясно, че страната ни не е особено богата на питейна вода.\n\n                    ", "date": "2018.04.09", "title": "Над 85% от българите подкрепят скока на глобите за кражба на вода"}
{"url": "http://www.monitor.bg/a/view/43559-%D0%92%D1%8F%D1%80%D0%B2%D0%B0%D1%89%D0%B8-%D0%BE%D1%82-%D1%86%D1%8F%D0%BB%D0%B0%D1%82%D0%B0-%D1%81%D1%82%D1%80%D0%B0%D0%BD%D0%B0-%D1%81%D0%B5-%D1%81%D1%8A%D0%B1%D0%B8%D1%80%D0%B0%D1%82-%D0%B2-%D0%91%D0%B0%D1%87%D0%BA%D0%BE%D0%B2%D1%81%D0%BA%D0%B8%D1%8F-%D0%BC%D0%B0%D0%BD%D0%B0%D1%81%D1%82%D0%B8%D1%80/", "text": "\n                    \nВярващи от цялата страна се събират на втория ден на Великден в Бачковския манастир, за да изнесат Чудотворната икона на Света Богородица. Това съобщи за \"Фокус\"секретарят на манастира. В литийно шествие те ще я занесат до местността Клувията, където е била намерена през 1604 година.\n\nШествието започна в 8.30 часа от манастира. Това е първото и много старо литийно шествие, извършвано от монасите на втория ден на Великден. То започва с песнопения от манастирския храм, където иконата се поставя в специална рамка-носилка и продължава през планината до църквата св. Архангели, намираща се в упоменатата местност, в непосредствена близост до скалната ниша, в която е била скрита светинята, а по-късно и открита. В църквата се отслужва св. литургия. На вярващите се раздава курбан.\n\nХиляди са участниците в литията, не само от Асеновград и Пловдивско, но от цялата страна. Не са малко и хората, идващи всяка година за да подложат рамо под носилката или да съдействат по всякакъв начин в провеждането на празника. \n\nКъсно следобед иконата ще бъде върната отново в манастира с песнопения и придружена от вярващия народ. Преди внасянето ѝ в обителта мнозина преминават под рамката, желаейки да получат още веднъж непосредствено благословението на Чудотворния образ.\n\nОсобен център на манастирския духовен живот е поклонението и почитта към Бачковската чудотворна икона на Пресвета Богородица. Иконата е на територията на манастира най-вероятно от времето на неговото основаване и винаги е оставала център на вниманието на монаси, вярващи и посетители. Не секва потокът от поклонници, които идват да получат благословията на чудотворния образ, споделят болката си и измолят защитата му. Самото разположение на светата икона е по волята на изобразената Божия майка и е свързано със скриването и намирането ѝ. По време на трудните начални години на турското господство иконата е била скрита в местността Клувията, където е намерена отново в началото на ХVІІ в. и донесена в манастира. За почуда на монасите, тя изчезнала и отново била намерена на същото място в планината и върната. Това се повторило на два пъти докато един от братята в манастира не получил в съня си заръката на света Богородица образът ѝ да бъде изложен в съборната църква на манастира в отделен иконостас, за да посреща всеки нуждаещ се и за да бъде винаги в храма. Така иконата стои и до днес.\n\n                    ", "date": "2018.04.09", "title": "Вярващи от цялата страна се събират в Бачковския манастир"}
{"url": "http://www.monitor.bg/a/view/61219-%D0%A0%D1%8A%D1%87%D0%BD%D0%B0-%D0%BE%D0%B1%D1%80%D0%B0%D0%B1%D0%BE%D1%82%D0%BA%D0%B0-%D0%BD%D0%B0-%D0%B4%D0%BE%D0%BA%D1%83%D0%BC%D0%B5%D0%BD%D1%82%D0%B8%D1%82%D0%B5-%D0%BD%D0%B0-%D0%B3%D1%80%D0%B0%D0%BD%D0%B8%D1%86%D0%B8%D1%82%D0%B5/", "text": "\n                    \nТировете ще преминават по-бързо през българските граници. Това съобщиха от Агенция \"Митници\". От там обявиха за успешно приключили техническите процедури по модул „Пътни такси и разрешителен режим\" (ПТРР), заради които системата временно беше преминала на ръчен режим на обработка на данните. От 13 часа на 9.4.2018 г. (понеделник) е възстановена автоматизираната обработка на пътни превозни средства в модул „Пътни такси и разрешителен режим\" (ПТРР) по всички ГКПП и системите работят нормално. Аварийната (ръчна) обработка започна в 20,00 часа на 8.4.2018 г. (неделя) и беше предварително планирана до 8,00 ч. на 10.4.2018 г. (вторник), но приключи предсрочно още по-обед в понеделник, 9.4.2018 г.\n\nТехническите процедури бяха свързани с миграция на база данни към нов сървър с по-добри параметри и са част от изпълнение на дейности по Проект 8.2.1 „Предоставяне на експертиза за намаляване на натовареността на базата данни на модул „Пътни такси и разрешителен режим\". Цялостното изпълнение на проекта, включващо и други оптимизационни дейности, ще доведе до ускоряване на обработката на превозни средства при контрол на пътните такси и разрешителния режим. Периодът на извършване на техническите процедури беше избран след анализ на трафика поради по-малкия брой преминаващи товарни автомобили през почивните дни. Оправдаха се и предварителните очаквания техническите процедури да не се отразят на интензивния трафик на леки автомобили и автобуси.\n\n                    ", "date": "2018.04.09", "title": " Тировете минават  по-бързо границата (ОБНОВЕНА)"}
{"url": "http://www.monitor.bg/a/view/8445-%D0%91%D0%BE%D1%80%D0%B8%D1%81%D0%BE%D0%B2-%D0%BE%D1%82%D0%BA%D1%80%D0%B8%D0%B2%D0%B0-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%B8%D1%8F-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B8-%D0%BF%D0%B0%D0%BD%D0%B0%D0%B8%D1%80-%D0%B2-%D0%9C%D0%BE%D1%81%D1%82%D0%B0%D1%80/", "text": "\n                    \nМинистър-председателят Бойко Борисов заминава на посещение в Босна и Херцеговина. Това съобщиха от правителствената информационна служба. На 10 април той ще открие Международния икономически панаир, който се провежда за 21-ви път в Мостар. Поканата за участието му е от Председателството на Босна и Херцеговина и от сръбския президент Александър Вучич, чиято страна тази година е партньор на изложението.\n\nМостарският панаир е място за срещи на представители на бизнеса от региона и на големи международни компании. С присъствието си премиерът Борисов ще подчертае значението на икономическото развитие на страните от Западните Балкани за европейската им перспектива.\n\nДнес министър-председателят Борисов ще участва в работна вечеря, давана от члена на председателството на Босна и Херцеговина Драган Чович. В нея ще участват също президентите на Сърбия и на Черна гора Александър Вучич и Филип Вуянович, министър-председателят на Хърватия Андрей Пленкович, президентът на Република Сръбска Милорад Додик, президентът на Федерация Босна и Херцеговина Маринко Чавара и Боряна Крищо, председателстваща Камарата на представителите в Парламента на Босна и Херцеговина.\n\nВ рамките на визитата му, са предвидени и двустранни срещи на премиера с лидери на балканските държави, участващи в Международния икономически панаир.\n\n                    ", "date": "2018.04.09", "title": "Борисов открива международния икономически панаир в Мостар  "}
{"url": "http://www.monitor.bg/a/view/51217-%D0%A0%D0%B5%D0%BA%D0%BE%D1%80%D0%B4-1830-%D0%BF%D0%B0%D1%86%D0%B8%D0%B5%D0%BD%D1%82%D0%B8-%D0%B2-%D0%9F%D0%B8%D1%80%D0%BE%D0%B3%D0%BE%D0%B2-%D0%BF%D0%BE-%D0%92%D0%B5%D0%BB%D0%B8%D0%BA%D0%B4%D0%B5%D0%BD/", "text": "\n                    \nНад 1830 пострадали се обърнаха за помощ към Спешното на „Пирогов” през почивните дни около Великден, или това са с близо 400 повече пациенти за последните 4 години. Това съобщиха от пресцентъра на болничното заведение.\n\nБлизо 240 от пациентите се е наложило да останат за болнично лечение, като 10 от тях са неосигурени.\n\nОсвен пациентите от цяла София и околните населени места, дежурните пироговски екипи са се погрижили и за над 50 тежко пострадали от различни части на България. Те са били преведени за лечение в университетската спешна болница, тъй като има капацитет да поеме най-тежките случаи в страната.\n\nМедиците от \"Пирогов\" са се погрижили и за 474 деца, имащи нужда от лекарска помощ по празниците, като на 41 от тях им се е наложило да посрещнат Великден в „Пирогов”. Съпоставено с преди 4 години – наблюдаваме нарастване – близо 130 малки пациенти повече са преминали пред Детското спешно.\n\nПрез противошоковите зали – за възрастни и за деца, са преминали близо 30 много тежки случая. Това са много тежки пациенти, при които е необходимо комплексно лечение и лекари от няколко специалности, а диагностицирането налага високоспециализирани изследвания.\n\nТежко е било и за дежурните в пироговските реанимации – там се борят за живота на 50 пациенти, от които 4 са деца, посочиха от здравното заведение.\n\nТрадиционно натоварени са травматологичния, неврохирургичния, токсикологичния и хирургичния кабинет. Пострадали от ПТП-та, мотористи и височинни травми са изпълнили травматологичния и неврохирургичен спешен кабинет. Много случаи на алергични реакции пък потърсиха помощ в спешния токсикологичн кабинет. Няма приети деца, употребили алкохол. През хирургията са преминали пациенти с хронични заболявания на стомашно-чревния тракт.\n\n                    ", "date": "2018.04.09", "title": "Рекорд: 1830 пациенти в \"Пирогов\" по Великден "}
{"url": "http://www.monitor.bg/a/view/37563-%D0%A5%D1%80%D0%B8%D1%81%D1%82%D0%B0-%D0%BE%D1%82-%D0%A5%D0%B0%D1%81%D0%BA%D0%BE%D0%B2%D0%BE-%D0%A1-%D0%B2%D1%8F%D1%80%D0%B0%D1%82%D0%B0-%D0%BE%D0%B7%D0%B4%D1%80%D0%B0%D0%B2%D1%8F%D1%85-%D0%BE%D1%82-%D1%81%D1%8A%D1%80%D0%B4%D0%B5%D1%87%D0%BD%D0%B0-%D0%BD%D0%B5%D0%B4%D0%BE%D1%81%D1%82%D0%B0%D1%82%D1%8A%D1%87%D0%BD%D0%BE%D1%81%D1%82-%D0%A1%D0%9D%D0%98%D0%9C%D0%9A%D0%98-%D0%92%D0%98%D0%94%D0%95%D0%9E/", "text": "Младо семейство от Габрово се моли за рожба, чакат я от 12 години \n                    \n„И само вярата ме спаси. Докато съм жива, ще идвам в Бачковския манастир и ще нося иконата на Божията майка”. Думите са на Христа Христова от хасковското село Тракиец, която вече над 10 години на втория ден от Великденските празници идва в Бачковския манастир и заедно с десетки вярващи, понася чудотворната икона на Света Богородица. И тази година, както и в предишните, богомолците изнесоха на литийно шествие до местността Клувията първото копие на чудотворната икона. Според игумена на обителта архимандрит Самуил то има същите сили, като оригинала. Истинската икона се пази в манастира, тъй като е на 414 години и нейната реставрация продължава.\n\n\n\nЛичният мотив на Христа Христева от село Тракиец да идва в Бачковския манастир винаги за литийното шествие и да се включва дейно в него, е заболяване. Жената страда от сърдечна недостатъчност и трябвало да бъде оперирана. Откакто вече десета година тя се моли пред лика на Божията майка и носи чудотворната икона се чувства здрава. Казва, че нямало никаква нужда да бъде оперирана.\n\n\n\n„С вярата оздравях. На 6 км оттук до местността Клувията я нося иконата всяка година. И близките ми започнаха да вярват в Бога. Докато нося иконата, измолвам Божията благословия и моля Божията майка да ми дава сили, вяра, здраве, разум на мен и на целия български православен живот”, казва Христа. И въпреки заболяването си тя успяла да спази строго тазгодишния дълъг Великденски пост.\n\n\n\nСъщо с вяра в Бачковския манастир са дошли от Габрово младото семейство Румяна и Живко Стоянови. Тяхната вяра е за рожба, която чакат дългите вече 12 години.\n\n\n\n„За първа година идваме на литийното шествие по случай Великденските празници. Искаме да се помолим на Божията майка да ни дари с дете. Това е мечтата ми. Борим се много за дете. Вярвам, че Света Богородица ще ми помогне”, казва с огромна надежда Румяна Стоянова. „А, дано вие да сте ни на късмет”, нарича отстрани към екипа на Агенция Монитор близка на Румяна.\n\n\n\nДа молят здраве от Айтос и Карнобат в Бачковския манастир са дошли Васил Банкин и Стойчо Стоев. Двамата казват, че идват в обителта на втория ден от Великден от 10 години. „Идваме понеже Бачковският манастир е енергиен център. Посещаваме ежегодно и този манастир, както и Рилския, и Троянския. За да дойдем навреме, тръгнахме в 3,30 часа през нощта”, обясняват приятелите. „Имам здравословни проблеми и се надявам Божията майка да ми помогне и на мен. На толкова много хора е помагала, нека да помогне и на мен”, се моли Йорданка от Асеновград. Тя често е идвала в Бачковския манастир, но в други дни. За първи път участва в литийното шествие на втория ден от Великденските празници, признава тя.\n\n\n\n„Преди всичко бих искал хората да потърсят същността на своя живот. Да се замислим всички, че сме временни на земята. За малко сме на земята и трябва да изживеем живота си не само да сме добри. Същността на живота е да сме истинни. Тоест, във всяка ситуация да постъпваме според Христовия закон”, каза игуменът на Бачковския манастир архимандрит Самуил. По думите му пред медии в обителта вярващите идват, защото са усетили мощта на Света Богородица и когато дойдат и усетят благодатта, радостта на Христос, то това се предава.\n\n\n\n„Когато по някакъв начин сгрешим пред хората, заради човешка слабост, тогава да имаме силата на духа, след като сме направили тази грешка, след ден, след два, когато се осъзнаем, да отидем да помолим за прошка първо от хората, после от Господа и да продължим със съзнанието, че трябва да се борим със своя живот”, бе посланието на отец Самуил.\n\n\n\nПо думите му литийното шествие в едната посока до Клувията отнема около час и половина. Там се служи служба, след което миряните хапват агнешки курбан и в следобедните часове поемат надолу към манастира. Иконата, заедно с дървения постамент, на който я слагат, за да я носят, тежи около 40-50 килограма. Когато обаче хората се опитват да я пипнат за здраве и се облягат на дървените подпори, иконата натежава много. „Сякаш с проблемите на хората натежава и става над 100 килограма. А иначе не е тежка”, споделят носачите. Един от тях е Йордан Томов на 80г. от Пловдив, който казва, че от 13 години носи иконата на Божията майка и затова никога не е боледувал.\n\n\n\nЛитийното шествие с иконата на Света Богородица на втория ден от Великденските празници в Бачковската света обител е единствено у нас. То е започнало да се провежда след откриването на чудотворната икона през 1604г. от две овчарчета в местността Клувията. Те я занесли в манастира, но на другия ден иконата се върнала отново на мястото, където е била открита. Затова монасите я сложили вдясно до входната врата вдясно от главната манастирска черква, за да може да вижда всички, които влизат в храма, дали са с чисти сърца. За да не се върне сама иконата в местността Клувията, монасите започнали да правят литийно шествие на втория ден от Великден от манастира до мястото, където е намерена в планината. Така иконата на Божията майка останала в Бачковската света обител и през всичките тези стотици години е помогнала на хиляди да оздравеят и да се сдобият с мечтаната рожба.\n\n\n\n\n\nХавлиени кърпи, детски бодита, чорапки, дамски бикини, мъжки чорапи и детски тениски. Всичко това бе изложено скромно на маса в дъното на манастирския двор и се предлагаше за продажба на нищожни цени. Хавлиените кърпи и дрехите са били дарявани на иконите в манастира, но тъй като се били събрали много чували с чисто нови вещи, от обителта решили да ги разпродадат на нищожни цени и с парите да си помогнат. Цените започват от 50 стотинки и достигат до 1,50 лева, колкото струват най-скъпите вещи. Хавлиените кърпи се продават за стотинки, а дамските бикини достигат до по-високата цена, обяснява камериерката в Бачковския манастир Пепа Николаева.\n\n\n\n\n \n\n \n\n \n                    ", "date": "2018.04.09", "title": "Христа от Хасково: „С вярата оздравях от сърдечна недостатъчност” (СНИМКИ, ВИДЕО)"}
{"url": "http://www.monitor.bg/a/view/35593-%D0%9E%D1%82%D0%BA%D1%80%D0%B8%D0%B2%D0%B0%D0%BC%D0%B5-%D0%BF%D0%BE%D1%81%D0%BE%D0%BB%D1%81%D1%82%D0%B2%D0%BE-%D0%B2-%D0%90%D0%B1%D1%83-%D0%94%D0%B0%D0%B1%D0%B8/", "text": "\n                    \nВицепремиерът и министър на външните работи Екатерина Захариева заминава на работно посещение в Обединените арабски емирства (ОАЕ), по време на което ще открие посолството на Република България в Абу Даби. Това съобщиха от пресцентъра на Министерството на външните работи.\n\nВъпреки че България и ОАЕ установяват дипломатически отношения на 19 октомври 1991 г., страната ни досега нямаше посолство в Емирствата.\n\nСред акцентите на разговорите на двустранните срещи е световното изложение Експо-2020, което ще се проведе в Дубай. Друга тема в срещите на министъра ще бъде начертаването на конкретни форми на сътрудничеството в сферата на инвестициите, икономиката, високите технологии, туризма. Крачка към това сътрудничество е както многобройната българска общност в страната, наброяваща около 7 000 души, така и откриването на българско посолство в Абу Даби.\n\n                    ", "date": "2018.04.09", "title": "Откриваме посолство в Абу Даби"}
{"url": "http://www.monitor.bg/a/view/1085-4000-%D0%BF%D0%BE%D1%81%D1%80%D0%B5%D1%89%D0%BD%D0%B0%D1%85%D0%B0-%D0%92%D0%B5%D0%BB%D0%B8%D0%BA%D0%B4%D0%B5%D0%BD-%D0%BD%D0%B0-%D0%A6%D0%B0%D1%80%D0%B5%D0%B2%D0%B5%D1%86/", "text": "\n                    \n4000 жители и гости на Велико Търново посрещнаха Възкресение Христово на върха на средновековната крепост Царевец. Точно в полунощ владиката Григорий изнесе от храма „Възнесение Господне” благодатния огън и настъпването на Великия ден беше известено със звън на всички църковни камбани в града. След това митрополитът и кметът на старата столица Даниел Панов поведоха литийно шествие, като благодатния огън беше пренесе тържествено до катедралния храм „Рождество на Св. Богородица”. В шествието се включиха и 200 доброволци с огнени факли. Пред портите на Царевец пък бяха раздадени хиляди осветени яйца и парчета козунаци. В 1,00 часа след полунощ започна и Възкресната Света литургия, като светлите думи „Христос воскресе” бяха произнесени на пет различни езика. \n\n\n\nСлужбата за Второ Възкресение в неделя пък бе отслужена в новия храм „Възкресение Христово” и на нея присъстваха над 600 миряни. Там присъстващите също получиха празнични Великденски пакети с яйце и козунак. С подобни подаръци бяха зарадвани и обитателите на старческите домове във Велико Търново и село Балван, както и децата от ЦНСТ-то в Търново и младежите от Кризисния център в Балван.\n\n                    ", "date": "2018.04.09", "title": "4000 посрещнаха Великден на Царевец"}
{"url": "http://www.monitor.bg/a/view/13280-%D0%92%D0%B5%D0%BB%D0%B8%D0%BD%D0%B3%D1%80%D0%B0%D0%B4-%D0%B0%D1%82%D0%B0%D0%BA%D1%83%D0%B2%D0%B0-%D0%93%D0%B8%D0%BD%D0%B5%D1%81-%D1%81-990-%D0%B2%D0%B5%D0%BB%D0%B8%D0%BA%D0%B4%D0%B5%D0%BD%D1%81%D0%BA%D0%B8-%D1%8F%D0%B9%D1%86%D0%B0-%D0%B7%D0%B0-3-%D0%BC%D0%B8%D0%BD%D1%83%D1%82%D0%B8/", "text": "\n                    Рекордните 990 Великденски яйца бяха боядисани на Велика събота във Велинград. В инициативата, която се проведе на зелените площи пред Arte Spa&Park Hotel, Велинград, се включиха над хиляда участника и повече от 50 доброволци. Всеки имаше 3 минути, за да потопи в боята и да оцвети великденското си яйце. Общо хиляда яйца се боядисаха, като само 10 от тях бяха счупени, съобщават организаторите. Водеща на събитието беше Галя Щърбева,а Тити Папазов отброяваше минутите на състезателите. След сигнала за край от журито преброиха и обявиха резултатите пред всички. Всички направени снимки, документиращи боядисаните яйца, ще бъдат изпратени в централата на книгата на световните рекорди на Гинес, за да може Велинград да кандидатства с постигнатите резултати. Досегашният рекорд е на боядисани 582 яйца. На Велики четвъртък на площад“ Николай Гяуров“ в СПА-столицата на Балканите и на България отново имаше великденска работилница за изписване на яйца по традиционния за Чепинския край начин с писалка и восък. Учениците от местната Професионална гимназия по дървообработване „ Иван Вазов“ изработиха дървено яйце с гигантски размери, което беше боядисано за Възкресение Христово.\n\n \n                    ", "date": "2018.04.09", "title": "Велинград атакува Гинес с 990 великденски яйца за 3 минути"}
{"url": "http://www.monitor.bg/a/view/85956-%D0%91%D0%BE%D1%80%D0%B8%D1%81%D0%BE%D0%B2-%D0%BF%D0%BE%D0%B7%D0%B4%D1%80%D0%B0%D0%B2%D0%B8-%D0%9E%D1%80%D0%B1%D0%B0%D0%BD-%D0%B7%D0%B0-%D0%B8%D0%B7%D0%B1%D0%BE%D1%80%D0%BD%D0%B0%D1%82%D0%B0-%D0%BF%D0%BE%D0%B1%D0%B5%D0%B4%D0%B0/", "text": "\n                    \nПремиерът Бойко Борисов е поздравил унгарския си колега Виктор Орбан за победата на ръководената от него партия ФИДЕС на парламентарните избори вчера, съобщиха от Министерския съвет.\n\nБорисов е заявил, че високо цени приятелските отношения между България и Унгария и изтъкнал, че е уверен в отличните перспективи за развитие на ползотворното сътрудничество в двустранен, регионален и в многостранен план. Българският премиер е посочил, че предизвикателствата, пред които е изправена Европа, изискват сътрудничество, солидарност и общ подход за тяхното адресиране, а хората очакват стабилност, сигурност и икономическо благоденствие. \"Държавите в Европа повече от всякога имат нужда от диалог и единство, и България ще разчита на подкрепа и съдействие от Унгария за реализиране на успешно Председателство на Съвета на ЕС в интерес на нашите граждани и за просперитета на обединена Европа\", казал Борисов и пожелал здраве, благополучие и успехи на Орбан.\n\n                    ", "date": "2018.04.09", "title": "Борисов поздрави Орбан за изборната победа"}
{"url": "http://www.monitor.bg/a/view/89211-%D0%92%D1%8A%D0%BD%D1%88%D0%BD%D0%BE-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%BA%D0%B0%D1%82%D0%B5%D0%B3%D0%BE%D1%80%D0%B8%D1%87%D0%BD%D0%BE-%D0%BE%D1%81%D1%8A%D0%B6%D0%B4%D0%B0-%D1%83%D0%BF%D0%BE%D1%82%D1%80%D0%B5%D0%B1%D0%B0%D1%82%D0%B0-%D0%BD%D0%B0-%D1%85%D0%B8%D0%BC%D0%B8%D1%87%D0%B5%D1%81%D0%BA%D0%BE-%D0%BE%D1%80%D1%8A%D0%B6%D0%B8%D0%B5/", "text": "\n                    \nС тревога следим информациите за поредна химическа атака в Сирия. Категорично осъждаме употребата на химическо оръжие. Това се посочва в декларация на министерството на външните работи. Подобна атака срещу цивилни, включително деца, е тежко нарушение на международното хуманитарно право. Призоваваме за осигуряване на незабавен хуманитарен достъп до жертвите, както и за провеждане на разследване на място., се казва още в декларацията.\n\n                    ", "date": "2018.04.09", "title": "Външно: България категорично осъжда употребата на химическо оръжие "}
{"url": "http://www.monitor.bg/a/view/86701-%D0%A1%D0%B0%D0%BC%D0%BE-%D1%81%D1%83%D0%B4%D0%B6%D1%83%D0%BA%D1%8A%D1%82-%D1%81-%D0%91%D0%93-%D0%BC%D0%B0%D1%80%D0%BA%D0%B0-%D0%B2-%D0%95%D0%A1/", "text": "Млечните продукти без защита, мандрите искат отлагане на европравилата\n                    \nСамо горнооряховският ни суджук в момента има сравнително по-висока защита на марката в ЕС, притежавайки защитено географско указание (ЗГУ), дадено му от ЕК малко преди Коледа на 2011 г., сочат данни от сайта на евроведомството. В момента в рамките на общността подобна регистрация имат още 138 продукта от категорията „Месни продукти (варени, осолени, пушени и др.)“. Най-много са колбасите от Португалия - 39. На второ място е Италия - с 20, трета е Германия – с 18, следвана от Франция - с 15. Ние с единствената ни регистрация си правим компания с Кипър, Ирландия, Норвегия, Люксембург и Румъния. Северната ни съседка е представена със салам от Сибиу. На Балканите пък лидер е Словения с 8 регистрации, следвана от Хърватия с 6.\n\nВ Европа други 36 колбаса обаче имат най-високата степен на защита, която е защитено наименование за произход (ЗНП). Тук шампион е Италия - 21 марки. Далеч след нея, съответно с 5 и 4, са Испания и Франция.\n\nВ третото, най-ниско ниво на защита на специалитети с традиционно-специфичен характер в категорията месни продукти обаче България е лидер в Европа заедно с Чехия и Словакия. Това сочат данни на сайта на Еврокомисията. Пет наши продукта - филе „Елена“, кайсерован врат „Тракия“, луканка „Панагюрска“, „Пастърма говежда“ и роле „Трапезица”, са получили тази защита. Чехите обаче имат 4 общи регистрации на колбасите си със Словакия, с която преди време бяха едно, и само една самостоятелна за известната Пражка шунка. Словаците пък имат само 2 самостоятелни. От останалите страни, направили регистрации на свои месни продукти, зад нас са Полша и Великобритания с по 3 такива специалитета.\n\nПри прясното месо и карантията в ЕК са регистрирани 121 продукта със ЗГУ, като над половината от тях – 66, се падат на Франция.\n\nОт съседите ни Гърция е получила за своето месо от кози и агнета защитено наименование за произход. В Европа подобна регистрация имат още 40 продукта, като 11 от тях са френски. На Балканите само още и Хърватия я е получила за агнешкото си.\n\nДокато при месата имаме някакво, макар и символично участие, то при млечните продукти нещата са стигнали дотам, че може да загубим патентите, притежавани от родните производители от десетилетия.\n\n \n\n\n\n                    ", "date": "2018.04.09", "title": "Само суджукът с БГ марка в ЕС"}
{"url": "http://www.monitor.bg/a/view/34388-%D0%91%D0%BE%D1%80%D0%B8%D1%81%D0%BE%D0%B2-%D0%91%D0%B0%D0%BB%D0%BA%D0%B0%D0%BD%D0%B8%D1%82%D0%B5-%D0%B8%D0%BC%D0%B0%D1%82-%D0%BD%D1%83%D0%B6%D0%B4%D0%B0-%D0%BE%D1%82-%D0%BC%D0%B8%D1%80-%D0%B7%D0%B0-%D0%B4%D0%B0-%D0%BF%D0%BE%D1%81%D1%82%D0%B8%D0%B3%D0%BD%D0%B0%D1%82-%D0%BF%D1%80%D0%BE%D1%81%D0%BF%D0%B5%D1%80%D0%B8%D1%82%D0%B5%D1%82/", "text": "\n                    В тази толкова важна изборна година за Босна и Херцеговина по всякакъв начин ще се опитаме да помагаме за единството на държавата. На Балканите не може да подхождаме егоистично, проблем в която и да е държава засяга и другите, затова разчитам и на колегите за постигане на мир. Това коментира министър-председателят Бойко Борисов след срещата си с Драган Чович, член на Председателството на Босна и Херцеговина и домакин на 21-ия Международен икономически панаир в Мостар съобщиха от правителствената информационна служба.\n\nБорисов е специален гост на изложението, което си поставя за цел да засили икономическото развитие чрез среща на бизнеса от региона със световни компании. В него ще участват и политически лидери от държавите от Западните Балкани, с които българският министър-председател ще проведе срещи.\n\nНа срещата на Бойко Борисов и Драган Чович са обсъдени двустранните отношения, пред които има неусвоен потенциал по общото изразено мнение, евроатлантическата перспектива на страните от региона и най-сериозният инструмент за гарантирането й – развитието на икономиката и на инфраструктурата.\n\n„Направим ли инфраструктурата, ще има и просперитет. Другото го пробвахме, не се получи“, посочи премиерът Борисов.\n\nСигурен съм, че нашият евроатлантически път е без алтернатива, категоричен беше и членът на Председателството на Босна и Херцеговина Драган Чович.\n                    ", "date": "2018.04.09", "title": "Борисов: Балканите имат нужда от мир, за да постигнат просперитет "}
