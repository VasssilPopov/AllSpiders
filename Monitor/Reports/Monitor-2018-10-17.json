{"url": "https://www.monitor.bg:443/bg/a/view/bylgarka-obvinena-za-izmami-s-imoti-za-17-mln-v-sa-sht-147220", "text": "Българка, обвинена в имотни измами за милиони долари, съди двама от бившите си адвокати по делото и бившия главен прокурор на Southern District of New York Прит Бахара, защото според нея с обвиненията си прокуратурата се опитвала да опетни името й като представител на Републиканската партия, съобщи сайтът на българите в САЩ и Канада Bg Voice. Освен това сънародничката ни е подала множество съдебни искове срещу различни фирми - за всички тях твърди, че са я обвинили в измами и нарушения неоснователно. 52-годишната Антоанета Йотова, живееща в Холивуд, Флорида, е обвинена в конспирация за извършване на банкови измами и подаване на фалшиви заявления до The Federal Deposit Insurance Corporation (FDIC). заедно със съпруга й Исак Алмалех - 64-годишен мъж, който според обвинението е неин съучастник в схемата. Според американските власти Йотова и Алмалех са подправяли документи, с които са претендирали, че са собственици на недвижими имоти в Ню Йорк и Флорида, и след това са използвали тези документи за преследване на жители и наематели.  Дългото федерално обвинение описва как Йотова и Алмалех избирали жилища, които са собственост на банки, застраховани от FDIC. Веднъж станали собственост на банките, тези жилища били предавани на различни финансови институции чрез документ за собственост на имот, или т.нар. deed. Тогава според обвинението Алмалех и Йотова подавали фалшиви и подправени Warranty Deeds, чрез които променяли трансфера на тези жилища от финансовите институции към собствени фирми. Исак Алмалех, който бил регистриран нотариус във Флорида, се подписвал от името на институциите, а Йотова - от името на компаниите им. Обвинителният акт посочва, че на обща пазарна стойност от $4 370 372 и други 35 жилища в Маями, Флорида, на стойност $13 милиона долара. През февруари 2015 г. с помощта на фалшиви документи за собственост една от компаниите на Йотова - New York Mortage Corporation, използва местната полиция, за да изгони двама наематели от едно от жилищата в Ню Йорк, за които твърдели, че е тяхно. Тогава Исак Алмалех дори дал визитната си картичка на един от полицаите. Според прокуратурата това са В един от случаите семейство искало да си наеме дом в Hallandale Beach във Флорида и се отзовало на обява за жилище под наем. Телефонът от обявата бил регистриран под името на българката. Семейството подписало договор за наем с Йотова и й дало 2900 долара. Месец по-късно станало ясно, че истинският собственик на имота е друг, и чрез съд семейството разбрало, че договорът им с Йотова е невалиден. Преди федералното дело срещу нея Йотова има и щатски арест. Властите я задържат на 7 октомври 2016 година на летището във Форт Лодърдейл, след като граничните служители забелязват, че за нея има издадена заповед за арест. Българката се връщала от пътуване до Норвегия. По това време Йотова е кандидат на Републиканската партия за щатския Сенат във Флорида от 34-ти район. При ареста й българката казва, \"че е арестувана за нещо, което не е направила\" и че \"властите са си внушили това престъпление\". Тя е пусната на свобода срещу гаранция от 2 хиляди долара. Според избирателните закони във Флорида подобен арест няма ефект върху кандидатите за щатския Сенат. Затова и месец по-късно, на 8 ноември 2016 година, тя продължава да е кандидатът на републиканците за мястото на 34-ти район. Йотова събира 75 хиляди гласа, но губи от тогавашния си опонент Гари Фармър. По време на федералното дело срещу нея срещу тогавашния главен прокурор на The Southern District of New York Прит Бахара. В иска си Йотова твърди, че Бахара заедно с ФБР се криели зад \"псевдоправителствените си позиции\", за да обвиняват хора като нея и да измамят съда. Според Йотова действията на тогавашния прокурор и неговия екип са били подбудени от политическа принадлежност. Бахара, който е демократ, беше уволнен, след като не се съгласи да си подаде оставката, поискана от министъра на правосъдието Джеф Сешънс. През 2017 година Йотова уволнява служебно назначения си адвокат Андрю Пател и започва гражданско дело срещу него за непрофесионално отношение. Според Йотова Пател я накарал против волята й да се представи за невменяема. Това води до назначаване на медицинска експертиза в криминалното дело, която удостоверява, че Йотова е с всичкия си. Федералното дело срещу българката продължава. Още през февруари 2017-а Йотова е освободена под гаранция от 50 000 долара. Тогава съдът разпорежда тя да остане под домашен арест с електронна гривна за наблюдение. В момента Антоанета Йотова се намира в Metropolitan Detention Center в Бруклин, Ню Йорк. Обвиненията срещу нея и Исак Алмалех са за конспирация за извършване на банкови измами и фалшифициране на документи, всеки от които носи максимална присъда от 30 години затвор. Освен това срещу двамата има и обвинение за измама, което носи максимална присъда от 20 години.", "date": "2018.10.17", "title": "Българка обвинена за измами с имоти за $17 млн. в САЩ"}
{"url": "https://www.monitor.bg:443/bg/a/view/startira-na-chetvyrtoto-izdanie-na-vivacom-regionalen-grant-147221", "text": "Четвъртото издание на програмата Vivacom Регионален грант стартира на специално събитие в „Хлебната къща“. Инициативата подкрепя добрите идеи от всеки български град или село чрез безвъзмездно финансиране, за което могат да кандидатстват граждански организации, читалища, училищни настоятелства и настоятелства на детски градини. Общата стойност на програмата е 60 000 лева, като тази година могат да бъдат подкрепени 12 проекта, чието финансиране е на стойност до 5000 лв. Всеки кандидат може да се включи с няколко идеи, като няма ограничение за сферите, в които ще се развиват те, важно е инициативите да са насочени към промяна, полезна за общността. Ако е била сред печелившите в предходна година обаче, трябва да кандидатства с различна от вече подкрепената идея. До 2-и декември желаещите трябва да подадат проектните предложения, а одобрените сред тях ще бъдат обявени в края на януари 2019г. За кандидатстване е необходимо идеята и обосновката й да бъдат представени в  . Могат да се включат различни граждански организации, учителски настоятелства, читалища. Началото на четвъртото издание на Vivacom Регионален грант беше поставено от членовете на журито с пресяване на брашно – както започва месенето на хляб. С помощта на житен клас всеки един от членоветe на журито изрисува в брашното изображение, което според него символизира Регионалния грант. Домакинът на откриващото събитие – „Хлебната къща“ София – е един от финалистите във второто издание на програмата, който през 2016 г. спечели журито с проекта си „Хляб на тъмно – месим, за да се смесим“. Тази година проектите ще бъдат оценявани от Веселка Вуткова (Vivacom), Мария Чернева (журналист), Иван Кънчев (Сдружение „Българска история“), Ива Дойчинова (журналист) и Надя Шабани (Български център за нестопанско право). При преценката на инициативите те ще вземат под внимание три критерия: полза от реализирането на инициативата или решаването на проблем за конкретна общност; въвличане на местната общност и новаторство. До момента Програмата е достигнала до 18 000 души, във всички области на България. Всяко място има своята енергия, ние просто й даваме скорост – коментира Надя Шабани, директор на Български център за нестопанско право. През изминалите три издания на Vivacom Регионален грант са подкрепени 39 проекта, предимно от по-малки населени места. В тях са въвлечени близо 18 хил. души. Създадени са над 200 партньорства с бизнес, институции и други граждански организации.", "date": "2018.10.17", "title": "Стартира на четвъртото издание на Vivacom Регионален грант"}
{"url": "https://www.monitor.bg:443/bg/a/view/do-10-godini-zatvor-za-nelegalni-cigari-i-alkohol-147227", "text": "До 10 г. затвор и глоба до 100 000 лв. заплашват производители и търговци на нелегален алкохол и цигари. Тази промяна в Наказателния кодекс беше приета на първо четене от правната комисия в сряда. Текстът бе подкрепен от 14 депутати от ГЕРБ, БСП, “Обединени патриоти” и ДПС. Против беше само “Воля”. Предложението за този нов текст в НК се появи след като преди месец главният прокурор Сотир Цацаров подчерта, че в закона е предвидено наказание само за търговците на нелегални акцизни стоки, но не и за производителите. Никаква санкция не се предвижда и за производителите на машини и суровини за нелегалното производство. За тях в новите текстове се предвиждат 3 години затвор. Поправките предвиждат също да се увеличи от 8 на 10 г. затвор максималното наказание, когато престъплението е извършено повторно от двама или повече души или когато незаконният алкохол или цигари са в големи количества.", "date": "2018.10.17", "title": "До 10 години затвор за нелегални цигари и алкохол"}
{"url": "https://www.monitor.bg:443/bg/a/view/borisov-blagodari-na-kanclera-merkel-za-pomoshtta-na-nemskata-policija-pri-zadyljaneto-na-severin-147228", "text": "Премиерът Бойко Борисов благодари на германския канцлер Ангела Маркел за съдействието на немската полиция за задържането на заподозрения в убийството на Виктория Маринова – Северин Красимиров. Това стана ясно от изказване на министър-председателя пред журналисти по време на срещата на евролидерите от ЕНП в Брюксел. Същевременно Борисов е получил извинения от всички евролидери, подвели се по фейкове за убийството на Виктория. \"ЕНП ще си пуснат извинителни туитове за това, че се поддадоха и реагираха прибързано, защото запознах всички колеги със случая. Едно голямо извинявай от всички подред. Как на базата на фалшиви новини ще има подобна реакция да се очерни една държава? Защото не сме били в хипотезата на Малта или Словакия. Благодарих на Ангела за подкрепата на немската полиция и немския съд\", посочи премиерът. На работната вечеря във формат ЕС-27 , която се провежда тази вечер, министър-председателят заяви, че ще защитава тезата, да се съхрани координацията между европейските и британските служби и това да подпомага съвместната борба срещу тероризма, организираната престъпност и контрабандата. По отношение на Брекзит Борисов се надява, че ще се постигне споразумение между ЕС и Великобритания за „меко“ излизане от съюза. „Изключително важно е за българските граждани, които живеят във Великобритания и за английските граждани, които живеят в България, да намерим възможно най-добрия изход за всички. Не бива да се подвеждаме по емоциите, защото след това ще страдат хиляди хора, а и със сигурност ще се отрази на финансите, икономиката, на всичко в Европа “, коментира Борисов.", "date": "2018.10.17", "title": "Борисов благодари на канцлера Меркел за помощта на немската полиция при задържането на Северин"}
{"url": "https://www.monitor.bg:443/bg/a/view/zadyrjanijat-za-ubijstvoto-na-viktorija-kacna-na-letishte-sofija-147214", "text": "Четирима гардове върнаха задържания за убийството на тв водещата Виктория Маринова Северин Красимиров в България. Конвоят кацна на родна земя в 18.22 часа в сряда с полет от Франкфурт. На пистата заподозрения бе посрещнат от коли на Съдебна охрана и Гранична полиция, които го отведоха с белезници. Веднага след пристигането на Северин на българска земя той е бил отведен в сектора за сигурност на летището, където са му снети отново данните и отпечатъците, за да бъде премахнат от системата за издирване у нас и в чужбина. Освен това задържаният е бил сниман, както изисква законът. След това в присъствието на прокурор и адвокат за изнасилване, извършено по особено жесток начин и умишлено убийство. До сряда обвиненията срещу него бяха задочни, тъй като мъжът се укриваше в чужбина. След като е получил статут на обвиняем, на Северин му е била връчена и заповед за прокурорски арест за 72 часа. Както „Монитор“ съобщи, в самолета Северин бе пазен от гардове на Съдебна охрана, като за престоят му в самолета е бил отцепен последния ред седалки на летателната машина. До полета арестантът е бил конвоиран от немски охранители, които са го От съображения за сигурност заподозреният е качен пръв на борда заедно с гардовете, а след това са настанени и останалите пътници. Според летищната информация пътуването е продължило близо 2 часа, а сред пътниците на борда се оказа репортер на агенция ПИК, както и олимпийската шампионка по висок скок Стефка Костадинова заедно с цялото й семейство. По-рано през деня министърът на правосъдието Цецка Цачева коментира пред журналисти преди заседанието на правна комисия екстрадицията на Красимиров. Тя е категорична, че той „Във всеки случай, в който партньорски правосъдни служби искат от нас гаранция, конкретно се ангажираме мястото, в което лицето ще бъде задържано, да отговаря на изискванията“, обясни тя. „Не бих нарекла условията луксозни. Те изпълняват критериите. Напредъкът в частта за местата за изтърпяване на наказанието „лишаване от свобода“ е много сериозен. Гарантираните 4 кв. м площ, санитарен възел в помещението, както и другите условия ще бъдат изпълнени“, каза още министърът. Цачева уточни, че ГД „Охрана“ е тази, която е отговорна за конвоя и довеждането на всички екстрадирани от чужбина лица. В конкретния случай да изпълнят това свое задължение. В отговор на въпрос как се гарантира сигурността на останалите пътници в граждански полет при екстрадиция Цачева обясни: „За това има специални мерки“. По думите й процедурата е стандартна, използват се граждански полети, защото иначе е скъпо за държавата. Попитана колко ще струва екстрадицията на Северин Красимиров, тя отговори: „Има план-сметки, но няма да изпадам в такива подробности“.   Бившият свекър на зверски убитата тв водеща Виктория Маринова Румен Максимов призова на обвинения за убийството Северин да бъде наложено възможно най-тежкото наказание. В интервю за България On Air той посочи, че трябва да бъдат предприети мерки да не се стигне до намаляване на бъдещата присъда заради споразумение. „Парламентът трябва да предприеме мерки, защото обществото не би понесло да има споразумение със съда един подобен убиец“, смята Максимов. На въпрос как всеки един трябва да запомни Вики, Румен Максимов отговори: „Усмихната, весела и излъчваща добрина“. По-рано бившият съпруг на брутално убитата в Русе журналистка заяви, че не завижда на прокурорите и съдиите, които ще работят по делото срещу обвиняемия на жестокото престъпление, защото „цялата страна сега тях гледа“. „Но тяхната задача е да издадат такава присъда, с която да дадат сигнал на другите изверги около нас, че няма да им се размине“, категоричен е той в интервю за NOVA. Относно рокерите, които отидоха в махалата в Русе, в която е живял заподозреният Северин Красимиров, той каза: „Момчета, разберете, че това е гняв, аз съм по-гневен от вас, но ако може да обърнем този гняв към нещо позитивно. Естественият порив е да отидем да отмъстим, но Виктория би се радвала да обърнем това към нещо позитивно, тя беше такъв човек. Иначе влизаме в един омагьосан кръг, нека разчупим тази порочна спирала“. Адвокатът на близките на Виктория пък смята, че всичко се крие в гените на Северин Красимиров. Баща му е бил задържан за кражби и влязъл в затвора, където се самоубил. „Хората, които живеят в тези квартали, са дъното на социалната прослойка, животът им определя мисленето им“, категоричен е той.    Междувременно в Русе хората поискаха повече сигурност от местната власт. Над 2000 хиляди души настояха в подписка зоните за спорт и отдих да бъдат охранявани, да се поставят камери за видеонаблюдение и осветление. Дни след убийството на Виктория алеята, на която местните обичат да бягат край Дунав, опустя. Инициатор на подписката е местно сдружение, което всяка седмица организира любителски бягания за здраве. Хората искат поне на входа и изхода в зоните за спорт да има камери, да се освети бетонната алея, където се случи убийството, да има засилена охрана.", "date": "2018.10.17", "title": "Четирима гардове върнаха Северин (ОБЗОР + СНИМКИ)"}
{"url": "https://www.monitor.bg:443/bg/a/view/drehite-vtora-ryka-poskypvat-s-do-30-na-sto-147211", "text": "Дрехите втора употреба ще поскъпнат с около една трета. Това ще се случи, ако бъде обложени с продуктовата такса всички вносители на текстилни материали у нас, без значение дали са нови или употребявани, обявиха от браншът. Промените са част от измененията в Закона за управление на отпадъците, внесени в Народното събрание на 30 май. Очаква се те да бъдат обсъдени с бранша другата седмица от депутатите от ресорната комисия. Ocвeн тoвa в мoмeнтa ĸoмпaниитe вoдят paзгoвopи c Mиниcтepcтвo нa oĸoлнaтa cpeдa и вoдитe (MOCB) ще засегне от българите (виж повече в карето). \"Toвa би нaтoвapилo пoтpeбитeлитe и би пpoтивopeчaлo нa eĸoлoгичнaта лoгиĸa. Taзи тaĸca щe бъдe пpeцeдeнт в Eвpoпa, ĸaтo пoдoбнo нeщo имa във Фpaнция. Taм oбaчe ce oблaгa нoвият тeĸcтил, a cъбиpaнитe cpeдcтвa ce нacoчвaт ĸъм пoдпoмaгaнe нa събирачите и пpepaбoтвaтeлитe нa тeĸcтил\", пocoчи Cпacoв. Аналогията за поскъпването на дрехите от Асоциацията на преработвателите и търговците на дрехи втора употреба (АПТДВУ) правят с продуктовата такса за текстилни опаковки. В момента тя е 80 ст. за кг, ако това се случи с текстилните изделия ръстът на цената ще бъде между 20 и 30 на сто, коментира пред „Монитор“ Севдалин Спасов, председател на организацията. B Бългapия нaд 8000 дyши ca зaeти в пpepaбoтвaнeтo и тъpгoвиятa c дpexи втopa yпoтpeбa, ĸaтo в cтpaнaтa имa пoвeчe oт 3000 физичecĸи мaгaзина, ĸъдeтo ce пpoдaвaт тaĸивa oблeĸлa. тaĸъв тeĸcтил нa гoдинa, пoĸaзвaт дaнни нa организацията. Caмo зa пeттe вoдeщи ĸoмпaнии в тoзи ceгмeнт paбoтят 1585 дyши, a oбopoтът нa тeзи дpyжecтвa e нaд 114 млн. лeвa зa 2017 г., ĸaтo 48 млн. лeвa oт тaзи cyмa ca oт изнoc. Физическите магазини са с 1000 по-малко само за 2 години, отчитат от АПТДВУ. Причината е ясна, онлайн магазините изяждат от пазара им. Oт тяx роден сайт e вoдeщ в Eвpoпa в тъpгoвиятa c yпoтpeбявaни дpexи, ĸaтo ĸoмпaниятa paзвивa дeйнocт нa дeвeт пaзapa, вĸлючитeлнo в Гъpция, Pyмъния, Гepмaния, Чexия, Πoлшa и Aвcтpия. Haд 65% oт пpoдaжбитe нa дpyжecтвoтo ca в чyжбинa, a пo дyмитe нa yпpaвлявaщия пapтньop Любoмиp Kлeнoв нa дeн пpeз caйтa ce пpoдaвaт cpeднo нaд 10 000 apтиĸyлa. Oĸoлo 70% oт cъбpaнитe дpexи в Зaпaднa Eвpoпa ce oтпpaвят ĸъм Изтoчнa Eвpoпa. Пътят на дрехите втора ръка тръгва от големите износители, богати държави като Германия, но Първенството се дължи от Полша, заради близостта си до износителя и до най-големите потребители - Русия и Украйна. Чacт oт eĸcпopтът в peгиoнa идвa и oт Ceвepнa Aмepиĸa ĸaĸтo oт Щaтитe, тaĸa и oт Kaнaдa. Гoлeми цeнтpoвe зa т.нap. copтиpaнe пъĸ ocвeн в Гepмaния и Πoлшa имa oщe в Унгapия, Бeлгия и др. eвpoпeйcĸи дъpжaви. Обратната тендеция също вече я има - cъбиpaнe нa yпoтpeбявaни дpexи y нac и изнacянeтo им ĸъм зaпaднитe дъpжaви, ocнoвнo ĸъм Гepмaния. Зaceгa oбaчe тoзи изнoc e в мaлĸи oбeми. Ocнoвнaтa чacт oт внoca y нac минaвa пpeз Bapна заради пристанището. През последната една година 50% от тях поне веднъж са пазарували дрехи от физически магазини, базари или онлайн магазини за дрехи втора употреба, според проучване на агенция „Естат“ по поръчка на АПТДВУ. Най-често купувачи на дрехи втора ръка са хора над 40 години. Дрехи втора ръка също се купуват най-често на всеки 2-3 месеца, а над 27% от всички пазаруват от магазини втора употреба най-малко веднъж в месеца. Половината от пазаруващите от магазини за дрехи втора употреба харчат на тези места не повече от 20 лева на месец, което е ясен ориентир за това, че дрехите са достъпни за хора с всякакви доходи. Очаквано, ниските цени, в сравнение с тези на новите дрехи, са водещият аргумент при закупуването на дрехи втора ръка. Въпреки това, за над 30% от купуващите, причината се крие в качествените, разнообразни и маркови стоки, които се предлагат.", "date": "2018.10.17", "title": "Дрехите втора ръка поскъпват с до 30 на сто "}
{"url": "https://www.monitor.bg:443/bg/a/view/profon-predstavja-moite-5-za-poslednite-20-s-dicho-hristov-147196", "text": "Като малък слушах AC/DC по милион пъти, а Бон Скот ми беше любимия певец. И на едно краче подскачах, и на две, и на глава, луд бях по тях! После дойде Брайън Джонсън, който беше много по-труден за имитиране, но също толкова вдъхновяващ за слушане.   И тази песен, и Paradise City, са ми много на сърце. Тогава, покрай стойката на Слаш и целия му магнетизъм на шоумен, започнах да се занимавам по-сериозно с китарата, макар че си свирех още от първи клас.   Гръндж вълната ни помете с безкомпромисни банди, смазващо яки, като Alice in Chains. Обичам и Nirvana, но всичко издадено от Alice in Chains, особено албума Jam, за мен е с култов статус. Тежкият хип-хоп, онзи, дето звучи все едно удряш с юмрук по масата и я чупиш на две, ми е голяма слабост. Със Сашко (б.а. Обретенов, басистът на D2) през 2001-ва слушахме денонощно албумa Till Death Do Us Part. В него няма слабо парче. От същия период обичам много Д-р Дре и Нейт Дог. После се появиха простотии като Лил Уейн, които си бяха на ръба на чалгата, и приключих с хип-хопа като фен. Бях на последния им концерт в София и се размазах от кеф! Много е готина тръпката да видиш няколко хиляди души, сред които и доста мацки, да куфеят и да пеят песните една след друга!", "date": "2018.10.17", "title": "ПРОФОН представя: Моите 5 за последните 20 с Дичо Христов "}
{"url": "https://www.monitor.bg:443/bg/a/view/ne-sa-grynci-a-barut-147216", "text": "Късмет е че няма тежко пострадали при инцидента с взрив тази сутрин във военния завод “Арсенал” в Казанлък. Прокуратурата правилно се е ориентирала да разследва “причинени средни телесни повреди, на повече от едно лице, поради незнание или немарливо изпълнение на занятие или на друга правно-регламентирана дейност, представляваща източник на повишена опасност”, според Наказателния кодекс. Проблемът е, че се случва не за първи път в този цех. А това означава, че освен преките участници, има и други, които отговорят за процеса, но не са положили достатъчно усилия да осигурят безопасността. Разбира се, когато се работи с взривни смеси, рискът е голям. Но от друга страна човешкият фактор е този, който в повечето случаи е в дъното на всеки инцидент. Лесно е да се обвини някои от пострадалите в немарливост. Това може и да е така, но нали някой е назначил този работник в цеха. т.е. гарантирал е, че е годен за опасната работа, която ще върши. Освен това има и други хора, които отговарят за това самият процес да бъде обезопасен от технологична гледна точка. Роботизирането, с което да се намали до минимум, прекия досег на работниците с опасните смеси, би следвало да е съществена за дейностите във всеки военен завод. Очевидно на поуките от предишния инцидент не е обърнато достатъчно внимание. Дано този път тези, от които зависи, да не жалят средства, за да се избегнат други инциденти. Не може да се разчита на късмета. Народът го е казал, “Веднъж стомна за вода, дваж стомна за вода, докато се счупи”.", "date": "2018.10.17", "title": "Не са грънци, а барут"}
{"url": "https://www.monitor.bg:443/bg/a/view/raboteshtite-uchenici-pribirat-po-tri-stipendii-147217", "text": "Учениците в 12-и клас, които се обучават чрез работа, да вземат заплати поне колкото три стипендии, а тези в 11-и клас – поне колкото две. Това предвижда предложение на народния представител Милена Дамянова и група депутати към законопроекта за изменение на Закона за професионалното образование и обучение, което бе разгледано на заседанието на образователна комисия в парламента. Според закона за предучилищно и училищно образование максималният размер на стипендията се определя от Министерския съвет и към момента той е 60 лв. Това означава, че ако предложението бъде прието на второ четене в Народното събрание, работодателите ще трябва да плащат по поне 120 лв. възнаграждение за единадесетокласниците, които работят, и по поне 180 лв. за ученик в 12-и клас. Зам.-министърът на образованието и науката Таня Михайлова обясни, че това е минимумът на възнаграждението, а при възможност един работодател може да осигури и по-високо заплащане. Предложението е съгласувано и с председателя на социалната комисия в парламента Хасан Адемов. Той бил съгласен, че възнаграждението на учениците трябва да се обвърже с размера на стипендията, а не с минималната работна заплата. По време на обсъжданията на законопроекта стана ясно, че от центровете за професионално образование са издадени 2000 невалидни свидетелства. Тези тапии не отговарят на изискванията за обучения или квалификация за дадена професия. Те представляват 1/3 от общо 6 000, които са върнати за проверка в Националната агенция за професионално образование и обучение (НАПОО). В други 2000 от тях пък са открити технически грешки. За да се завиши контролът и качеството в НАПОО, Милена Дамянова предлага там да бъдат назначени не по-малко от 30 души, вместо сегашните 21.", "date": "2018.10.17", "title": "Работещите ученици  прибират по три стипендии"}
{"url": "https://www.monitor.bg:443/bg/a/view/mon-finansira-elektronni-dnevnici-v-shkolata-147215", "text": "Въвеждането на електронни дневници във всички училища, които желаят да поддържат абонамент за такъв, ще бъде финансирано от Министерството на образованието (МОН). Това съобщи ресорният министър Красимир Вълчев, след като подписа споразумение за сътрудничество между МОН и Изпълнителната агенция „Главна инспекция по труда“.", "date": "2018.10.17", "title": "МОН финансира електронни  дневници в школата "}
{"url": "https://www.monitor.bg:443/bg/a/view/letopis-na-prostaka-147213", "text": "\"Мейджи\" е най-популярната думичка в Япония, с която жителите на Страната на изгряващото слънце свързват България. Рекламните спотове \"Мейджи Бургария\" (така се чува) се въртят по всички телевизионни канали и представят българското кисело мляко, произвеждано от десетилетия по лиценз на \"Ел Би Булгарикум\" в 29 завода. От два дни България грее на телевизионните екрани в Япония, но не с популярната бактерия Лактобацилус булгарикус, а с бацила на простака, след като футболен фен издраска в Мемориалния парк на мира в Хирошима надписа \"Локо София\". Графитът от Хирошима не е първата подобна артизява на българин зад граница. Преди три години името на годеницата си върху една от колоните на Колизеума в Рим с монета изчегърта Благо Джизъса - българският футболист Благой Георгиев. По този начин Джизъса решил да увековечи присъствието им във Вечния град, защото видял, че и други го правят. За негова беда карабинери го хванали на местопрестъплението, че и му конфискували монетата. За подобна изцепка санкцията в Рим е между 300 и 20 хиляди евро и дори лишаване от свобода. Благой Георгиев се разминал с глоба. Желанието на човек да увековечи името си не е от вчера и към епистоларно безсмъртие се е стремял както елитът с изискани надписи, така и плебсът, драскащ глупости по стените. \"Човек и добре да живее, умира и друг се ражда. Нека роденият по-късно, като гледа този надпис, да си спомня за оногова, който го е направил. А името на архонта е Омортаг, кан сюбиги\" - пише някъде преди 822 година българският владетел хан Омуртаг и с това изречение остава във вечността. 100 години по-късно градски простаци и скучаещи войници по време на уж златния за културата век ще надраскат по стените на белоснежната столица Преслав \"срамни сцени\" на една българска Камасутра, които биха направили лицата на съвременните моралисти да добият цветовете на узряла диня. За разлика от автографа на Джизъса или графита на Железничаря от Хирошима днес произведенията на простака от Средновековието са произведения на средновековното изкуство и пред тях си шушукат и хихикат туристи, които се разхождат из руините. Находка за българската палеография е и надписът върху камък от Врачанско от XVII век, описващ кърските похождения на грамотен предшественик на Митьо Пищова. Тогавашният мачо не е могъл да пусне порно клипче в \"Хамстер\", а е споделил с минувачите каменен статус: \"Писах коги е*ах Цона на коприва\". За негово нещастие до XXI век е стигнал не неговият подвиг (дори не му знаем името), а героизмът на Цона, която е положила най-деликатните си части върху парещата зеленина.", "date": "2018.10.17", "title": "Летопис на простака"}
{"url": "https://www.monitor.bg:443/bg/a/view/vyv-varna-izvyrshvat-kostnomozychni-transplantacii-na-svetovno-nivo-147219", "text": "В края на 2014 г. в УМБАЛ „Света Марина“ във Варна отваря врати единственото отделение по трансплантации в Източна България, като по този начин високотехнологичната болница поставя началото на една нова дейност – извършване на автоложни и алогенни трансплантации при възрастни и деца. В съвременната модерна медицина трансплантациите на костномозъчни клетки вече са утвърден надежден метод за спасяване на пациенти с изключително тежки заболявания, които доскоро се считаха за нелечими. Автоложните и алогенните трансплантации на кръвотворни клетки имат много висок процент на успеваемост и са единствената надежда за хиляди пациенти по света. Първата автоложна трансплантация във Варна е извършена през юни 2015 г., а първата алогенна – през август 2017 г., като най-малкият пациент е на 6 г., а най-възрастният – на 67 г. Днес екипът на отделението си припомни първите пациенти, които прекрачват прага на високотехнологичната база с лаборатория по транслационна медицина, първите процедури по афереза и съхранение на стволовите клетки. Водещи специалисти в екипа са проф. д-р Игор Резник, доц. д-р Илина Мичева и доц. д-р Валерия Калева. Доц. Мичева е завършила МУ-Варна и специализирала в медицинските университети в Патра, Хановер и Любляна, където активно е развивала научноизследователска дейност в областта на хематологията, имунология, генна и клетъчна терапия. Тя полага основите на трансплантационната активност във Варна, заедно с екип от имунолози, трансфузиолози и хематолози. Доц. Валерия Калева също е възпитаник на МУ-Варна и дългогодишен началник на Клиниката по детска клинична хематология и онкология в УМБАЛ „Света Марина”. Заедно със своите колеги и подкрепата на ръководството на болницата, тя е превърнала в реалност всички възможни диагностични и терапевтични дейности, които могат да бъдат прилагани при деца с хематологични и онкохематологични заболявания. Към момента, това е единствената клиника в България, в която са разкрити два специализирани центъра с европейско сертифициране – Център по редки хематологични болести и Център за трансплантация на хематопоетични клетки. През 2017 г. към българския екип се присъединява изтъкнатият специалист от Израел, проф. д-р Игор Резник, който години наред прави клетъчни трансплантации в Израел и по целия свят. Благодарение на неговия богат професионален и научен опит в областта на трансплантациите, клетъчната терапия, имунологията и педиатрията, трансплантационната програма в УМБАЛ „Св. Марина“ се разширява и обогатява. Заедно със специалистите по трансплантации, за лечението на пациентите допринасят и специалистите по имунология, генетика, лъчетерапия, микробиология, клинична лаборатория, хематология и онкология. Капацитетът на отделението е 8 легла, две от които за деца, но вече се оказва малко за нуждите на българските пациенти. През тези години екипът на отделението работи активно, като осъществява автоложни и алогенни трансплантации с различни източници на стволови клетки и костен мозък. Всички пациенти, диагностицирани и лекувани в клиниката по хематология с индикации за трансплантация, достигат до това високоспециализирано лечение. Приемат се и пациенти от други лечебни заведения в страната, както и пациенти от чужбина. Специалистите имат вече и първата трансплантация на чужденец, извършена в отделението. От половин година екипът работи и по научен проект, одобрен от МЗ, за експериментално лечение на пациенти с мултиплена склероза с автоложна трансплантация. При автоложните трансплантации човек е донор сам на себе си, а алогенните са трансплантации на клетки от здрав родствен или неродствен дарител. Основната задача на процеса на автоложната трансплантация е човек сам да помогне на себе си при лечение на злокачествени заболявания. Чрез този метод се лекуват предимно болест на Хочкин и някои форми на нехочкинови лимфоми, мултиплен миелом, някои злокачествени тумори и др. При автоложна трансплантация пациентът може да се излекува напълно или да се удължи периодът на ремисия. Алогенната трансплантация е единственият възможен метод, който може да доведе до пълно излекуване на много злокачествени и доброкачествени кръвни заболявания като левкемии, вродени анемии, имунодефицитни състояния и др.", "date": "2018.10.17", "title": "Във Варна извършват костномозъчни трансплантации на световно ниво"}
{"url": "https://www.monitor.bg:443/bg/a/view/26-godishen-motocikletist-zagina-pri-katastrofa-vyv-varna-147222", "text": "26-годишен мотоциклетист загина при катастрофа  след 17,20 часа, близо до кръстовището на бул. „Сливница“ и ул. „Хаджи Димитър“ във Варна.   Според първоначалната информация, причината е възникнало пътно-транспортно поризшествие, при което се сблъскали лек автомобил „Опел“, управляван от 48-годишна жена и мотоциклет „Триумф“, собственост на 26-годишната жертва. След сблъсъка, мотоциклетът се е отклонил от траекторията си, блъснал се в бордюр, а след това и в дърво. Вследствие на удара, водачът му е загинал на място. Към момента текат действия по разследване за изясняване на детайлите и обстоятелствата на произшествието, казаха от ОД на МВР-Варна. Изяснява се също самоличността на загиналия. По случая е образувано досъдебно производство.", "date": "2018.10.17", "title": "26-годишен мотоциклетист загина при катастрофа във Варна"}
{"url": "https://www.monitor.bg:443/bg/a/view/uchiteli-nastryhnaha-sreshtu-otkradnat-jivot-147195", "text": "Епизодът на медицинската сага „Откраднат живот“ от този вторник, в който три възпитателки от детска градина признават, че са откраднали луканка от закуската на децата, предизвика истинска лавина от неодобрение сред учителското съсловие. Една от най-големите „Фейсбук“ групи „Детски учители“ събра гнева на възпитатели от цяла България, като най-силните гласове в нея дори са готови да стигнат до съд с екипа на сериала заради уронване престижа на професията им. Най-разгневените обсъдиха възможността да сезират синдиката си и да бъде повдигнат колективен иск. Други обясниха, че учителите нямат достъп до кухнята, а трети – че в детската градина не се сервира луканка. Само за няколко часа публикацията събра над 200 коментара, голяма част от които неодобрителни. Единици предположиха, че това е художествена измислица и „не трябва да се преувеличава“. Сюжетът на серията се завъртя около възпитателка от детска градина „Еделвайс“, която постъпи при д-р Борис Тасев (Наум Шопов-младши) с болки в корема. Веднага след нея помощ потърсиха още две нейни колежки. След заплаха на лекаря, че ще сезира РЗИ, учителките си признаха, че са откраднали луканката от закуската на децата и са я изяли, защото заплатите им са мизерни. „Случаят със сцената с учителки, които взимат храна от децата може да бъде нареден с десетки други казуси, разглеждани в „Откраднат живот“. коментира пред „Монитор“ сценарният екип на сагата. „Целта ни обаче не е била да оставим петно върху професията, а да създадем завръзка в сюжета с решението на определени хора, които биха нарушили принципите си“, допълниха те и напомниха, че през 2017 г. в плевенската детска градина „Калина“ има регистриран случай на проверка на служители (готвачки), които са хванати с млечни продукти от дневното меню, предвидено за децата. допълва екипът.", "date": "2018.10.17", "title": "Учители настръхнаха срещу „Откраднат живот“"}
{"url": "https://www.monitor.bg:443/bg/a/view/gryckijat-premier-prie-ostavkata-na-vynshnija-ministyr-147209", "text": "Гръцкият премиер Алексис Ципрас прие оставката на външния министър Никос Кодзиас и му благодари за приноса му в работата на правителството през последните 3,5 години, предадоха агенциите, позовавайки се на прессъобщение на правителствената пресслужба. В съобщението се казва, че премиерът Ципрас ще поеме работата на министъра на външните работи, за да помогне за успешната реализация на Преспанското споразумение за решаване на дългогодишния спор за името на Бившата югославска република Македония. Причината за оставката не е съобщена официално, но според гръцките медии външният министър се е оттеглил след ожесточен спор с министъра на отбраната Панос Каменос във връзка с Преспанското споразумение по време на заседание на правителството вчера. Източници коментират пред \"Катимерини\", че Кодзиас е недоволен от факта, че Ципрас не успя да го подкрепи срещу атаките на Каменос. Съгласно същите източници, по време на срещата на кабинета вчера, Каменос обвинява Коциас, че е злоупотребил с тайни средства на външно министерство и е човек на американския милиардер, финансист Джордж Сорос.", "date": "2018.10.17", "title": "Гръцкият премиер прие оставката на външния министър "}
{"url": "https://www.monitor.bg:443/bg/a/view/kijra-najtli-vzima-koronata-na-mis-svjat-147174", "text": "Британската актриса Кийра Найтли ще протегне ръка към титлата на Мис Свят. Това ще се случи в новия филм Misbehaviour, продуциран от екипа зад сериала „Короната“. Заглавието ще проследи реалните събития около най-големия форум за красота в света през далечната вече 1970 г. и ще бъде режисирано от двукратната носителка на БАФТА – Филипа Лоуторп. Действието ще се развива в Лондон, когато новосформирано движение за правата на жените обвинява конкурса, че омаловажава достойнствата на представителките на нежния пол. Нещо повече, вместо сочената за фаворитка Мис Швеция, с короната накрая дефилира Мис Гренада Дженифър Хостен, останала в историята като първата чернокожа носителка на приза. Не е ясно все още коя роля ще бъде поверена на Найтли. Подробности около етапа на развитие на продукцията също не са известни. Към момента се знае единствено, че с дистрибуцията във Великобритания, Швейцария, Франция и др. ще се заеме компанията Pathé.", "date": "2018.10.17", "title": "Кийра Найтли взима короната на Мис Свят"}
{"url": "https://www.monitor.bg:443/bg/a/view/a1-prodyljava-tendencijata-za-ryst-prez-tretoto-trimesechie-147205", "text": "А1 продължава тенденцията за ръст на основните си финансови показатели и през третото тримесечие на 2018 година. Приходите на компанията са се повишили с 5.7% до 112,5 млн. евро, а оперативната печалба (EBITDA) се увеличава с 6,6% до 40 млн. евро, утвърждавайки възходящия тренд на финансовите резултати на компанията от последната над една година. Тези финансови данни изключват еднократния приход от правно споразумение на телекома през третата четвърт на 2017 година с цел реална съпоставка на резултатите. През май 2018 година А1 се ребрандира с мащабна комуникационна кампания, което спомогна за по-добра разпознаваемост на пазара на компанията и внесе позитивен импулс в продажбите на нейните услуги. Отделно през тази четвърт телекомът стартира и редица иновативни продукти за българския пазар като приложението за стрийминг на музика A1 Xplore Music, дигиталния портфейл A1 Wallet и А1 кредитна карта, които имат за цел да диверсифицират приходите на компанията. Собствените ТВ спортни канали на А1 MAX Sport също добавиха редица важни първенства в портфолиото си като УЕФА Шампионска лига и испанската La Liga и вече имат позитивно влияние върху броя клиенти на фиксирани услуги и средния приход от фиксирана линия. Поради тези причини, както и поради увеличаващия се брой на бизнес абонатите в мобилния сегмент, приходите от мобилни услуги на А1 отбелязват ръст от 0.5% до 70,4 млн. евро. Приходите от фиксирани услуги също се увеличават с 12.0% до 26,2 млн. евро за периода заради успешното предлагане на корпоративни ICT и cloud базирани решения, и повишеното търсене на допълнителни услуги от настоящи клиенти. Приходите от устройства бележат ръст с 24.0% до 14,4 млн. евро заради стабилен ръст на търсенето на все по-модерни смарт устройства. Средният приход от абонат нараства с 2.6% до 5,8 евро, а общият брой клиенти на договор за мобилни услуги се увеличава с 0.8% до над 3,5 милиона. Това компенсира в голяма степен спада в броя на клиентите на предплатени услуги от 10.2% до 513 хиляди, продиктуван от ограничението на максималния брой предплатени номера, които може да ползва всеки абонат. Така общият брой клиенти на мобилни услуги намалява с 0,8% до над 4 милиона.   Броят на клиентите на фиксирани услуги отбелязва ръст от 2,3% през третата четвърт до над 1 милион, като позитивният тренд при ТВ и интернет услугите компенсира спада от намаляващата популярност на фиксираните телефонни услуги. Увеличението на оперативната печалба (EBITDA) на А1 спрямо третата четвърт на миналата година е с 6,6% до 40 млн. евро, като основната причина е ръстът във фиксирани услуги и собственото съдържание, както и по-добър резултат при продажбата на устройства.", "date": "2018.10.17", "title": "А1 продължава тенденцията за ръст през третото тримесечие"}
{"url": "https://www.monitor.bg:443/bg/a/view/firma-za-kibersigurnost-hakeri-atakuvaha-ukrajna-i-polsha-147202", "text": "Хакери са заразили компютрите на три енергийни и транспортни компании в Украйна и Полша с усъвършенстван зловреден софтуер и може да планират разрушителни кибератаки, заяви фирма за киберсигурност, цитирана от Ройтерс. Фирмата за киберсигурност ЕСЕТ (ESET), чиято централа е в Словакия, публикува доклад на свои анализатори, в който обаче не се посочва определена държава, стояща зад хакерската дейност, регистрирана между 2015 и средата на 2018 г. Там обаче се приписва отговорността на група, обвинявана от британските власти, че е свързана с руското военно разузнаване (бившето ГРУ, сега само ГУ). \"Важното в случая е, че те все още са активни\", заяви пред Ройтерс сътрудник на ЕСЕТ. Кремъл отрече всякакви връзки с предполагаемата хакерска дейност. ЕСЕТ не уточнява кои са засегнатите три компании в Украйна и Полша, а Ройтерс не е в състояние да установи кои са те. Украинската киберполиция потвърди, че е имало атаки срещу две украински компании, но отказа да даде повече подробности. Полското контраразузнаване отказа коментар. Компанията ЕСЕТ е участвала в разследването на поредица кибератаки в Украйна през последните години, включително срещу украинската електроенергийна мрежа през 2015 г., отбелязва Ройтерс. Според нея хакерите, които атакували електроенергийната мрежа на Украйна с вирус на име \"Блек енерджи\" (\"Черна енергия\"), сега използвали нов вирус с името \"Грей енерджи\" (\"Сива енергия\"). \"Грей енерджи\" бил използван и срещу засегнатите компании според сътрудника на ЕСЕТ.", "date": "2018.10.17", "title": "Фирма за киберсигурност: Хакери атакуваха Украйна и Полша"}
{"url": "https://www.monitor.bg:443/bg/a/view/pribraha-v-psihiatrija-piromana-ot-slavjanovo-147204", "text": "Изпушилият пироман Пейчо Стоянов, който изпепели родната си къща в Славяново, а възрастните му родители изгоряха живи е прибран в психиатричния диспансер в Хасково. 54-годишният мъж във вторик беше разпитан в полицията. Веднага след това е бил откаран в кв. „Болярово“, където се намира психо клиниката. Пейчо е основният заподозрян за предизвикването на пожара в Славяново. Около 23,30 часа в понеделник вечерта къщата на семейство Милеви изгоря до голи стени и бетон. В пожара загинаха 80-годишният баща на Пейчо Стоян Русев и майка му Желязка на 78 г. Предполага, че пожарът е причинен от сина, който е психично болен и преди време отново е лежал в болницата в “Болярово”. Той е обяснил пред разследващите, че е оставил запалена цигара в къщата и е отишъл до тоалетната. Преди година Пейчо изпепелил до основи лятната кухня на къщата. От тогава в дома им нямаше ток, защото пламъците бяха повредели електрическата инсталация. Образувано е досъдебно производство за палеж по непредпазливост с последвала смърт и нанесени значителни щети. Назначени са две съдебно-медицински експертизи, химическа и пожаро-техническа експертиза, съобщиха от прокуратурата.", "date": "2018.10.17", "title": "Прибраха в психиатрия пиромана от Славяново"}
{"url": "https://www.monitor.bg:443/bg/a/view/neftohimik-vyv-vtori-kryg-na-shampionskata-liga-147203", "text": "\"Нефтохимик 2010\" (Бс) си осигури място във втория кръг на Шампионската лига на Европа по волейбол за мъже. Носителите на титлата ни победиха с 3:1 (21, 19,-19, 16) като домакини в бургаската зала \"Младост\" босненския \"Младост\" (Бръчко). Така с натрупания вече аванс от 3:1 в първия двубой като гост \"Нефтохимик\" продължава напред в най-престижния евротурнир, където среща победителя от мача тази вечер между \"Войводина\" (Нови Сад) - \"Младост\" (Загреб). Най-резултатен за бургазлии беше капитанът Георги Петров, завършил с 12 точки (2 аса). Още 9 добави Петър Христов, с по 8 се отличиха Дмитри Яковлев и Денис Карягин. За \"Младост\" с 14 т. най-полезен беше Андрия Дамян, Йован Цендич направи 13, а Радослав Янулич - 12. Като цяло домакините доминираха в атаката (54:44 точки), от блокадата съотношението е 5:6, от сервис - 8:6, а от грешки на съперника - 27:26. \"Започнахме притеснено, в първите 10 точки на първия гейм допуснахме неща, които ги бяхме говорили, коментира старши треньорът на шампионите ни Найден Найденов. - После в течение на мача заиграхме така, както исках - по най-опростения начин, за да спечелим. Винаги има какво да се подобрява, то това е идеята на целия спорт. По всичко изглежда, че \"Войводина\" ще бъде нашият съперник във втория кръг. Сръбската школа е много сериозна, но мисля този тим е преодолим\".", "date": "2018.10.17", "title": "\"Нефтохимик\" във втори кръг на Шампионската лига"}
{"url": "https://www.monitor.bg:443/bg/a/view/sybudi-se-s-nova-vodeshta-147198", "text": "Мартина Ганчева е новото лице на уикенд предаването на Нова тв „Събуди се“. Тя ще замести излязлата по майчинство Лора Крумова в неделната сутрин. Дебютът си ще направи на 21 октомври.мартина вече е позната като репортер. В последните издания на предаването тя показа интервюта с човека, предизвикал последния референдум в Румъния - Адриан Коман, с една от 100-те най-влиятелни жени в Лондон - Джийн Стивънс и с рапър Coolio. „Мартина Ганчева е журналист със задълбочени познания в сферата на международните политически отношения, историята и литературата, следи отблизо културния живот в България и Европа. Прави впечатление умението й с лекота да разговоря със своите събеседници. Сигурна съм, че с дългогодишната водеща на „Събуди се“ Мира Иванова, която по традиция открива уикенд формата на NOVA в събота, ще са отличен екип“ – коментира Вяра Анкова, генерален директор „Информация“ в Нова Броудкастинг груп. Мартина ганчева започва професионалния си път в БНР като стажант, а първият досег с телевизията се случва през 2004 г в телевизия „ДЕН“. В последните 7 години е била водещ и продуцент в Bulgaria ON AIR. Тя е единственият български журналист, правил интервю с Траян Бъсеску като действащ президент на Румъния. Преводач е и на автобиографията на настоящия румънски президент Клаус Йоханис. Пред микрофона й са заставали еврокомисарят Вера Юрова, заместник-председателят на Европейската комисия Юрки Катайне и редица евродепутати, сред които Моника Маковей и Ска Келер.", "date": "2018.10.17", "title": "„Събуди се“ с нова водеща"}
{"url": "https://www.monitor.bg:443/bg/a/view/bsp-predlaga-2000-lv-tavan-na-pensiite-i-5200-lv-maksimalen-osiguritelen-dohod-147188", "text": "5200 лева максимален осигурителен доход и около 2000 лева таван на пенсиите.  Това стана ясно от думите на социалистите Антон Кутев и Филип Попов., а поводът е протестът на пенсионерите, който се състоя пред НС по-рано през деня. БСП ще чуе исканията на пенсионерите, като част от тях ще ги внесе като предложения към бюджета за догодина. В тази връзка те могат да се ангажират да подкрепят три основни предложения. Първото е удвояване на максималният осигурителен доход, който да достигне до 5200 лева, а не както предлагат от правителството до 3000 лева. Това пък на свой ред ще доведе до покачване и на максималната пенсия до около 2000 лева. Второто предложение е преизчисляване на всички пенсии на база от 2017-та. Социалистите отново ще внесат закона си за хората с увреждания, което е третият ангажимент, който са склонни да подкрепят. По думите на Кутев данните на социалното ведомство показват, че ако максималният осигурителен доход се вдигне до 5200 лева, то остават само 500 души, които няма да вземат максимална пенсия. \"Хората имат справедливи искания и протестират навън\", изтъкна пък техният колега Георги Гьоков.По думите му управляващите не може така да се отнасят към 2,5 милиона пенсионери и трябвало да бъдат чути.", "date": "2018.10.17", "title": "БСП предлага 2000 лв. таван на пенсиите и 5200 лв. максимален осигурителен доход"}
{"url": "https://www.monitor.bg:443/bg/a/view/hubchev-i-nacionalite-zagubata-ot-norvegija-ne-e-fatalna-147206", "text": "Загубата от Норвегия не е фатална за България и борбата за първото място все още е с отворен край. Около това мнение се обединиха националният селекционер Петър Хубчев и подопечните му играчи, след като „лъвовете“ допуснаха първо поражение в Лигата на нациите – 0:1 в Осло. След загубата скандинавците се изкачиха на първото място с 9 точки, колкото има и България, но с по-лоша голова разлика. Следват Кипър с 4 точки и Словения с една. До края на битката в групата на България предстои визита на Кипър и домакинство на Словения, докато Норвегия има две гостувания на същите съперници през ноември. Селекционерът Петър Хубчев бе видимо разочарован и афектиран след загубата, но отказа да търси оправдание в психологическите атаки на норвежците преди мача. Спецът изтъкна, че поражението е заслужено и основната причина е умората в националите ни. “Провокациите преди мача не са причина за загубата, нека да не търсим проблема извън нас, сподели Хубчев. - Бяхме доста изморени и тежки, не отговорихме на физическата мощ на Норвегия. Умората изигра решаваща роля. Някои от момчетата бяха на предела. Норвегия е доста мощен отбор, трябва да го признаем. Знаехме и се опитахме да втълпим на футболистите, че трябва да отговорим с най-силната страна на противника - ние да сме агресивната страна при единоборстват. Не мисля обаче, че ще има психологически срив в отбора. Познавам момчетата и те знаят, че нищо фатално не е станало. Шансовете за първото място остават големи“, допълни треньорът на „лъвовете“. Той бе подкрепен и от тарторите на тима, според които загубата от Норвегия не променя нищо. „Колективът се показва при загубите, аз мога да гарантирам, че ще направим всичко по силите си до края, за да спечелим групата“, сподели капитанът Ивелин Попов. „В съблекалнята сме като юмрук и сме единни, не сме се предали“, заяви Симеон Славчев, а Десподов добави лаконичното „Вдигаме главите и продължаваме напред“. В лагера на Норвегия пък приеха повече от емоционална успеха. Местният всекидневник Dagbladet описа представянето като „феноменално“, а селекционерът Ларс Лагербак също засипа със суперлативи играчите. „Първото полувреме срещу България бе най-доброто ни в турнира досега. В защита бяхме безгрешни, а в предни позиции контролирахме мача. Битката за първото място не е приключила, още нищо не е решено“, допълни треньорът на Норвегия.", "date": "2018.10.17", "title": "Хубчев и националите: Загубата от Норвегия не е фатална (ОБОБЩЕНИЕ)"}
{"url": "https://www.monitor.bg:443/bg/a/view/prouchvane-kyde-i-po-kolko-harchat-bylgarite-za-drehi-147193", "text": "Българите пазаруват по нещо ново за гардероба си при смяната на всеки сезон, а около 40% купуват облекло и веднъж месечно или дори по-често. Най-често българите харчат между 21 и 50 лева на месец за дрехи, като бюджета за облекло намалява с нарастване на възрастта, показва социологическо проучване на агенция „Естат“.  75 на сто от българите пазаруват често в търговски центрове и молове. 60% от българите до 50 години пазаруват в онлайн магазини, които набират все по-голяма популярност. Едва 12 на сто от анкетираните пазаруват често дрехи още от пазарите, други 28 на сто посещават щандовете понякога. Пазаруването на дрехи втора ръка става все по-популярно сред българите – през последната една година 50% от тях поне веднъж са пазарували дрехи от физически магазини, базари или онлайн магазини за дрехи втора употреба, коментира Йоанна Ангелова от „Естат“. Делът на пазаруващите поне понякога дрехи втора ръка е сходен в цялата страна, като изключение прави единствено град София, където потреблението е с около 8% по-ниско. Най-често купувачи на дрехи втора ръка са хора над 40 години. Дрехи втора ръка също се купуват най-често на всеки 2-3 месеца, а над 27% от всички пазаруват от магазини втора употреба най-малко веднъж в месеца. Половината от пазаруващите от магазини за дрехи втора употреба харчат на тези места не повече от 20 лева на месец, което е ясен ориентир за това, че дрехите са достъпни за хора с всякакви доходи. Очаквано, ниските цени, в сравнение с тези на новите дрехи, са водещият аргумент при закупуването на дрехи втора ръка. Въпреки това, за над 30% от купуващите, причината се крие в качествените, разнообразни и маркови стоки, които се предлагат. За софиянци магазините и базарите за втора ръка са места за качествени, брандирани и разнообразни дрехи, а много често и места, на които пазаруването не се сблъсква с грижата им към природата. 62% от българите подаряват ненужните си дрехи на близки и познати, а не малка част от тях (37%) оставят облеклата и до контейнерите за смет – практика, която с времето се утвърди в обществото ни. Мъжете много по-често, в сравнение с жените, пазят старите си дрехи вкъщи, дори и да нямат никакви планове да ги носят повече. Различните форми на социално ангажирано поведение (дарения за домове и църкви, участия в кризисни събирания на дрехи или връщане в контейнери за текстил) са практика сред около 20% от всички. 16% от редовните клиенти на магазини за дрехи втора употреба вече предават излишните облекла, които имат, в контейнери за дрехи. Макар към момента за повечето българи да не е практика, 9 от 10 души биха предавали непотребните дрехи в контейнери за текстил, ако облеклата се даряват или използват повторно по други начини. Рециклирането би мотивирало 80% от анкетираните, като посклонни да видят ползите за околната среда са лицата на средна възраст.  Анкетите са направени онлайн сред 801 пълнолетни българи в началото на миналия месец. Асоциацията на преработвателите и търговците на дрехи втора употреба е поръчала изследването.", "date": "2018.10.17", "title": "Проучване: Къде и по колко харчат българите за дрехи"}
{"url": "https://www.monitor.bg:443/bg/a/view/kabinetyt-otpusna-1-3-mln-lv-za-plovdivskata-seminarija-i-dve-cyrkvi-147208", "text": "1,3 млн. лв. ще бъдат отпуснати за ремонт на Пловдивската семинария и две църкви, реши кабинетът. 500 хил. лв. ще отидат за довършителни дейности по новостроящия се храм „Свети Николай Чудотворец“ в Бургас. 200 бона пък са заделени за довършителни дейност по катедрални храм „Св. Св. Кирил и Методий“ в Ловеч. Останалите средства отиват за Пловдивската духовна семинария. „600 хил. лв. отпускаме за семинарията. В нея учат 170 деца. Но тя тече, протекла е, разпада се“, обясни премиерът Бойко Борисов в началото на правителственото заседание. Той изтъкна, че по този начин коалицията си изпълняваме ангажимента, който са поели към Светия Синод.  ", "date": "2018.10.17", "title": "Кабинетът отпусна 1,3 млн. лв. за пловдивската семинария и две църкви"}
{"url": "https://www.monitor.bg:443/bg/a/view/melanija-kacna-avarijno-zaradi-dim-147207", "text": "Самолетът, с който първата дама а САЩ Мелания Тръмп летеше за Филаделфия, кацна аварийно заради задимяване на борда, съобщи днес телевизия Си Ен Ен. По данни на американската медията около 10 минути след излитането в предната част на самолета се появили следи от дим и се усещал мирис на изгоряло. Самолетът се приземи благополучно в авиобазата Андрюс край Вашингтон. Причината за инцидента е \"незначителен механичен проблем\", съобщи представител на Белия дом. Мелания Тръмп пътуваше за Филаделфия, щата Пенсилвания, за среща с деца.", "date": "2018.10.17", "title": "Мелания кацна аварийно заради дим"}
{"url": "https://www.monitor.bg:443/bg/a/view/cacheva-samo-4-ma-it-specialisti-rabotjat-v-agencijata-po-vpisvanijata-147201", "text": "В Агенцията по вписванията работят само 4 ИТ специалисти, като преди години техният брой е стигал до 17. Това стана ясно от думите на правосъдният министър Цецка Цачева пред депутатите от правната комисия, като уточни, че това е показала проверка на инспектората към правосъдното министерство след срива на търговския регистър в края на август тази година. Повод за коментара на правосъдния министър е обявената от Агенцията по вписванията обществена поръчка за 190 000 лв. за „надграждане на съществуващите дискови масиви за съхранение на данни“ със 120 терабайта. От решението на АВ се разбра, че Търговският регистър може да спре работа за до 20 дни поради липса на достатъчно свободна памет в дисковете за съхранение на данни. Цачева обясни още, че обявената на 12 октомври обществена поръчка за закупуване на дискове за регистъра е за нуждите на разследването, което извършва прокуратурата и ДАНС.От думите й стана ясно, че след възстановяване на регистъра е започнало разследване на прокуратурата и ДАНС за причините, довели до неговия срив, затова имало нужда да се съхраняват всички операции, извършени за възстановяване на неговата функционалност.Така щяло да се стигне и до отговор на въпроса кои са причините за аварията. Няма опасност Търговският регистър да блокира, няма и такива данни, каза след заседанието пред журналистите Цачева. „Информацията, която имам, е, че се спазват всички технологични правила с гарантиране архивиране на още две копия. Затова е осигурена техническа възможност.\", каза Цачева. Наред с това в кулоарите на НС тя коментира и друга актуална тема – тази за конвоирането на Северин, който е обвинен за убийството на русенската журналистка Виктория Маринова. По думите и служители на Главна дирекция \"Охрана\" са командировани да конвоират заподозрения за убийството на Виктория Маринова Северин Красимиров от Германия до Летище София, което се очаква да се случи днес. По думите й условията на ареста, в който ще бъде настанен Северин и за които настояваха да получат информация германските власти, отговарят на посочените стандартите - 4 кв. м. пространство и собствен санитарен възел. Пред медиите тя коментира и именно предложението на „Обединените патриоти“ да не се прилага съкратеното съдебно следствие при умишлено убийство. Aз ĸaтo юpиcт cъм „зa“ инcтитyтa нa cъĸpaтeнoтo cъдeбнo cлeдcтвиe, ĸoeтo влeзe в зaĸoнa, защото той гapaнтиpa пo-гoлямa eфeĸтивнocт и бъpзинa нa нaĸaзaтeлния пpoцec“, заяви Цачева.", "date": "2018.10.17", "title": "Цачева: Само 4-ма ИТ специалисти работят в Агенцията по вписванията"}
{"url": "https://www.monitor.bg:443/bg/a/view/vasil-najdenov-otvarja-tehnomarket-147189", "text": "С концерт на обичания от три поколения фенове естраден певец Васил Найденов ще отвори врати нов „Техномаркет“ в София. 68-годишната звезда ще отправи музикален поздрав към присъстващите с вечните си хитове, сред които „Синева“, „Всичко ми е наред“, „Адаптация“ и „Като слънце в огледало“, по време на откриването на магазина. Датата е 18 октомври, а мястото е квартал Люлин на бул. „Европа“ 171. На събитието глас ще отпусне и певецът Георги Симеонов-JJ, част от група Equinox, която брани честта на България на тазгодишната „Евровизия“. За доброто настроение на присъстващите ще се погрижи и Балет Нова Джуниър. „Техномаркет Люлин“ ще покаже иновации в технологиите за дома, офиса и личното време. Най-голямата верига стартира с много изненади за клиентите си – промоции, в които всеки печели или би искал най-модерните технологии в перални, сушилни, хладилници, печки, фурни, телевизори, мобилни телефони и много други. Магазинът ще предлага и свободен паркинг за клиентите си.", "date": "2018.10.17", "title": "Васил Найденов отваря „Техномаркет“"}
{"url": "https://www.monitor.bg:443/bg/a/view/naznachavat-24-hil-invalidi-ako-ostanat-kvotite-za-biznesa-147190", "text": "24 хил. инвалиди ще трябва да бъдат назначени на работа, ако квотите за бизнеса останат в законопроекта за хората с увреждания. Това стана ясно от стенограмата от заседание на кабинета, на което законопроектът беше одобрен с два гласа против. По време на обсъжданията вицепремиерът Валери Симеонов и финансовият министър Владислав Горанов застанаха зад бизнеса, като се обявиха против квотите за наемане на хора с трайни увреждания. Според законопроекта 2% от служителите на фирмите с над 50 души ще трябва да са инвалиди. „С това изискване ние създаваме една невъзможност за реализирането на тези законови текстове“, казва пред министрите Валери Симеонов. Причината била, че компаниите с между 50 и 100 служители са 5500, а в тях работели 1 200 000 души. Това означавало, че за да бъде приложен законопроектът трябвало да бъдат назначени 24 000 инвалиди. „Хайде да видим откъде ще ги намерим. И тъй като няма откъде да ги намерим, санкцията в размер на 30%, точно както казва министър Горанов, се превръща в един косвен скрит данък върху дребния бизнес“, обяснява Симеонов, който определи останалата част от законопроекта като „много смислена“. Владислав Горанов пък предлага прередактиране на законопроекта и внасянето му в парламента в петък с отпадането на квотите. В отговор на което премиерът Борисов заяви, че категорично подкрепя закона и държи да бъде приет в предложения от социалния министър Бисер Петков вариант. За реализирането му са предвидени 486 млн. лв. След приемането му от кабинета, Петков лично уведоми протестиращите майки и омбудсмана Мая Манолова, че законопроектът минава към следващия етап.", "date": "2018.10.17", "title": "Назначават 24 хил. инвалиди, ако останат квотите за бизнеса"}
{"url": "https://www.monitor.bg:443/bg/a/view/ukrajna-se-izkachi-v-elita-gibraltar-s-nova-senzacija-147191", "text": "Украйна победи у дома Чехия с 1:0 и след третия си пореден успех си гарантира първото място в група 1 на Дивизия „B“ от Лига на нациите. Това означава, че играчите на Андрий Шевченко се изкачват в по-горната Дивизия „А“ за следващото издание на надпреварата. Единственото попадение в срещата реализира Руслан Малиновски (43). Халфът на белгийския “Генк” матира стража Иржи Павленка с бомбен шут от около 25 метра, пращайки топката в долния ляв ъгъл на вратата на чехите. След успеха си Украйна остава твърдо на първото място с 9 точки, а чехите са втори с 3 точки. На дъното в групата е Словакия без нито една спечелена точка и мач по-малко. В група 4 на най-ниската Дивизия “D” Гибралтар сътвори нова сензация, обръщайки у дома Лихтенщайн с 2:1. Само преди няколко дни футболистите на Гибралтар записаха паметна първа победа в официалните си мачове при визита на Армения (1:0), а сега триумфираха и като домакини. Така Гибралтар има вече 6 точки на второ място в групата, изоставайки на 3 от лидера Македония. Лихтенщайн е на дъното с 3 точки. По същото време Грузия спечели убедително с 3:0 при визитата си на Литва и остава лидер без грешка в група 1 на същата Дивизия “D“. Джаба Канкава (8), Валериан Гвила (29) и Гиорги Чакветадзе (61) вкараха головете за грузинците, които още в 5-ата минута пропуснаха и дузпа чрез Казайшвили. Въпреки това те спечелиха и с 12 точки си осигуриха първото място в групата, а така и изкачване в по-горната Дивизия „C” на турнира.", "date": "2018.10.17", "title": "Украйна се изкачи в елита, Гибралтар с нова сензация"}
{"url": "https://www.monitor.bg:443/bg/a/view/oshte-12000-mladeji-trygvat-bezplatno-s-jp-to-v-evropa-147200", "text": "Европейската комисия организира нов тур за безплатно пътуване с влак в Европа. 12000 младежа ще имат възможност да обиколят континента по програма DiscoverEU, чието първо издание завърши с успех през лятото. Кандидатстването ще започне на 29 ноември т.г., а крайният срок за кандидатстване ще бъде до 11 декември 2018 г., съобщиха от Еврокомисията. Кандидатите трябва да са навършили 18 години на 31 декември 2018 г. и да имат готовност за пътуване между 15 април и 31 октомври 2019г. за период от 30 дни. Кандидатстването става чрез Европейския младежки портал, а експертна комисия ще подбере победителите измежду всички кандидати. Кандидатите ще бъдат уведомени за резултатите в средата на януари 2019 г. Одобрените ще могат да пътуват индивидуално или в група от максимум пет души. По правило, те ще пътуват с железопътен транспорт, но за да се осигури по-добър достъп на континента, участниците могат да използват и алтернативни видове транспорт, като например автобуси, фериботи или, по изключение, самолети. Това гарантира, че младите хора, живеещи в отдалечени райони или на острови, част от ЕС, също ще имат шанс да участват, допълват от ЕК. Това лято Европа беше обиколена от 30 000 младежа, Железопътният билет за Interrail мрежата, който струва до 510 евро за едномесечно пътуване, дава възможност на притежателите му да пътуват в 30 страни в Европа почти без допълнителни разходи по 32 железопътни мрежи.", "date": "2018.10.17", "title": "Още 12000 младежи тръгват безплатно с жп-то в Европа"}
{"url": "https://www.monitor.bg:443/bg/a/view/cska-izbira-izmejdu-trima-ot-ujna-amerika-147197", "text": "В ЦСКА вече работят по зимната селекция на отбора, като тя няма да е мащабна, а ще се залага на качеството. Главният мениджър на \"армейците\" Стойчо Стоилов от няколко дни е в Южна Америка, за да наблюдава футболисти. ЦСКА обаче ще трябва да привлича южноамериканци с второ гражданство, защото вече има петима, които не притежават паспорт от ЕС. Това са бразилците Жеферсон, Рафаел Енрике, Евандро и Мауридес, както и гамбиецът Али Соу. Основен приоритет за „червените“ са състезатели, които играят на поста централен защитник, за да се засили конкуренцията на Николай Бодуров и Божидар Чорбаджийски. Засега набелязаните бранители са трима, като със сигурност един от тях ще пристигне в ЦСКА през зимата. „Топспорт“ научи и имената на футболистите, всички от които са свободни агенти. Това са 26-годишният уругваец Диего Полента, 30-годишният бразилец Шандао и и 26-годишният му сънародник Жерсон. Освен тях, Стойчо Стоилов трябва да набележи играчи за още два поста в халфовата линия. На „Армията“ пък упорито се говори, че плащането на 8-те милиона лева за емблетата на ЦСКА ще се отрази сериозно на селекцията и бюджета, като не е изключено да има раздяла с някои от основните играчи в отбора на Нестор Ел Маестро, за да се запълни финансовата дупка.", "date": "2018.10.17", "title": "ЦСКА избира измежду трима от Южна Америка"}
{"url": "https://www.monitor.bg:443/bg/a/view/gala-zashtiti-stefan-v-efir-147173", "text": "Тв водещата Гала защити партньора си в живота и на екран Стефан Николов, след като той влезе в сблъсък с Мира Добрева във „ВИП Брадър“. На чаровната блондинка й се наложи да оправдае любимия си в ефир, тъй като името й беше намесено в конфронтацията между двамата съквартиранти. Добрева заяви, че Гала е искала да дари Стефан с дете, но той й е поставил ултиматум, че няма да е с нея, ако се стигне до брак и наследник. „Cъc Cтeфaн cмe зaeднo oт 13 гoдини. Aз нe cъм жeнa, ĸoятo щe влeзe във вpъзĸa, в ĸoятo ca й пocтaвeни yлтимaтyми.“, изригна Гала. Все пак Николов, който върти и бизнес с пчелен мед, призна, че не харесва деца и затова не иска отново да става баща. 41-годишният мъж възпитава дъщеря от бившата си съпруга и Гала не пропусна да похвали уменията му. „Cтeфaн e вeлиĸoлeпeн бaщa. Aз нe пoзнaвaм тoлĸoвa дoбъp бaщa ĸaтo нeгo. Hиe имaмe двe дeцa – нeгoвaтa дъщepя Hиĸoл и мoятa Mapи. Toй e щacтлив, чe дeцaтa ни ca пopacнaли. Cтeфaн нe e oт xopaтa, ĸoйтo ce yмилявaт oт мaлĸи дeчицa.“, допълни тя.", "date": "2018.10.17", "title": "Гала защити Стефан в ефир"}
{"url": "https://www.monitor.bg:443/bg/a/view/shte-se-vidim-tam-gore-triumfira-na-sinelibri-147199", "text": "Филмът “Ще се видим там горе“ на режисьора Албер Дюпонтел получи голямата награда на четвъртото издание на кино-литературния фестивал „Синелибри“. Зрителите присъстваха на видеообръщение от страна на автора на едноименния роман Пиер Льометр, който изтъкна качествата на екранизацията и благодари за оказаната чест. Френско-канадската приключенска драма, която има в актива си 5 награди „Сезар” и още 8 номинации, беше предпочетена от жури в състав Мартичка Божилова (председател), Херман Кох, Давид Фоенкинос, Майкъл Маккел и Анди Делиана с мотива, че е разтърсваща адаптация на също толкова завладяващ роман, удостоен с най-високата литературна награда на Франция – „Гонкур”: Второ място беше отредено на копродукцията „Съпругата” на режисьора Бьорн Рунге, „защото третира по особено оригинален начин актуалната тема за равнопоставеността на половете, както и заради невероятно експресивната, безкомпромисна работа на актьорите, които дават плът и кръв на литературните персонажи и пренасят смисловия заряд на текста на големия екран.” Третата награда беше присъдена на българското заглавие „8 минути и 19 секунди” „заради нестандартния, находчив подход на създателите на филма, обединили шест кратки новели в своеобразен филмов омнибус, но преди всичко заради социалната проблематика и болезнения реализъм, който в съчетание с метафоричната сила на образите генерира внушение, отекващо много по-дълго от 8 минути и 19 секунди.”", "date": "2018.10.17", "title": "„Ще се видим там горе“ триумфира на „Синелибри“"}
{"url": "https://www.monitor.bg:443/bg/a/view/holandija-ocelja-v-bruksel-danija-udari-avstrija-147187", "text": "Третият от Мондиал 2018 Белгия завърши 1:1 срещу Холандия в приятелска среща, която се игра в Брюксел. Мачът бе под №127 между националните отбори на двете страни, като първият е от 1905 година, когато „лалетата“ печелят с 4:1 след продължения. След равенството „оранжевите“ имат 55 победи при 41 за „червените дяволи“ и 31 равенства. Домакините поведоха още в самото начало с мощен удар на Дрис Мертенс (4), но холандците изравниха чрез Арнаут Грьоневелд (27) след асистенция на Мемфис Депай. Шест минути след това гредата спаси белгийците при удар на Куинси Промес. Вечерта предложи още две любопитни контроли. Швеция и Словакия завършиха 1:1 на стадион \"Френдс Арена\" в Стокхолм. След едно полувреме без голове Джон Гуидети (52) изведе домакините напред в резултата, възползвайки се от грешка в словашката защита. Алберт Руснак (84) изравни с далечен удар, след като през първата част бе уцелил и греда с шут извън наказателното поле. На стадион „МСН Арена“ в Хернинг пък Дания победи с 2:0 Австрия с попадения на Лукас Лерагер (29) и Мартин Брайтуайт (90+3).", "date": "2018.10.17", "title": "Холандия оцеля в Брюксел, Дания удари Австрия"}
{"url": "https://www.monitor.bg:443/bg/a/view/sobstvenicite-na-butnatija-tutunev-sklad-na-ul-odrin-8-nevinni-147177", "text": "Собствениците на бутнатия тютюнев склад на ул. „Одрин” 8 сърбинът Александър Николич и Георги Бранеков са невинни, постанови съдия Розалия Шейтанова от окръжния съд в Пловдив. Причината е, че държавното обвинение в лицето на прокурор Дилян Пинчев не успя да докаже пред съда, че събореният склад е паметник на културата и е част от групов такъв. Това стана по време на продължили почти през целия ден във вторник разпити на свидетели от Националния институт по недвижимо културно наследство (НИНКН).  При кръстосан разпит в деня преди присъдата бившият експерт от НИНКН Иван Колев призна, че той е автор на текста на втория протокол, с който тютюневият склад на ул. „Одрин” 8 е обявен за паметник на културата. Колев признава, че протоколът е съставен не след заседание на Експертен съвет, а по разпореждане на шефката на института арх. Даниела Джуркова. .  „Не съм участвал в съвет, който да е взел такова решение. Не знам да е било официално, вероятно е било оперативно“, бяха точните думи на Колев пред съда. Поне 10 минути той увърташе, че разпорежданията се спускали по йерархичната верига в института преди да признае кой му е наредил да изготви протокола. С тези му признания обвинението срещу двамата подсъдими, че са съборили паметник на културата, увисна. Делото се гледа за втори път от окръжния съд, след като бе върнато от въззивна инстанция. Междувременно изтече давността на едно от обвиненията, а именно – че в община Пловдив е бил представен фалшив документ от Министерството на културата, че складът не е паметник на културата. Документът е всъщност справка от Министерството на културата за това дали складът на ул. „Одрин” 8 е бил паметник на културата, част от групов такъв, или не. Фалшифицираният сочи, че не е бил и именно той бил представен в община Пловдив, откъдето дали съгласие складът да бъде съборен. Вина за последното пък имал покойният вече главен архитект на общината Румен Русев, разследването срещу когото бе прекратено след смъртта му. Тютюневият склад на ул. „Одрин” 8 в Пловдив бе бутнат тайно в почивните дни покрай 3 март 2016г. Ден по-късно протести на пловдивчани спряха досъбарянето му. Оттогава сградата стои във вида, в който бе зарязана, като около нея има сложена обезопасителна ограда. Решението не е окончателно и може да бъде обжалвано, от което прокурорът по делото Дилян Пинчев вероятно ще се възползва.", "date": "2018.10.17", "title": "Собствениците на бутнатия тютюнев склад на ул. „Одрин” 8 невинни"}
{"url": "https://www.monitor.bg:443/bg/a/view/prisyjdat-posmyrtno-zvanieto-pocheten-grajdanin-na-shofiora-pochinal-ot-infarkt-no-spasil-13-deca-147184", "text": "Община Кюстендил ще присъди посмъртно званието „почетен гражданин“ на 54-годишния шофьор Румен Архипов, който почина от инфаркт докато прибира по домовете им 13 деца. Кюстендилецът беше обявен за герой от голяма част от съгражданите си. „Децата са обожавали шофьора. И днес говорят за него с умиление. Казват, че искат да приличат по добротата на чичо Румен“, коментираха кюстендилци. Само преди два дни Румен Архипов поел поредния си курс, за да прибере група ученици от Кюстендил до село Слокощица. Общо 13 деца - 10 от ПМГ „Емануил Иванов“ и други 3 от Началното училище в града, пътували с водача, когато се случва трагедията. Малко след като Румен навлязъл в Слокощица, усетил, че му прилошава, дръпнал ръчната на училищния микробуса и успял да спаси живота на пътуващите с него ученици. Първа помощ на мъжа е оказал полицейски служител, който вижда удара на микробуса в оградата на къща. „Доколкото знаем този човек е извел децата от микробуса. Те са били много уплашени, направо са пищели. Опитал се е да спаси и шофьора, правил му е изкуствено дишане, но човека е починал“, коментираха жители на Слокощица. След нелепият инцидент стана ясно, че във въпросния училищен автобус е липсвал възпитател. „Директорите трябва да определят хората, които ще придружават учениците по време на транспортирането им от дома до училищата и обратно. По време на инцидента обаче в автобуса е липсвало педагог, което е в нарушение на вътрешните разпоредби на училището и на изискванията на Министерството. От страна на Регионално управление по образованието ще се извърши проверка и ще се предприемат всички мерки по компетентност за изясняване на ситуацията и търсене на отговорност от директора та училището и съответното длъжностно лице”, обяви началникът на РУО – Кюстендил, Радостина Новакова. Отделно от това се очакват и резултатите от назначените съдебно-медицинската и техническата експертизи, които ще покажат причината за смъртта на водача и състоянието на превозното средство. „Каквото и който да каже, ние знаем, че човекът си отиде от инфаркт. Нито е боледувал, нито нищо. Здрав, прав и ето, вече го няма. Днес близките му и всички приятели го изпратиха в последния му земен път. Бог да го прости този човек, който се превърна в истински герой за всички нас“, коментираха още кюстендилци.  ", "date": "2018.10.17", "title": "Присъждат посмъртно „почетен гражданин“ на шофьора, спасил 13 деца преди да почине"}
{"url": "https://www.monitor.bg:443/bg/a/view/djado-stana-alo-izmamnik-147183", "text": "Наред с циганите, в телефонните измами като извършители вече активно се включват и възрастни хора. 72-годишен мъж от Севлиево беше арестуван от полицията в съседно Габрово, след като заблудил по-млада от него жена да му даде 1570 лв. По телефона дядката измамник се представил за полицейски служител и разиграл превърналият се вече в класически сценарий за „акция по залавяне на ало измамници”.  Жената обаче явно не била чувала за този сценарий и се вързала на уловката, като дала исканата сума. А след като разбрала, че е излъгана, подала жалба в полицията. След като дядото бил разкрит и арестуван, у него били открити част от взетите от габровката пари. При проведеното разследване е установено, че това далеч не е първата извършена от стареца измама. Негови жертви станали още две жени на по 79 години и един негов набор всички от Габрово. От тримата измамникът задигнал 18 хил. лв. и 400 турски лири. Полицаи от Горна Оряховица арестуваха измамник, издирван в половин България. 53-годишният Радуш А. от град Левски бил задържан в центъра на железничарския град, след като бил спрян от полицай за проверка и се оказало, че няма никакви документи за самоличност. Пред смаяният служител на реда ромът Радуш обяснил, че още от 1990 г. обикаля из страната без лична карта. При направената проверка самоличността му все пак била установена, както и че той се издирва от три полицейски управление: във Велико Търново, Русе и Пасково за извършени измами. Мъжът вземал пари от хора, пред които се представял за дистрибутор на месо. Той причаквал жертвите обикновено пред хранителни магазини и им обяснявал, че може да им докара прясно и евтино месо за по 4-5 лв. на кг. до домевете. За целта обаче мераклиите трябвало да му дадат някой лев капаро. След като вземел парите обаче, мошеникът се покривал, а за наивниците оставало вместо вкусни и евтини мръвки да пият по една студена вода. Все още не е ясен точният брой на завлечените от Радуш по тази схема, но те със сигурност са поне десетки. Мъжът е задържан за 24 часа, след изтичането на които прокуратурата ще поиска налагане на постоянна ярка за неотклонение „задържане под стража”.", "date": "2018.10.17", "title": "Дядо стана  ало измамник"}
{"url": "https://www.monitor.bg:443/bg/a/view/istoricheski-antirekord-za-germanija-147180", "text": "Актуалният световен шампион Франция обърна четирикратния първенец на планетата Германия с 2:1 в среща от група 1 на Дивизия „А\" в Лига на нациите. Тони Кроос (14-дузпа) даде аванс на гостите, но Антоан Гризман (62, 80-дузпа) направи пълен обрат. През септември двата тима бяха завършили 0:0 на немска земя, а сега „петлите“ продължиха кризата на Бундестима и сбъднаха най-големия му кошмар. Никога в историята отборът на Германия не бе допускал шест загуби в рамките на една календарна година – баланс за 2018 година до момента 3 победи, 2 равенства и 6 поражения. От началото на годината Германия допусна поражения от Бразилия, Австрия, Мексико, Южна Корея, Холандия и Франция. В тези двубои отборът само веднъж успя да запази “суха” мрежа (0:0 с Франция през септември). Освен това Маншафтът се намира в серия от 4 поредни мача без успех на сметката си. Подобно нещо не се бе случвало от 20 години насам. Въпреки очевидната криза в тима, селекционерът на Германия Йоаким Льов отказа да говори за оставка, като се оправда със съдията за загубата. „Нямаше дузпа за Франция, сподели спецът. - Играхме като равни със световните шампиони, но трябваше да вкараме втори гол още през първото полувреме. За съжалнеие, не бяхме възнаградени от добрия мач, който проведохме. Ако бяхме малко по-умни, щяхме да вкараме втори гол и да спечелим. Ако искаш да си успешен за дълъг период от време, трябва да използваш микс от ветерани и младоци”. Колегата му начело на Франция Дидие Дешан пък бе лаконичен в коментара си и заяви „Очевидно сме на правилния път“.", "date": "2018.10.17", "title": "Исторически антирекорд за Германия"}
{"url": "https://www.monitor.bg:443/bg/a/view/barnie-iska-udyljavane-na-brekzita-s-godina-147178", "text": "Главният преговарящ на ЕС за Брекзит Мишел Барние предлага да се удължи с една година преходният период за излизане на Великобритания от съюза. Причината е безизходицата по казуса с ирландската граница и търговските преговори, обявиха дипломати от ЕС. Барние е предложил срокът да се измести до декември 2021 г. Отговорът на Великобритания не закъсня. Британското правителство не иска удължаване на преходния период, съобщи Би Би Си. На свой ред ирландският външен министър Саймън Ковини заяви, че удължаване на срока е било обсъждано от Великобритания и ЕС, защото \"просто не сме, където трябва да бъдем\". На този фон председателят на Съвета на ЕС Доналд Туск заяви, че няма основание за оптимизъм относно преговорите. Преговорите трябваше да приключат до средата на октомври. Според Брюксел октомври е крайният срок процесът на ратификация да може да приключи навреме за излизането на Великобритания от ЕС на 30 март. Барние предупреди, че ще трябва още време \"спокойно и сериозно\" да бъдат продължени през следващите седмици преди да е ясно дали разводът ще стане мирно или по трудния начин. Макар да е малко вероятно, Брюксел се надява на чудо в последната минута, което да позволи сключването на сделката за раздялата, уреждаща условията, при които Лондон ще престане да е част от ЕС на 30 март. Редица евролидери, включително шефът на Еврокомисията Жан-Клод Юнекр заявиха, че сделка е постижима. Ако ЕС и Обединеното кралство не намерят общ език, на 30 март цялото европейско законодателство автоматично ще престане да действа на територията на Великобритания. Ако сделка бъде сключена, ще бъде уговорен 21-месечен преходен период, през който връзките от двата края на Ламанша да бъдат разтрогнати и новите отношения да бъдат договорени. В сряда вечерта британският премиер Тереза Мей трябваше да разговаря с лидерите на 27-те страни от ЕС. Днес евролидерите ще се съберат да обсъдят миграцията, вътрешната сигурност, дългосрочното бюджетно планиране и отношенията с арабските държави и с Африка. Очаква се да бъдат дискутирани новите планове за създаване на 10 000 европейска гранична служба, на затворени лагери за незаконни мигранти в ЕС и в съседните държави, в които да се пресяват имащите право на закрила от икономическите мигранти. Предстои и т.нар. Евро среща на върха, където дискусиите ще са посветени на еврото. Българският премиер Бойко Борисов е поканен и на този формат, в който и този път ще присъстват всички държави, а не само 19-те от еврозоната.  ", "date": "2018.10.17", "title": "Барние иска удължаване на Брекзита с година"}
{"url": "https://www.monitor.bg:443/bg/a/view/venym-se-zakotvi-na-vyrha-na-boksofisa-147165", "text": "Екшънът начело с любимия антигерой на многобройните фенове на вселената на Спайдърмен „Венъм“ държи челната позиция в родния боксофис. Разказът за извънземния симбиот, който влиза в тялото на Еди Брок, е гледан от 75 097 зрители и има 828 510 лева приходи за десетте си дни на големия екран у нас. На втора позиция продължава да е анимацията \"Малката стъпка\" за йети-съществото Миго, което се сблъсква със света на хората. За три седмици време лентата прикова 44 572 зрители и има 411 043 лева приходи. Трето място е за премиерата от миналия петък - \"Първият човек\". Историята на Нийл Армстронг, чийто скафандър слага Райън Гослинг, е гледана от 4 362 зрители и има 46 222 лева приходи. На четвърта позиция се нарежда комедията \"Джони Инглиш избухва отново\". Третата по ред комедия за агента от МИ-7, който успява да спаси всеки път света, но преминава през редица комични ситуации, е от месец на екраните у нас и за това време е видяна от 54 891 зрители и има 495 848 лева приходи. Пето място е за втората премиера от уикенда - екшънът \"22-ра миля\". Филмът за извеждането на важен свидетел от Индонезия, за да се предотврати атака срещу САЩ, в който Марк Уолдбърг играе ролята на командоса Джеймс Силва, е гледан от 3 841 зрители и има 37 950 лева приходи. Останалите попадения в топ 10 са анимацията \"Пепеляшка: тайната на принца\", \"Роди се звезда“ с Брадли Купър и Лейди Гаг , комедията \"Вечерно училище\", трилърът \"Тежки времена в \"Ел Роял\" и анимацията \"Хотел Трансилвания 3: Чудовищна ваканция\".", "date": "2018.10.17", "title": "\"Венъм“ се закотви на върха на боксофиса"}
{"url": "https://www.monitor.bg:443/bg/a/view/razdjala-grozi-bradli-kupyr-i-irina-shejk-147176", "text": "Холивудският актьор Брадли Купър и супермоделът Ирина Шейк са пред раздяла. Това заявиха близки до знаменитата двойка пред сп. Page Six. Една от предполагаемите причини е, че звездата от „Роди се звезда“ е преустановил употребата на алкохол, докато красавицата с руски корени не спира да обикаля клубовете. Той не иска да пие и се е обърнал към духовното. А тя иска да излиза.\", гласят думите на единия източник. \"Те не изглеждаха щастливи... Почти не разговаряха. По средата на вечерята тя вече гледаше настрани, а той беше в лошо настроение.\", довери друг източник, който е присъствал на вечеря на звездната двойка. Купър и Шейк не са коментирали публично дали има крах в отношенията им. Припомняме, че двамата гушнаха първата си рожба миналия април. Те са горди родители на малката Лея, чието съществуване успяха да скрият за точно 2 седмици от зорките погледи на папараците. 43-годишният актьор и манекенката са заедно от началото на 2015-а, но връзката им излезе от анонимност едва година по-късно. Още не са минали под венчилото, но са сгодени от няколко месеца.", "date": "2018.10.17", "title": "Раздяла грози Брадли Купър и Ирина Шейк"}
{"url": "https://www.monitor.bg:443/bg/a/view/stojan-lubenov-s-priz-za-naj-dobra-myjka-rolja-v-malbiu-147181", "text": "Българският актьор Стоян Любенов се окичи с победа в рамките на международния филмов фестивал West Coast Film Festival в Малибу. Приза си той спечели с ролята си на продуцент в първия по рода си хип-хоп сериал у нас „Лъжливи рими“. - Plovdiwood Ent, Devil Cinema, на Стелиан Димитров за възможността да изиграя Стенли и на всички невероятни колеги от екипа на \"Лъжливи Рими\". Страхотни сте, обичам Ви!“, написа екзалтираният актьор в социалните мрежи. „Изключително много ни мотивира тази награда. Нещо повече, вече обмисляме опцията да преведем сериала и да го котираме не само по международни фестивали, но и на чуждестранни телевиции“, сподели пред „Монитор“ режисьорът на продукцията Стелиан Димитров. Премиерата на „Лъжливи рими“ се състоя в средата на септември. Сюжетът изследва под лупа живота на младо момче, чийто опит да разведри болната му майка носи със себе си лавина от непредвидени последствия. Паралелно, зрителят опознава и друг младеж – завидно богат, склонен да помогне, но срещу съответната цена. Продукцията се излъчва всяка сряда вечер по Евроком, като сериите могат да бъдат намерени и в YouTube.", "date": "2018.10.17", "title": "Стоян Любенов с приз за най-добра мъжка роля в Малибу"}
{"url": "https://www.monitor.bg:443/bg/a/view/redki-cvetja-i-filatelni-marki-na-esennite-izlojbi-v-panaira-147164", "text": "Много атракции и новости ще предложат есенните изложби в Международен панаир Пловдив, които стартираха на 17 октомври. Любителите на градинарството, филателията и колекционерството, кинологията, автомобилизма и спорта ще видят интересни експонати, състезания и демонстрации, свързани с тяхното хоби. Участниците в специализираната изложба  „Цветна есен 2018“  отново ще покажат разсади, семена, луковици за традиционни и екзотични цветя, овошки, препарати за растителна защита и торове, аксесоари за  декорация. В същия ден започна и Международната изложба  „Медикус, Денто, Галения 2018“. На нея се демонстрират експонати на фирми от 15 държави, а за широката публика тя е интересна с модерните уреди и продукти за домашна употреба, с консултациите за профилактика и здраве.  На 19 октомври е началото на най-голямата среща на колекционерите в България – изложението „Булколекто“.   На него ще бъдат представени атрактивни български филателни експонати, част от които имат изключително високи оценки на световни  форуми. В специална бронирана витрина ще стои каре от марки, за което експертите  не се наемат да определят цена, тъй като е изключителна рядкост.  Това е т. нар. „Обърнат фон” на марката 5 ст. „Царска поща” от 1881 г., известна като един от най-големите куриози. Филателистите ще могат да се снабдят с нови издания в ограничени тиражи, които ще бъдат валидирани по време на „Булколекто“: „Изчезнали видове животни”, „Нестинарство“,  „Бележити творци – Тинторето, Шарл Гуно, Майн Рид, Ингмар Бергман”. Посетителите ще разгледат  колекции от монети, медали, ордени, плакати,  снимки и други предмети с антикварна стойност. Любителите на кучета ще имат възможност да видят елитни представители на над 30 породи, които ще участват в международните киноложки изложби и финалите за Световната киноложка купа на 20 и 21 октомври. По традиция те са съпроводени от демонстрации по аджилити, послушание и фризби-фристайл, забавни конкурси за най-добра развъдна двойка, най-добър развъдник, дете и куче, млад хендлер. За първи път  паралелно с есенните изложби  ще се проведе и култовото събитие за американски автомобили и мотоциклети „Ride'N'Roll American Heritage in Bulgaria“. То ще включва легендарни модели от 1926 г. до наши дни плюс типична американска кухня, рок концерт, игри  за малки и големи с много награди, лазерно шоу и още изненади. Впечатляващото изложение ще бъде на 20 и 21 октомври. Почитателите на спорта ще преживеят часове, наситени с адреналин, край ринга на Световното първенство по савате за мъже и жени. Надпреварата по френски  бокс ще е от 18 до 20 октомври заедно с турнири по бой с пръчки.           ", "date": "2018.10.17", "title": "Редки цветя и филателни марки на Есенните изложби в Панаира"}
{"url": "https://www.monitor.bg:443/bg/a/view/brazilija-udari-arjentina-v-poslednata-sekunda-147186", "text": "Бразилия победи трудно Аржентина с 1:0 в големия южноамерикански сблъсък, който този път се проведе под формата на контрола на стадион „Кинг Абдула Спортс Сити“ в град Джеда в Саудитска Арабия. Неймар игра цял мач за „Селесао“, а победният гол за тима реализира Жоао Миранда (90+3) в добавенот време. „Гаучосите“ пак бяха без голямата си звезда Лионел Меси, който не бе повикан за последните проверки на тима. С участието си в мача пък Неймар изпревари Пеле по брой участия със златистата фланелка. Неймар има вече 93 двубоя в националния отбор, като е все още само на 26 години. Звездата на ПСЖ все пак още доста далеч от рекордьора по брой мачове в бразилския национален отбор Кафу, който наброява 142. Неймар е с 59 гола до момента, като има всички шансове да изпревари Пеле с неговите 77.", "date": "2018.10.17", "title": "Бразилия удари Аржентина в последната секунда"}
{"url": "https://www.monitor.bg:443/bg/a/view/nad-65-000-leva-sa-plateni-na-sydebni-medici-ot-nachaloto-na-2018g-147167", "text": "Общо 65 217 лева са изплатени на патолозите от Пловдив през януари, април, юни и август т.г., съобщиха от Областната дирекция на полицията в града по повод заплахите съдебните медици да преустановят да ходенето на огледи и изготвянето на експертизи. По над 10 -15 000 лева на човек дължат от МВР на работещите лекари в Съдебна медицина в Пловдив, контрират съдебните медици. Докторите са на основни заплати от по 620-640 лева и за разлика от колегите си от другите специалности, не ползват заплащане по клинични пътеки. Именно заради това, единственият начин да си осигурят допълнителни доходи, е да работят, като вещи лица. От МВР обаче бавели възнагражденията им с месеци, което провокирало патолозите да обсъдят проблема на 27 октомври, когато ще се проведе годишната им среща. Проблемът не е само за Пловдив, но и за останалите населени места в страната. Ако съдебните медици откажат да ходят по огледи, ще блокират досъдебните производства, твърдят те. От МВР в Пловдив обаче контрират, че правят всичко възможно за регулярното и постъпателно изплащане на възнагражденията на вещите лица по възложените им от разследващите полицаи съдебно-медицински експертизи. Справка от отдел „Финансово осигуряване” към ОД на МВР в Пловдив сочи, че такива плащания са извършвани през месеците януари, април, юни и август, като общата сума възлиза на  65217 лв. „Към настоящия момент в съответствие с разполагаемите  финансови средства за издръжка по бюджета ОДМВР Пловдив предвижда 23 804 лв. да бъдат разплатени за извършени експертизи от вещи лица до края на месец октомври”, уточниха от областната дирекция на полицията в Пловдив.", "date": "2018.10.17", "title": "Над 65 000 лева са платени на съдебни медици от началото на 2018г."}
{"url": "https://www.monitor.bg:443/bg/a/view/6300-podpisaha-peticija-za-bylgarskoto-uchastie-na-evrovizija-147161", "text": "Над 6300 души се включиха към петицията, инициирана от Eurovision-Bulgaria.com, с настояване България да не се отказва от участие в Евровизия. Само за 48 часа подписката предизвика интерес не само у родните меломани. Тя получи подкрепа още от австриеца Сийзър Самсън, който спечели бронза тази година на песенния конкурс, а в предни години се е изявявал и като част от българската делегация на форума. В подкрепа на участието ни на Евровизия се обяви и норвежкият продуцент JOWST. Не е удачно да прекратяваме успешното си участие. Участие, което рекламира България по най-добрия начин, а именно чрез чистия талант на нашите земи. Смятаме, че отказът за участие в последния момент вреди на имиджа на България – показват ни като непостоянни в очите на партньорите и феновете в Европа, както и на този на Българската национална телевизия”, пише в петицията. От сайта Eurovision-Bulgaria.com изтъкват още, че българското представяне в Евровизия е част от концепцията за развитието на обществената медия, представена от генералния й директор Константин Каменаров още при изслушването му за длъжността. Припомняме, че само преди дни БНТ обяви, че ще се оттегли от конкурса, който следва да се проведе в Тел Авив догодина. Като причина за това от телевизията изтъкнаха нуждата от „оптимизиране на публичните разходи“. „Освен преките разноски за подготовка на съответния представител, държавите – участнички си поделят и част от разходите за самото провеждане на конкурса, които тази година са в размер на 5 300 000 евро\", гласи част от официалното изявление от националната ни телевизия.", "date": "2018.10.17", "title": "6300 подписаха петиция за българското участие на Евровизия"}
{"url": "https://www.monitor.bg:443/bg/a/view/narko-chajna-otiva-na-syd-v-shumen-147171", "text": "Окръжната прокуратура в Шумен е внесла в съда обвинителне акт срещу 27-годишен мъж, който е разпространявал т. н. чай за пушене, съдържащ амфетамин, съобщи говорителят на Апелативната прокуратура Илка Катрева. Подсъдимият Климент М. оборудвал нарко чайна в специално наета квартира в града, докато един ден хазяинът не го надушил и не го накарал да опразни имота. Според обвинението Климент превърнал квартирата в склад за наркотични вещества, а маркетинга развивал в социалните мрежи, където рекламирал стоката си. Така жилището станало сборище на наркозависими, които идвали, поръчвали си необходимата доза, която Климент измервал на електронна везна, плащали и си отивали. За това свидетелствал ученик от шуменска гимназия, който често оставал при подсъдимия с преспиване. Чаят за пушене съдържал амфетамини и ацетон от лакочистител и по думите на свидетели, дали показания срещу Климент, след употреба човек се чувствал неадекватен. За краткия престой в наетата квартира хазаинът забелязал, че при 27-годишния наемател постоянно идват много и различни хора. На 12 март тази година усетил, че от квартирата се носи силна миризма, но не от тютюнев дим, и заявил на Климент да я освободи още на следващия ден. На 13 май в момент, в който изнасял багажа си, дошли полицейски служители. В чантата на Климент били намерени чай за пушене, шишенца лакочистител и няколко грама прахообразна съставка, която се ползвала за направата на наркотичния чай. Иззети били над 20 грама зелена тревиста маса, 0,55 грама амфетамин и електронна везна. При претърсването на освободената квартира били намерени и иззети шишенца от лакочистител и др. вещи. 27-годишният съдържател на \"чайната\" ще отговаря за придобиване и държане с цел разпространение на наркотични вещества при условията на опасен рецидив. По чл. 354 ал. 2 т. 4 от Наказателния кодекс Климент може да получи от 5 до 15 години затвор и глоба от 20 до 100 хиляди лева.", "date": "2018.10.17", "title": "Нарко \"чайна\" отива на съд в Шумен"}
{"url": "https://www.monitor.bg:443/bg/a/view/ariana-grande-se-otreche-ot-socialnite-mreji-zaradi-bivshija-147163", "text": "Ариана Гранде обяви, че ще си даде временна почивка от социалните мрежи. Това тя направи с последно обръщение към феновете си в Инстаграм, а като причина за решението си посочи прясно разваления й годеж с комика Пийт Дейвидсън. написа изпълнителката на God Is A Woman. Припомняме, че певицата върна годежния пръстен преди броени дни. Двамата с Дейвидсън бяха заедно малко повече от 5 месеца, като едва на втората седмица учудиха всички, като обявиха желанието си да се разходят до олтара.", "date": "2018.10.17", "title": "Ариана Гранде се отрече от социалните мрежи заради бившия"}
{"url": "https://www.monitor.bg:443/bg/a/view/vzriv-v-uchilishte-v-krim-ubi-desetki-147166", "text": "19 души загинаха и други повече от 50 бяха ранени в сряда при взрив в Политехническия колеж в кримския град Керч. Повечето от жертвите са деца. Води се разследване за убийство и за терористичен акт. Според различни медии 18-годишният Владислав Росляков, ученик в четвърти курс в училището устроил касапницата. Росляков е роден на 2 май 2000 г. От октомври получил право да притежава законно ловно оръжие - 12-калиброво, с 150 патрона. Други източници, като представителя на кримската управа Сергей Аксенов, твърдят, че терористът е на 22 години и е завършил училището. Росляков се е самоубил след трагедията в библиотеката на втория етаж на училището. В дома на предполагаемия атентатор се правят обиски. Според някои медии майката на Росляков работи като санитарка в болницата и по ирония на съдбата тя е приемала ранените от инцидента. Мнозина разпространяват информацията, че Владислав е извършил насилието заради несподелена любов, а други твърдят, че младежът е искал да отмъсти на учителите за неуспехи в клас. Медиите разпространиха и резултати от направена от него анкета, според която е с предимно леви възгледи и е недоволен 69% от системата. След нападението на мястото пристигнаха три вертолета Ми-8 с мобилни медицински модули, обявиха от Министерството по извънредните ситуации. Там работят и сътрудници на пожарната служба и други служби за бързо реагиране, както и армейски единици, съобщи кореспордентът на \"Монитор\" в Москва Мила Кудрина. На мястото на трагедията е намерено взривното устройство, което е гръмнало. Кървавата трагедия се разиграла около 12 часа. Първоначално се твърдеше, че взривът е от газова бутилка, но учебното заведение не е включено към централната система за газоснабдяване. От полицията обявиха, че става дума за самоделно устройство, натъпкано с поразяващи метални предмети. Това разказват и свидетели – че труповете били пълни с парчета от болтове и гайки. От специалните служби информираха, че се предприемат всички мерки, за да не бъдат допуснати и други взривове в Крим. 50 от пострадалите са настанени в болница. Състоянието им е тежко и средно тежко. Свидетели разказват, че се е чул силен гръм, предава кореспондентът Мила Кудрина. Носилките не достигали и се налагало да използват счупени врати, за да пренасят ранените. Множество издания говорят и за стрелба в района, като се позовават на очевидци. Директорът на колежа Олга Гребенникова каза пред местни медии, цитирана от Ройтерс, че въоръжени мъже са влезли в сградата и са започнали да стрелят по намиращите се вътре. Самата тя обаче не е била в училището по време на инцидента, а очевидците твърдят, че нападателят е бил само един. Директорката сравни случилото се с терористичния атентат в Беслан и разказва, че навсякъде имало трупове на деца… В детските градини дежури полиция, а родителите са били помолени да дойдат за децата си възможно най-бързо. На място работят спасителни екипи и пожарникари, в района има бронирана техника. Министърът на отбраната на Русия Сергей Шойгу каза, че военнослужещи и техника ще бъдат изпратени на мястото, за да помогнат на местните власти. В града ще пристигнат и криминалисти от Москва. Във връзка с трагедията е обявен 3-дневен траур в памет на жертвите на терористичния акт в Керч. Градът се намира на брега на Керченския пролив, където наскоро бе отворен за трафик мост, свързващ Крим с останалата руска територия. Засилени са мерките за сигурност и на Керченския мост. По информация на \"Фонтанка\" има проблеми и с мобилните комуникации и входящите към града обаждания са невъзможни. Всички обществено значими обекти са в режим на повишена сигурност.", "date": "2018.10.17", "title": "Ад в училище в Крим, 18-годишен уби десетки"}
{"url": "https://www.monitor.bg:443/bg/a/view/nek-prodava-na-aec-kozloduj-rotor-visoko-naljagane-147168", "text": "\"Национална електрическа компания\" ЕАД ще може да продаде на АЕЦ \"Козлодуй\" ЕАД ротор високо налягане от турбина К-1000-60/1500-2М. Роторът е част от старото оборудване за АЕЦ \"Белене\" и в момента се намира на площадката. Продажбата ще бъде извършена чрез пряко договаряне между двете дружества. Това е регламентирано в решение на кабинета, взето на днешното му заседание, съобщава правителствената пресслужба. Възможността за подобна сделка е регламентирана в Правилника за упражняване правата на държавата в търговските дружества с държавно участие в капитала. В неговите текстове е посочено, че началната цена за продажбата се определя от независим оценител след прието решение на Министерския съвет. Роторът високо налягане от турбина К-1000-60/1500-2М е от съществено значение за изпълнение на програмите за продължаване на експлоатационния ресурс на двата блока на АЕЦ \"Козлодуй\" и увеличаване на мощността им до 104%. По време на плановия годишен ремонт на 5-и блок за 2018 г. е доказано, че роторът може да бъде използван за нуждите на централата. Производител на ротора високо налягане е ПАО \"Турбоатом\", който е и собственик на всички необходими лицензионни и квалификационни документи. Доставката на ротора от друг производител е несъвместима със съществуващото оборудване и ще доведе до съществени технически затруднения при експлоатацията, допълниха от МС.", "date": "2018.10.17", "title": "НЕК продава на АЕЦ \"Козлодуй\" ротор високо налягане"}
{"url": "https://www.monitor.bg:443/bg/a/view/lekarskija-syuz-ne-izkluchva-treti-zdraven-model-za-reforma-147162", "text": "Българският лекарски съюз не изключва и трети модел на здравна реформа. Това стана ясно от думите на шефа на БЛС Иван Маджаров след срещата му в НС с депутати от ГЕРБ. Той даде да се разбере, че е доволен от срещата си с ГЕРБ, на която получили обещание да бъдат активни участници в процеса на договаряне. По думите му разглеждат предложенията на здравния министър Кирил Ананиев като работен вариант. „Ще гарантираме на българските пациенти стабилна здравна система“ увери Маджаров., като уточни, че за БЛС е важно реформата в сектора да не води до сътресения в системата. „Би могъл да изкристализира трети модел,  който да вземе положителните неща от другите два“, каза още той. Според него обаче при всички положения трябвало да има солидарен модел, които да бъде надграден. Следващата седмица пък трябва да започнат преговорите по НРД, след като бъде ясен и проектобюджета на НЗОК за догодина.  Диалогът ни с Българския лекарски съюз беше ползотворен и гарантирахме, че държим дискусията за здравеопазването да бъде на експертно ниво и да избягваме политическата му употреба, заяви на свой ред шефката на здравната комисия в НС Даниела Дариткова.  Дариткова коментира и проблемите в донорството и заявката по най-бързия начин да бъдат гласувани законови поправки. Аз поех ангажимента , всички предложения, които ускорят и облекчат процеса ще бъдат внесени и гласувани по на-бързата възможна процедура, каза тя. Дариткова припомни, че в момента се посочва само изричното несъгласие за донорство, което било облекчена процедура. Проблемът идвал обаче, когато близките  трябва да вземат решение за донорство. Именно затова според нея промените трябва да се обсъдят много внимателно, да се подложат на обществено обсъждане, а сред самото общество да бъде направена и кампания относно донорството. „Дори амбицията ни да станем членове на Евротрансплант, ние трябва достатъчно донори и донорски ситуации“, каза още Дариткова и допълни – „Имаме добре подготвени специалисти и една инвестиция в допълнителното им обучение възможност тук развива една добра донорска програма“.", "date": "2018.10.17", "title": "Лекарският съюз не изключва трети здравен модел за реформа "}
{"url": "https://www.monitor.bg:443/bg/a/view/radev-s-10-to-veto-deputatite-hipotezite-mu-sa-nelogichni-147152", "text": "Президентът Румен Радев наложи десетото си поред вето, но този път върху част от текстовете в Закона за държавната собственост. В мотивите към него е записано, че с тях се създава възможност \"за скрита приватизация на дружества“ от забранителния списък по приватизация. \"Законовите правила трябва ясно и точно да регулират разпореждането с държавната собственост\", пише в мотивите си радев. По думите му се премахва забраната за апортиране на имоти и вещи, които са собственост на търговски дружества с повече от 50 на сто държавно участие. Освен това с промените се предвиждало възможност за апортиране на имоти и вещи, които не са обособени части от дружества, в търговски дружества с държавно или общинско участие.  На свой ред депутатите от управляващата коалиция се опитаха да успокоят притесненията на държавния глава. По думите на Александър Сабанов от „Обединени патриоти“ мотивите на Радев са чисто юридически, а хипотезите, които той е изказал са твърде нелогични. \"Става въпрос държавата да апортира в държавата, а не държавата да дава на частици\", обясни депутатът. Той заяви, че поправките в закона било подложени на много дебати, а текстовете били изчистени максимално, за да бъдат добри. Той акцентира, че опозицията се е въздържала при гласуването в зала и дори нямали изказвания. Въпреки това той посочи, че при притеснения в обществото, ще се съобразят с ветото. „Още нямаме решение как парламентарната група ще гласуваме, не е обсъждано“, каза още той. Шефът на ПГ на ГЕРБ Цветан Цветанов пък обясни, че тепърва ще се запознават с мотивите на Радев, които пък трябва да бъдат разглеждани и през правна комисия. БСП обаче са на други мнение. Социалистът Румен Гечев обясни, че червените ще подкрепят ветото на президента, чиито мотиви били „блестящо юридически“. Според него обаче с промените в закона се прави възможност за скрита приватизация. По думите му било „изключително нагло“ от страна на управляващите да чрез промени в закона да разрешат т.нар апортни вноски, след което тези предприятия да бъдат приватизирани или на безценица, или почти безплатно.  Според него това е „опит за пладнешки грабеж“ и прави чест на президентството, че връща закона за ново гласуване.", "date": "2018.10.17", "title": "Радев с 10-то вето, депутатите го обявиха за нелогично"}
{"url": "https://www.monitor.bg:443/bg/a/view/kulagin-tormozi-sykvartirantite-i-otvyn-147169", "text": "Макар вече да не е част от домакинството на „ВИП Брадър“, гримьорът с поразяваща уста Валентин Кулагин продължава да обижда бившите си съквартиранти и отвън. Поле за обидите му този път дават социалните мрежи. Първи под прицела му попаднаха победителката в MasterChef Божана Кацарова и певицата Лора Караджова. Повод за злословенето му е излъченият в снощния епизод скандал за това, че си е отчупил от тортата за рождения ден на дъщерята на Лора – Алиса. „Голям зор и драма за изгорялата им \"торта\". А аз като нямах една кутия с бонбони да почерпя за мое здраве на рождения си ден? Така ли се тръшках да рева и обиждам?Ще правим торти за родата отвън. Торти ще правим да покажем колко добри майки сме! А иначе по кръчмите по цели нощи. написа той към кадър на шоколадова торта. Малко след това се изказа и за тв водещата Мира Добрева, с която буквално си измиха краката един на друг за прошка.. „Колко е фалшива Мира. Пред мен дръпна цяла реч колко е щастлива, че се пречистваме и си прощаваме, а зад гърба ми се оправдава пред другите съквартиранти, че била принудена да го направи! гласят думите му. Безспорно обаче мнозина застанаха на страната на Кулагин, поради което заподозряха манипулация във вота за изгонването му от Къщата. Някои почитатели на риалити формата обявиха в официалната страница на предаването, че повечето от \"гласувалите\" са фантоми, които дори нямат профилна снимка. Междувременно Валентин е готов да се изправи в съда срещу естрадната певица Ваня Костова и актьорът Веселин Плачков, тъй като отношенията му с тях ескалираха до физическа саморазправа.", "date": "2018.10.17", "title": "Кулагин тормози съквартирантите и отвън"}
{"url": "https://www.monitor.bg:443/bg/a/view/izlojba-pokazva-falshivi-novini-ot-14-vek-147170", "text": "Своеобразни фалшиви новини от миналото показа виенският музей за изящни изкуства Kunsthistorisches Museum. Става дума за т. нар. Privilegium maius – един от най-важните за историята на Австрия фалшификати. Документът е от пет части, творение на младия и много амбициозен политик Рудолф Четвърти Дарителя (1339 – 1365 т.). Този документ е определил до голяма степен позицията на династията на Хабсбургите, а с това и историята на Австрия за много дълъг период. През 2018 г., обявена за Година на европейското културно наследство, за първи път се излагат едновременно петте части на документа. Усилията с помощта на фалшиви твърдения да се окаже влияние върху обществеността и политиката за собствена облага не са рожба на нашето съвремие. Тези усилия са толкова стари, колкото е и самото човечество. За европейското Средновековие дори е създаден терминът \"време на фалшификатите\". Документи, исторически текстове, писма, реликви: фалшифицирано е било всичко, което би могло да помогне за добиване на правни, икономически или други облаги. Учените смятат, че над половината от запазените до наши дни текстове на документи са фалшиви. Петте части на изложения документ \"Привилегиум майус\", за написването на който се разпорежда младият и изключително амбициозен херцог Рудолф Четвърти Австрийски, управлявал от 1358 до 1365 година, представлява изключителна находка. Херцог Рудолф Четвърти нарежда да се издаде наново документа, с който през 1156 година император Фридрих Първи Барбароса прави Австрия херцогство. Рудолф Четвърти обаче не се задоволява само с преиздаване на документа, а го разширява и допълва с четири нови документа. Като се позовава на уж по-стари документи, той си присвоява особени права за страната и за своята династия. Целта му е рангът и достойнството на Хабсбургите като \"ерцхерцози\" да отговарят на ранга и достойнството на така наречените \"курфюрсти\", чието особено положение в състава на Свещената Римска империя урежда писмено тъстът на херцога - император Карл Четвърти (1316 - 1378) - в така наречената \"Златна вула\", издадена през 1336 г. Но Хабсбургите не са били включени от Карл Четвърти в елитарната група на седемте владетели (фюрста), които като представители на определени територии и са избирали владетеля на Свещената римска империя.  Днес петте документа се съхраняват в Държавния архив на Австрия. Още преди 165 години учените са открили, че става дума за фалшификати от времето на херцог Рудолф Четвърти. Изложбата показва и съвременните методи, с помощта на които днес е възможно фалшификатите да бъдат разкрити и доказани.", "date": "2018.10.17", "title": "Изложба показва \"фалшиви новини\" от 14 век "}
{"url": "https://www.monitor.bg:443/bg/a/view/ek-prie-sporazumenijata-za-tyrgovija-i-investicii-mejdu-es-i-vietnam-147172", "text": "Европейската комисия прие днес споразуменията за търговия и инвестиции между ЕС и Виетнам, с което се дава възможност за тяхното подписване и сключване. По този начин Еврокомисията спазва своето обещание за възможно най-скорошно влизане в сила на тези споразумения, се посочва в съобщение на ЕК. Със споразумението за търговия на ще се премахнат почти всички мита върху стоките, с които двете страни търгуват. В споразумението е включен правно обвързващ ангажимент за устойчиво развитие, включително за зачитане на правата на човека, трудовите права, за опазване на природата и борба с изменението на околната среда. Със споразумението за търговия ще се премахнат над 99 на сто от митата върху стоките, с които двете страни търгуват. Виетнам ще премахне 65 на сто от вносните мита върху износа от ЕС от влизането в сила на споразумението, а останалите мита ще се премахват постепенно за 10-годишен срок, като се взема предвид, че Виетнам е развиваща се страна. В споразумението са предвидени разпоредби за преодоляване на нетарифните пречки в областта на автомобилостроенето и ще се осигури защита във Виетнам на 169 стоки, представляващи европейски традиционни храни и напитки, така наречените географски означения. Благодарение на споразумението дружествата в ЕС ще могат да участват при еднакви условия с виетнамските дружества в организирани от виетнамските власти и държавните дружества търгове за възлагане на обществени поръчки. Освен че предлага значителни икономически възможности, споразумението предвижда търговията, инвестициите и устойчивото развитие да вървят ръка за ръка, чрез определяне на най-високите стандарти в областта на труда, безопасността, опазването на околната среда и защитата на потребителите. Двете страни поемат ангажимент да спазват и ефективно да прилагат принципите на Международната организация на труда (МОТ), свързани с основните трудови права, да прилагат международните споразумения в областта на околната среда, да действат в полза на опазването на дивата природа, биологичното разнообразие, горското стопанство и риболова, както и да включват гражданското общество в наблюдението на изпълнението на тези ангажименти от двете страни. Споразумението за търговията предвижда възможност за целесъобразни действия в случай на нарушаване на правата на човека. Споразумението за защита на инвестициите съдържа съвременни правила, чието прилагане се осигурява чрез новата инвестиционна съдебна система и се осигурява опазването на правото на правителствата от двете страни да предприемат правни мерки в интерес на своите граждани. То ще замени двустранните инвестиционни споразумения, които 21 държави от ЕС са сключили с Виетнам. Заедно с постигнатото неотдавна споразумение със Сингапур, настоящото споразумение ще позволи постигането на още по-голям напредък при установяването на високи стандарти и строги правила в региона на АСЕАН, с което ще се спомогне създаването на условия за бъдещо междурегионално споразумение за търговия и инвестиции. Виетнам е вторият по големина търговски партньор на ЕС в рамките на Асоциацията на народите от Югоизточна Азия (АСЕАН) след Сингапур, като търговията със стоки е на стойност 47,6 милиарда евро годишно, а търговията с услуги възлиза на 3,6 милиарда евро. Макар че инвестициите на ЕС във Виетнам през 2016 г. са 8,3 милиарда евро, все по-голям брой европейски дружества се установяват в азиатската страна, за да го използват като център за региона на Меконг. Вносът на ЕС от Виетнам включва основно телекомуникационно оборудване, облекло и хранителни стоки. ЕС изнася за Виетнам предимно машини и транспортно оборудване, химикали и селскостопански изделия. Следва ЕК да представи на Съвета на ЕС предложенията за подписване и сключване на двете споразумения. След получаването на разрешение от страна на Съвета, споразуменията ще бъдат подписани и представени на Европейския парламент за одобрение. След като ЕП даде одобрението си, споразумението за търговия може да бъде сключено от Съвета на ЕС и да влезе в сила. Споразумението за защита на инвестициите с Виетнам ще бъде ратифицирано от държавите в ЕС в съответствие с техните вътрешни правила", "date": "2018.10.17", "title": "ЕК прие споразуменията за търговия и инвестиции между ЕС и Виетнам"}
{"url": "https://www.monitor.bg:443/bg/a/view/bylgarija-51-va-po-konkurentosposobnost-147151", "text": "България заема 51-ва позиция от общо 140 страни в Доклада за глобалната конкурентоспособност на Световния икономически форум за 2018 година, съобщава Центърът за икономическо развитие (ЦИР), партньор за България на Световния икономически форум. Първите три страни в тазгодишната класация на Форума са САЩ, Сингапур и Германия. Докладът се публикува редовно от 1979 г., а България е включена в класацията за първи път през 1999 г. Центърът за икономическо развитие отговаря за събиране и обработка на данните и разпространяване на информация за резултатите от ежегодното проучване на глобалната конкурентоспособност. В тазгодишния доклад се лансира т. нар. Индекс на глобалната конкурентоспособност 4.0. Чрез него се прави опит да се измери насоката и степента на влияние на Четвъртата индустриална революция (Индустрия 4.0) върху конкурентоспособността на икономиките. \"Все по-масовото използуване на новите технологии трансформира глобалната икономика. Появяват се нови предизвикателства пред правителствата и бизнеса, които трябва да се справят с възможното отрицателно влияние върху икономическия растеж и производителността\", се посочва в доклада. В него има глобални, регионални и по страни анализи на конкурентоспособността. В това отношение Европа е история на контрасти като се открояват четири различни групи страни. Те включват високо конкурентноспособен северозапад /плюс Швейцария/, относително конкурентоспособен югозапад, воден от Франция, страните от Североизтока /Полша, Чехия и прибалтийските държави/ и изоставащите югоизточни и по-конкретно - балкански страни. В класацията Чехия е на 29-то място, Естония - на 32-ро място, веднага след Италия, Словения - 35-то място, Полша - 37-мо място, Литва - 40-то място, Словакия - 41-во място, Латвия - 42-ро място, Унгария - 48-мо място, България - 51-во място и Румъния 52-ро място. Страни като Гърция, Турция, Сърбия, Македония са по-назад в класацията, сочи докладът. Най-доброто класиране на България е за фактора \"Внедряване на информационни и комуникационни технологии\" - 30-то място от 140 държави. Следват \"Способността за иновации\" - където страната ни се нарежда на 48-мо място. Добри са оценките за \"Пазар на труда\", където България е на 50-то място и \"Макроикономическа стабилност\", където нашата страна е на 52-ро място, отчитат експертите на Центъра за икономическо развитие. В показателите \"Институции\" и \"Човешко здраве\" България е на 70-та позиция. При показателите \"Образование и умения\" и \"Размер на пазара\" страната ни е на още по-задни позиции в класацията. В показателя \"Защитата на правата на собственост и интелектуалната собственост България е на 118-мо място. По показателя Организираната престъпност - страната ни е на 116-то място, сочи докладът. Твърде ниски са и оценките за ефективността на съдебната система, надеждността на системата на полицията и бремето на регулирането на икономиката, посочват от Центъра за икономическо развитие. Според Доклада за глобалната конкурентоспособност на Световния икономически форум за 2018 година сериозни трудности и проблеми изпитва и пазарът на труда в България. По показателя \"Лесно наемане на квалифицирани работници\" България е на 122-ро място, по \"Обхват на обучение на персонала\" страната ни е на 118-място, а по \"Умения на завършващите образование\" България се нарежда на 101-во място. По отношение на фактора \"Инфраструктура\" България заема 58-място, което е относително благоприятна оценка, се отбелязва в доклада. В същото време по показателя \"Качество на пътищата\" нашата страна е на 90-то място, сочи Докладът за глобалната конкурентоспособност на Световния икономически форум за 2018 г.", "date": "2018.10.17", "title": "България 51-ва по конкурентоспособност"}
{"url": "https://www.monitor.bg:443/bg/a/view/cvetanov-za-patriotite-pritesneni-sme-no-njama-razpad-na-koalicijata-147155", "text": "Има много теми, по които имаме различни тези, но това не означава, че има разпад на коалицията. Така коментира шефът на ПГ на ГЕРБ Цветан Цветанов разнобоя между патриотите и по-специално между Волен Сидеров и Валери Симеонов. Цветанов отказа да коментира в детайли заявката на НФСБ да оттеглят доверието си от председателя на ПГ на Обединените патриоти, както и действията на Волен Сидеров и телевизия \"Алфа\". Въпреки това от ГЕРБ са притеснени от раздора, стана ясно от думите на Цветанов.  По думите му обаче това е тема, които самите патриоти трябва да решат. „Всичко това, на което ставаме свидетели ни притеснява, но не искам да коментирам отношенията в ОП през медиите. Трябва да говорим помежду си. Убеден съм, че всяка една от партиите в коалицията има ангажимент към управленската програма“, каза Цветанов и допълни – „Има теми, които ни правят различни, но това не означава разпад на коалицията“.  Той бе категоричен, че Цветанов се надява, всеки един, който е поставил подписа си под коалиционното споразумение ще изпълняват своите ангажименти.  По думите му причините коалиционния съвет да не се състои този понеделник е, че не е имало теми, които да налагат спешното му свикване, както и ангажименти извън София на членове на Съвета.  Наред с това Цветанов коментира и други две теми – избора на нов главен секретар на МВР и случая Скрипал. По думите му  към момент няма конкретно име, което да се смята за фаворит за поста. „Доказателствата са много по-ясни и трябва да се съобразим с това, което направиха европейските държави. Много е тревожно това, кеото излезе като доказателства и категоричността, която декларираха държави като Великобритания и САЩ, заяви Цветанов относно случая „Скрипал“, намеквайки, че и България трябва да изгони руските дипломати от страната, по примера на много други страни от ЕС. Междувременно лидерът на ДПС Мусрафа Кардайъ пък призова темата за разводите  да се остави на адвокатите. заяви на свой ред колегата му Хамид Хамид. Карадайъ коментира и вотът на недоверие към кабинета, внесен от БСП. По думите му ДПС има свои аргументи и напомни, че ДПС още за първия вот беше предложило той да бъде за темата \"Здравеопазване\" за тази секторна политика. „В сектора картината не е добра и всяка година проблемите се задълбочават, вместо да се решават\", коментира още Карадайъ. Според БСП пък раздора между Сидеров и Симеонов показвало, че тече битка за постове. „Правителството е в агония, тече битка за постове и за разпределяне на финансово влияние“, заяви соцдепутатът Елена Йончева. По думите й правителството на ГЕРБ е бедствие за България, то си отива, но оставя след себе си катастрофа във всяка сфера, включително и в здравеопазването.", "date": "2018.10.17", "title": "Цветанов за патриотите: Притеснени сме, но няма разпад на коалицията"}
{"url": "https://www.monitor.bg:443/bg/a/view/lejdi-gaga-pokaza-godejen-prysten-147153", "text": "Носителката на „Грами“ Лейди Гага е напът да се врече във вечна вярност на приятеля си – импресариото Кристиан Карино. Това стана ясно по време на церемонията за раздаване нанаградите на Жените в Холивуд на списание Elle. Пред всички присъстващи изпълнителката на Bad Romance нарече любимия си „моя годеник“, а за задаващата се сватба „говори“ и фактът, че певицата се появи с диамантен пръстен на събитието. Според източници на E! News бижуто струва между 300 и 400 хиляди долара. Искрата между Гага и Карино пламна преди около година. Кога ще си кажат заветното „да“ обаче все още не е ясно. Преди това певицата бе сгодена за актьора Тайлър Кини. Междувременно ексцентричната изпълнителка продължава да трупа позитиви за първата си кинороля в „Роди се звезда“ на Брадли Купър като в средите вече се шушука, че Американската филмова академия няма да пропусне да номинира гласовитата дама и за „Оскар“.", "date": "2018.10.17", "title": "Лейди Гага показа годежен пръстен"}
{"url": "https://www.monitor.bg:443/bg/a/view/vi-k-avarija-v-izkop-na-evn-toplofikacija-ostavi-stotici-v-plovdiv-bez-voda-147158", "text": "В и К авария в изкоп на „EVN Топлофикация” на кръстовището на булевардите „България” и „Васил Априлов” остави стотици пловдивчани без вода за повече от денонощие. Проблемите започнали във вторник около 9 часа сутринта, когато водата в домовете на хората спряла ненадейно. Два часа по-късно чешмите текнали, но след няколко часа водата отново спряла, разказаха потърпевшите. „Връщаме се от работа към 19,30 часа в сряда – вода няма. Сутринта преди да отидем на работа в същия ден отново нямаше вода. В кой век живеем и кой е отговорен за това, че останахме без вода часове наред?”, питат живеещите в блокове на улиците „Златна Панега”, „Сърнена гора” и „Полк. Сава Муткуров”. „Тръбата на ВиК, която аварира, е поради техни ремонтни дейности. ВиК са работили по тяхна тръба и как те са обезопасили, какво са направили, ние нямаме отношение”, коментира в телефонен разговор говорителят на „EVN Топлофикация” Крум Косев. Той призна, че ВиК аварията се е получила в обекта с възложител „EVN България Топлофикация”, но че не техните работници били пробили тръбата на ВиК – Пловдив. „Още веднъж казвам, тръбата е в изкоп на „EVN Топлофикация, но причината за аварията е конкретно ВиК. Става дума за това, че е тяхна тръба. Тръбата не е ударена от работници на „EVN Топлофикация”, повтори по телефона видимо изнервен говорителят на „EVN Топлофикация”. Репортерската молба да изпрати в писмен вид становището на дружеството, на което е говорител, остана неизпълнена. „Това не е вярно. Колегите от техническото направление са ми докладвали, че в резултат на изкопни дейности от страна на „EVN Топлофикация” е станала аварията. Още снощи (б.р. на 16 октомври вечерта), са ми докладвали за тежката авария и затова, че стотици домакинства ще останат без вода”, контрира шефът на „ВиК” Пловдив Спартак Николов. По думите му изкопът на „EVN Топлофикация” е доста голям – не по-малък е от 20 кв.метра с доста голяма дълбочина и преди да започне отстраняването на аварията, е трябвало да бъде обезопасен, водата трябвало да бъде източена. „Това не е първата авария, която е в резултат на дейности на „EVN Топлофикация”. При всички положения аз няма да предявя претенции към когото и да било, защото там инфраструктурата е амортизирана, но все повече и повече аварии стават в резултат на активности на инвеститори, така и на комунални дружества”, каза още Николов. Той бе категоричен, че колегите му са му казали, че аварията е причинена вследствие на дейностите по полагане на нов топлопровод. „Аз не вярвам колегите ми да ме подвеждат. Предпочитам да не хабя енергия, но хората вече са достатъчно читави и образовани, за да им се внушава, че когато има един изкоп и оголена тръба, в случая на „ВиК” просто тя така от само себе си, защото е поела въздух, се е спукала”, коментира директорът на „ВиК”-Пловдив. Репортерска проверка на мястото на строителния обект установи, че прокопаването на бул. „България” при кръстовището с бул. „Васил Априлов” действително е с възложител „EVN България Топлофикация” и целта е полагане на разпределителен топлопровод. На информационната табела коректно са записани имената на фирмата изпълнител, както и на строителния надзор. Част от информационната табела е закрита с друга малка такава с надпис „Моля не паркирайте”, като по този начин не става ясно докога възловото кръстовище в Пловдив ще стои разкопано. „До няколко часа пускаме водата”, бяха категорични работниците на обекта. Отговорникът на строителния обект обаче отказа да се представи и да обясни защо е допуснал да се стигне до тази В и К авария, оставила часове наред стотици домакинства без питейна вода.", "date": "2018.10.17", "title": "ВиК авария  остави стотици в Пловдив без вода"}
{"url": "https://www.monitor.bg:443/bg/a/view/dyrjavata-dava-10-mlrd-lv-za-pensii-prez-2019-147159", "text": "Държавата дава около 10 млрд. лв. за пенсии през следващата година. Това с 500 млн. лв. повече от тези, които са предвидени за 2018г., обясни социалният министър Бисер Петков. По думите му още от първите месец на управлението си правителството правело стъпки за увеличаване на минималната пенсия. Той припомни, че преди по-малко от година размерът й е бил около 160 лв., а сега е 207. 60 лв. От 1 юли 2019г. пък е предвидено тя да достигне 220 лв. Според Петков ако исканията на протестиращите пенсионерски организации бъдат изпълнени това ще доведе до дисбаланс в системата. Те настояват минималният размер на парите за старини, които получават да бъде 55 на сто от минималната работна заплата. Освен това искат инвалидните пенсии за общо заболяване, трудова злополука, професионална болест или военна инвалидност да се определят след актуализиране на нормативната и поднормативната уредба свързана със социалното осигуряване, здравеопазването, медицинската експертиза и оценката на работоспособността на хората с увреждания. Те трябвало да са обвързани с размера на социалната пенсия за старост. Протестиращите искат и премахване на тавана не пенсиите. \"В бюджета на ДОО има предложение, което считам, че до голяма степен развързва проблема с тавана на пенсиите, защото е предвидено от 1 юли той да бъде увеличен на 120 лв.“, обясни Петков. Според него това щяло да позволи на над 40 хил. пенсионери, чиито пари за старини са ограничени от максималния размер, да получат реалния такъв. „А за другите, за които ще остане таванът, ще получат също увеличаване от 290 лв. на изплащания им размер“, допълни още Петков.", "date": "2018.10.17", "title": "Държавата дава 10 млрд. лв. за пенсии през 2019"}
{"url": "https://www.monitor.bg:443/bg/a/view/galin-otvarja-fitnes-zala-147157", "text": "Да отвори своя фитнес зала – това е сред целите на попфолк певеца Галин. Изпълнителят на #MeGusta планира да протегне ръка към млади изпълнители, като се заеме с продуцирането им. След това в списъка му с бизнес начинания попада и основаването на собствен фитнес. коментира Галин относно предприемаческите си цели. Междувременно той отрече, че има връзка с плеймейтката Мартина Юрукова. Слухове за романс между тях се породиха, след като тя участва в два видеоклипа на звездата – към „112“ и „На Египет фараона“. Галин обаче е категоричен, че все още е в списъка с ергените, а перфектната жена според него трябва да е със „светла коса, дребна на ръст и с фини форми“.", "date": "2018.10.17", "title": "Галин отваря фитнес зала"}
{"url": "https://www.monitor.bg:443/bg/a/view/fandykova-razporedi-proverka-na-relsovija-remont-na-grafa-147160", "text": "Кметът на София Йорданка Фандъкова разпореди проверка за обстоятелствата довели до изменението на проекта за ремонта на трамвайното трасе по „Граф Ингатиев“. Инспекцията ще се прави от „Вътрешен одит“. Ревизията идва след репортаж на бТВ, в който се твърди, че проектът за ремонта на релсите е сменен в хода на строителните дейности. От него става ясно, че заради материал за ремонта е отстранен участник в обществената поръчка, но в същото време спечелилата фирма полага същия материал. Фандъкова обяснява, че на 29 юни Специализираният експертен съвет по устройство на територията е разгледал искане от „Столичен електротранспорт“ за необходимостта от преработка на проекта в частта „релсов път“. По реда на чл. 154 ал. 5 от Закона за устройство на територията експертният съвет е възложил изготвянето на нов инвестиционен проект, с който да се намерят решения за отводняването на релсовия път, промяна на кривите при ул. „Алабин“, така че трамваите да могат да се разминават без светофар и цялостно решение за околорелсовата еластична виброизолационна система, в съчетание с носеща конструкция тип „плаваща плоча“, което е довело до промяна на един от влаганите материали, както и изпълнение на дренажна система. Кметицата акцентира, че процедурата за замяна на материал е подробно разписана в Закона за обществените поръчки – изготвят се заменителни таблици и „анализна цена“. От своя страна зам.-кметът по транспорт Евгени Крусев също заяви, че ако проектът не беше подложен на промяна трамваите са щели да се блъскат челно при завоя на ул. „Алабин“. \"Причината е, че първият проект имаше фрапиращи грешки и ако го бяхме изпълнили трамваите щяха да се удрят челно. Имаше и забележки по отводняването. Получихме становище от \"Столичен електротранспорт\", че вместо да се подобрят показателите на релсовия път, те ще се влошат. Затова беше свикан експертен съвет и 29 души единодушно потвърдиха това становище и решиха, че проектът трябва да бъде променен. Затова възложихме поправките на друг проектант\", обясни Крусев. Фирмата ремонтираща столичния бул. „Константин Величков“, където трябва да бъде изградено първото трасе са споделено движение на трамваи и автобуси, ще бъде сменена. Това съобщи Евгени Крусев, който провери реконструкцията на булеварда. Причината за подмяната на фирмата е некачествената работа на досегашните строители. „В проекта има 6 перона и поставяне на деалинаторите, които да разделят градския транспорт от автомобилното трасе. Възлагането е направено юли, до момента строителят е извършил пероните и част от деалинаторите, но качеството не е на необходимото ниво, обясни Крусев. По думите му това са доказали направените лаболаторни изследвания в Университетът по архитектура, строителство и геодезия. Тепърва ще стана ясно каква санкция ще бъде наложена на отстранената фирма за забавена и некачествена работа.", "date": "2018.10.17", "title": "Фандъкова разпореди проверка на релсовия ремонт на „Графа“ (ОБНОВЕНА)"}
{"url": "https://www.monitor.bg:443/bg/a/view/po-bezopasni-avtonomni-korabi-147149", "text": "Опасностите в корабоплавателната индустрия не са нещо, за което се говори много, но Rolls-Royce счита, че има какво да се подобри, когато става въпрос за морска безопасност. Компанията съобщи, че работи съвместно с Intel, за да се ускори разработването на системи за автономно корабоплаване, които да направят операциите по-безопасни и по-ефективни. Rolls-Royce също постигна голям напредък в автономното корабоплаване. След като през 2014 г., за пръв път разкри визията си за роботизиран товарен кораб, компанията вече си сътрудничи с Европейската Космическа Агенция (ESA), работейки по спътникови системи за комуникация между корабите (кораб с кораб) и да започва изпитания на системите си за интелигентно осведомяване (Intelligent Awareness) на плавателни съдове, плаващи в японски води. Тези системи обработват данни от лидари, радари, термични камери, HD камери, сателити и прогнози за времето, за да бъдат плавателните съдове информирани за заобикалящата ги среда. Според Rolls-Royce, системата за интелигентно осведомяване е изпробвана, в Япония, през нощта на борда на ферибот с дължина 165 метра, позволявайки на екипажа да забележи намиращи се в близост предмети, които иначе не биха забелязали в тъмнината. Като мотивация за разработването на автономни кораби, Intel посочва големите загуби в корабоплаването през последното десетилетие, много от които се дължат на човешка грешка. Rolls-Royce, преди това насочи 2020 г., когато първите роботизирани кораби ще заплуват.  ", "date": "2018.10.17", "title": "По-безопасни автономни кораби"}
{"url": "https://www.monitor.bg:443/bg/a/view/54-godishen-blagoevgradski-biznesmen-uvisna-na-besiloto-147142", "text": "Предсмъртно писмо до близките си е оставил 54-годишният благоевградски бизнесмен Георги Динков, който бе открит обесен снощи към 20 часа в производствената си база в Кочериново. Безжизненото тяло на мъжа е открито да виси под навес, малко след като работниците му си тръгнали от базата в Кочериново. Веднага след подаването на сигнала на място са пристигнали криминалисти и екип на Спешен център. „В такъв случай винаги се работи по всички възможни версии. След направения оглед обаче беше открито и предсмъртно писмо, което е оставил Георги за близките си“, коментираха работещи по случая. Според запознати причината Динков да посегне на живота си е коварно заболяване, с което се борил от няколко месеца. „Най-вероятно човека не е искал да е в тежест на близките си. Не е издържал и е решил сам да сложи край на живота си“, коментираха хора от Кочериново.     54-годишният мъж е собственик на фирма “Робифирпласт”, която се занимава с производство на полиетилен и термосвиваемо фолио, рекламни торби за опаковка и пликове. От няколко години бизнесменът живее в къща, която се намирала в близост до фабриката му в Кочериново. Динков е познат като един от най-добрите инженери в Благоевград. Той е семеен с две деца. През годините Динков успешно развиваше своя бизнес в цяла България, не се е забърквал в саъмнителни сделки и стремеж за бързо забогатяване, твърдят неговите съседи. Веднага след 1990 г. той със свой приятел основаха фирма „Робифир“ за сглобяване и продажба на велосипеди. След няколко години се разделиха и Георги Динков се насочи само към производството на полиетилен. Като закупи селскостопанския двор на бившето АПК в Кочериново, където построи съвременна производствена база. Той е инженер по образование, жена му е от Пловдив, където Динков е завършил висшето си образования. Имат син, който живее и работи в София и дъщеря, която в края на август е заминала да учи в Ротердам. Средното си образования Георги Динков завършва в благоевградската математическа гимназия „Сергей Корольов‘, където е съученик с бившия президент Росен Плевнелиев.Преди малко повече от месец на 87-годишна възраст почина баща му Ангел, пенсиониран полковник от БНА, който му беше помощник в бизнеса през годините. Още снощи разследващи полицаи от Кюстендил започнаха щателен оглед на мястото на трагедията. Работи се и по двете версии – самоубийство и убийство.", "date": "2018.10.17", "title": "Обесеният бизнесмен оставил предсмъртно писмо (ОБНОВЕНА)"}
{"url": "https://www.monitor.bg:443/bg/a/view/pak-mestjat-muzikyla-orkestyr-bez-ime-147141", "text": "Отново местят датите на вече отложения веднъж мюзикъл по култовата лента „Оркестър без име“. Спектакъла трябваше да се състои на 23 октомври в „Арена Армеец“ и на 25 октомври в зала „Колодрум“ в Пловдив. Причините отново са технически, а новите дати ще бъдат съобщени и публикувани допълнително. Закупените билети за представленията с дати 28 и 30 април 2018 г., както и за 23 и 25 октомври 2018 г. ще важат без презаверка. Тези, които желаят да върнат своя пропуск, могат да го направят в срок от 15 ноември до 15 декември, като сумата ще им бъде напълно възстановена от организаторите на събитието Moko Solution. Главните роли в мюзикъла са поверени на Мария Илиева, Валентин Танев, Филип Аврамов, Румен Угрински, Станимир Гъмов, Неделяна Христова, Николай Урумов, Стефан Денолюбов и Диляна Попова. На сцена обаче излизат и любимите лица от оригиналния филм Георги Мамалев и Кетерина Евро. Режисьор на мюзикъла Борис Радев.", "date": "2018.10.17", "title": "Пак местят мюзикъла „Оркестър без име“"}
{"url": "https://www.monitor.bg:443/bg/a/view/nasyrchavat-donorstvoto-sys-zakonodatelni-promeni-147144", "text": "Държавата ще облекчава и насърчава донорството чрез промени в законодателството. Държавата ще облекчава и насърчава донорството чрез промени в законодателството. Това стана ясно след среща на премиера Бойко Борисов със семейството на починалия Адриан, който чакаше белодробна трансплантация. По време на правителственото заседание в сряда премиерът е разпоредил да се търсят варианти за промяна на процедурите при донорство, стана ясно от стенограмата. Здравният министър Кирил Ананиев пък нареди до четвъртък на обяд шефът на Агенцията по трансплантации да даде конкретни текстове, които да бъдат обсъдени от ръководството на МЗ. След това идеите щели да бъдат обсъдени и от ресорната комисия в НС. „Отворете дебат за промяна, така че когато има предварително заявено желание за донорство, да не се стига до ситуации както в случая предлагат родителите на Адриан“, призовавал премиерът. От думите му става ясно, че в момента има 15 чакащи за трансплантанция на бял дроб и още 1200 за бъбреци. „В същото време особено след катастрофи или подобни инциденти може да се направи така, че много човешки животи да бъдат спасени“, категоричен е премиерът, който добавил, че трябва да се вземе най-правилното решение, за да не се стига хора да чакат с месеци за донор с мисълта, че всеки ден им е предпоследен. Държавата щяла да търси и начини за популяризирането на донорски кампании. Ананиев обясни след срещата, че за да станем пълноправен член на „Евротрансплант“, в страната ни трябва годишно да има 70 донора, а в момента броят им е под 10. „Ако съберем необходимото донорство, можем да ползваме клиниките в Европа, които са на много високо равнище. Започнали сме работа по този въпрос и по изграждането на капацитет у нас, но той отнема продължително време“, каза здравният министър. Той съобщи, че ще бъде създаден и регистър на всички, които имат нужда от белодробни трансплантации, за да може да се следи по всяко време състоянието им. Освен това Ананиев на случая с Адриан - какви разговори са водени с австрийската клиника и с „Евротрансплант“ и къде в този период от време не е свършена работата както трябва, за да се стигне до фатален край. От своя страна братът на починалото момче коментира, че донорството трябва да бъде подкрепяно от всички хора. По думите му в последната седмица са загинали трима души чакащи трансплантация. Подсилване на екипите за експлантация на органи в донорските центрове предвижда пък която ще бъде представена днес на здравния министър, научи „Монитор“. Тези центрове сега се намират в седемте университетски болници в страната. Предлага се в тях да бъдат ангажирани на щат или граждански договори повече реаниматори, анестезиолози, кардиолози и невролози. Целта е навреме да се откриват потенциални донори, а подходящите пациенти, щом изпаднат в мозъчна смърт, да бъдат включвани на апаратура, която да поддържа органите им в живо състояние. По този начин няма да се губят потенциални трупни дарители само защото не е имало достатъчно специалисти, които да предприемат необходимите действия навреме. Амбицията е страната ни да постигне стандарта по донорство в Европа, а именно по 10 донори на 1 млн. души.", "date": "2018.10.17", "title": "Насърчават донорството със законодателни промени "}
{"url": "https://www.monitor.bg:443/bg/a/view/trymp-ne-byrzajte-s-obvinenijata-sreshtu-rijad-147140", "text": "Президентът на САЩ Доналд Тръмп критикува бързо натрупващото се осъдително отношение на света към Саудитска Арабия по делото за изчезналия журналист Джамал Кашоги, информира Асошиейтед прес. В интервю за АП американският държавен глава сравнява ситуацията с обвиненията в сексуални посегателства срещу съдията от Върховния съд Брет Кавано по време на процеса на утвърждаване на кандидатурата му. \"Мисля, че първо трябва да разберем какво се случило. Пак се почва с, нали знаете, виновен до доказване на противното. Това не ми харесва. Току-що преминахме през това със съдия Кавано и той бе невинен, що се отнася до мен\", каза Тръмп. По-рано вчера Тръмп съобщи, че е разговарял с престолонаследника на Саудитска Арабия принц Мохамед бин Салман, който е обещал да бъде разширен обхватът на разследването за изчезването на Кашоги. Държавният секретар Майк Помпео посети Рияд по поръчение на президента, за да обсъди с лидерите на кралството случая. След срещите си със саудитските власти американският топ дипломат заяви, че вижда \"сериозна решителност\" в действията на Саудитска Арабия по разследването. Проведените срещи (с крал Салман, престолонаследника принц Мохамед и министъра на външните работи Адел ал Джубейр) показаха, че Саудитска Арабия е сериозно решена да установи фактите и да се осигури отговорността на всички, включително високопоставени саудитски чиновници, се посочва в изявление на Държавния департамент, Въпреки това медии пишат, че заподозрени за предполагаемото убийство на саудитския журналист Джамал Кашоги са свързани с разузнаването на Саудитска Арабия и с престолонаследника на арабската държава Мохамед бин Салман.Това става ясно от статии на американските вестници \"Ню Йорк таймс\" и \"Вашингтон пост\". \"Ню Йорк таймс\" пише, че Мохамед бин Салман има връзки с няколко души, които са заподозрени от Турция, че са участвали в ликвидирането на журналиста. Според вестника единият от тях е бил \"честа компания\" на принца, докато другите двама са свързани с охраната на Мохамед бин Салман. Друг заподозрян заема високопоставени позиции в саудитското вътрешно министерство и в областта на здравеопазването. Си Ен Ен дори твърди, че Кашоги е убит в посолството и тялото му е изнесено.", "date": "2018.10.17", "title": "Тръмп: Не бързайте с обвиненията срещу Рияд"}
{"url": "https://www.monitor.bg:443/bg/a/view/pernichani-naj-rjadko-ginat-na-pytja-147146", "text": "Перничани най-рядко гинат на пътя. Това стана ясно от думите на новия началник на \"Пътна полиция\" Росен Рапчев. Той изнесе данни, според които в миньорския град и областта от началото на годината са загинали 7 души, което в сравнение с териториите на другите областни дирекции си е своеобразно отличие. В Перник са най-малко и тежките катастрофи. \"480 души са загинали при катастрофи в страната от началото на годината, което с 33-ма по-малко от миналата година\", каза Рапчев по време на конференция по пътна безопасност в Правец. Там стана ясно още, че са издадени са общо 810 621 фиша за установени на място нарушения, а 412 371 са снимани с превишена скорост. Написаните актове са малко над 205 хиляди. Свалените регистрационни номера са 13 500, като 9054 са за каране без книжка. Пияните са били 3732-ма, а дрогираните малко над 1000. Росен Рапчев обясни, че у нас има 3,7 млн. регистрирани коли и 4 млн. шофьори. Издадените от началото на годината шофьорски книжки пък са 276 хил. От тях 2000 са на чужденци, които са карали курсове и са преминали успешно изпитите у нас. От думите на Рапчев стана ясно още, че през следващата година ще заработят и новите камери в патрулките, които ще засичат издирвани коло в реално време. Това ще става при сканиране на номера и директна връзка с Шенгенската информационна система. Техническите им изисквания са да могат да засичат и колите без гражданска отговорност.", "date": "2018.10.17", "title": "Перничани най-рядко гинат на пътя"}
{"url": "https://www.monitor.bg:443/bg/a/view/amerikanec-i-ukrainec-jertvi-na-katastrofa-pri-voenno-uchenie-v-ukrajna-147143", "text": "ВВС на САЩ потвърдиха, че американски военнослужещ е бил \"участник в инцидента\" със самолета Су-27, който се разби вчера във Виницка област в Украйна. Според съобщението е започнало разследване.   \"Потвърждаваме, че военнослужещ от САЩ е бил участник в този инцидент. В момента се провежда разследваме и ще предоставим допълнителна информация, когато такава се появи\", отбелязват от ВВС на Съединените щати в изявление за медиите. Украински изтребител падна, загинаха двама пилоти По-рано вчера беше съобщено, че изтребител Су-27 на украинските ВВС е катастрофирал при учебен полет и двамата пилоти са загинали. Украинският генерален щаб, цитиран от Ройтерс, потвърди, че двамата пилоти са мъртви и телата им са намерени. Според украински медии полетът е бил част от международните учения \"Чисто небе-2018\".", "date": "2018.10.17", "title": "Американец и украинец жертви на катастрофа при военно учение в Украйна "}
{"url": "https://www.monitor.bg:443/bg/a/view/66-godishen-turist-pochina-na-sedemte-rilski-ezera-147147", "text": "66-годишен турист почина на Седемте Рилски езера. Инцидентът е станал във вторник малко след 13 часа, когато съпругата на мъжа е подала сигнал до ПСС – Дупница. „Веднага след получаването на сигнала се организирахме и към 15 часа достигнахме до туриста. За съжаление той е починал моментално, вследствие на получен инфаркт. Транспортирахме тялото му до лифта, където ни очакваше екип на Спешен център – Сапарева баня. В този случай просто не е имало как да му се помогне“, коментира завеждащият Планинска спасителна служба – Дупница, Божидар Джокин. 66-годишният турист е от София. Няколко часа преди инцидента той пристигнал в района със съпругата си, като са успели да достигнат до петото езеро.  „За съжаление този път нямаше как да помогнем. От началото на този месец сме провели общо 3 спасителни акции в района на Седемте рилски езера, като вече се наблюдава понижение, тъй като броя на посетителите намалява“, коментира още Джокин. От началото на сезона пък ангелите на планината са спасили над 20 човешки живота, като най-честа причина за инцидентите е лошата екипировка от страна на туристите.  ", "date": "2018.10.17", "title": "66-годишен турист почина на Седемте рилски езера"}
{"url": "https://www.monitor.bg:443/bg/a/view/pravitelstvoto-prie-zakona-za-horata-s-uvrejdanija-147150", "text": "Правителството прие Закона за хора с увреждания, предстои до края на седмицата да влезе в Народното събрание за обсъждане.  Това съобщи след засeданието на правителството социалния министър Бисер Петков. Той заяви, че лично ще уводоми протестиращите майки и омбудсмана Мая Манолова за решението на Министерския съвет. Законопроектът предвижда защитата на хора с увреждания от уволнение да се запази. В него са залегнали и две национални програми - едната за подкрепа на работодателите, а другата за достъпна среда и мобилност. По първата програма към фирмите ще бъде насочван ресурс за адаптиране на работни места за хора с увреждания, като тя ще се администрира от Агенцията за хора с увреждания. Тя ще бъде на проектен принцип. Докато втората е свързана с жилищните сгради и приспособяването им за инвалиди. Тя ще се администрира от структури към социалното ведомство. Квотите за хора с увреждания също остават, но са предвидени и две хипотези, според които работодателите, които не са наели необходимия брой инвалиди няма да бъдат санкционирани. От това задължение бизнесът ще е освободен ако характерът на дейността не позволява да бъде извършвана от човек с увреждане. Няма да бъдат санкционирани и ако не са назначили човек, защото Бюрата по труда или частни трудови посредници не са осигурили такъв човек. Тези обстоятелства ще се проверяват от инспекцията по труда. Бисер Петков съобщи, че законопроекта за социалните услуги също е подложен на обществено обсъждане. “Очакваме в рамките на едномесечен срок заинтересованите страни да представят мнения и становища“, каза министърът.", "date": "2018.10.17", "title": "Правителството прие Закона за хората с увреждания"}
{"url": "https://www.monitor.bg:443/bg/a/view/tusk-predupredi-za-brekzit-ne-bydete-optimisti-147148", "text": "Вероятността от липса на сделка е по-голяма отвсякога, предупреди европейските лидери председателят на Съвета на ЕС Доналд Туск в поканата си за срещата за Brexit, която трябва да започне тази вечер в Брюксел. Във вторник той заяви, че \"няма основания за оптимизъм преди срещата\" и че \"единствената надежда сега е добрата воля и решимост от двете страни\".   Eвропейският съюз се готви за провал на преговорите за излизането на Великобритания от ЕС, които трябваше да приключат до средата на октомври. 27-те премиери и президенти ще чуят от Тереза Мей нейната оценка за преговорите, след което трябва да решат дали има достатъчен напредък, който да позволи споразумението за условията на раздялата да бъде изпратено за ратификация на Европейския и британския парламент. Ако това стане, те ще се съберат пак през ноември, за да я довършат и благословят. Според Брюксел октомври е крайният срок процесът на ратификация да може да приключи навреме за излизането на Великобритания от ЕС на 30 март. Главният преговарящ на ЕС Мишел Барние, който ще представи на лидерите европейската гледна точка тази вечер, предупреди, че ще трябва още време \"спокойно и сериозно\" да бъдат продължени през следващите седмици преди да е ясно дали разводът ще стане мирно или по трудния начин. \"Работихме много през последните дни с британското правителство да намерим общо съгласие, но не можахме да го постигнем. Остават много отворени теми, включително за границата в Ирландия. Ще трябва още време да се намери това съгласие и да се изчака този решителен прогрес, който е нужен на нас да приключим преговорите\", заяви Барние пред европейските министри от ЕС вчера в Люксембург. Макар да е малко вероятно, Брюксел се надява на чудо в последната минута, което да позволи сключването на сделката за раздялата, уреждаща условията, при които Лондон ще престане да е част от ЕС на 30 март. Редица евролидери, включително шефът на Еврокомисията Жан-Клод Юнекр заявиха, че сделка е постижима. Според първия зам. шеф на Европейската комисия Франс Тимерманс не може и да се говори за успех при Brexit, като целта сега е раздялата да стане с по-малко щети за двете страни.   Ако ЕС и Обединеното кралство не намерят общ език, на 30 март цялото европейско законодателство автоматично ще престане да действа на територията на Великобритания. Ако сделка бъде сключена, ще бъде уговорен 21-месечен преходен период, през който връзките от двата края на Ламанша да бъдат разтрогнати и новите отношения да бъдат договорени. -          Вечеря за Брекзит   -          Евролидерите ще се съберат да обсъдят миграцията, вътрешната сигурност, дългосрочното бюджетно планиране и отношенията с арабските държави и с Африка. Очаква се да бъдат дискутирани новите планове за създаване на 10 000 европейска гранична служба, на затворени лагери за незаконни мигранти в ЕС и в съседните държави, в които да се пресяват имащите право на закрила от икономическите мигранти. Еврокомисията иска нови парични вноски за фонда за Африка, от който финансира различни програми за управление на миграционните процеси към Европа. Очаква се разговорът за вътрешната сигурност да се върти около разкритията за провалена хакерска атака на руското военно разузнаване срещу Организацията за забрана на химическите оръжия през април, новите разкрития за отравянето на баща и дъщеря Скрипал и върху мерките срещу дезинформацията предвид наближаващите европейски избори догодина.   -          По обед в четвъртък европейските лидери ще преподредят креслата за т.нар. Евро среща на върха, където дискусиите ще са посветени на еврото. В дневния ред са предвидени дебати по завършването на банковия съюз и Европейския спасителен механизъм. Българският премиер Бойко Борисов е поканен и на този формат, в който и този път ще присъстват всички държави, а не само 19-те от еврозоната.   -          След като изчерпят дебата за еврото, лидерите на 28-те еврочленки ще се прехвърлят на срещата на върха на Азия-Европа. Започваща в четвъртък надвечер тя ще продължи 2 дни, до петък следобед и ще събере 51 държавни и правителствени глави, сред които и руският премиер Дмитрий Медведев и представители на 20 държави от Азия. В дневния ред са политически, икономически и социални въпроси, включително борбата с тероризма, климатичните промени и търговията.   -          Дипломатическият маратон ще завърши в петък следобед със среща на върха ЕС-Южна Корея, която ще бъде председателствана от Туск и от корейския президент Мун Дже-ин.", "date": "2018.10.17", "title": "Туск предупреди за Брекзит: Не бъдете оптимисти"}
{"url": "https://www.monitor.bg:443/bg/a/view/jandarmerija-obsadi-sheker-mahala-zaradi-butaneto-na-nezakonni-kyshti-147134", "text": "Събарянето на 10 незаконни едноетажни къщи и бараки на ул. „Напредък” в пловдивската Шекер махала вдигна на крак полиция и жандармерия. „Кръв ще се лее” и „Война ще има, ако ни съборите”, плашели минути преди 9 часа в сряда сутринта обитателите на бараките до КАТ в Пловдив. „Лягам пред багерите”, викаше възрастна жена, изпаднала в истерия. Неин внук застана пред строителната машина и сложи крака си върху лопатата на багера, като така шофьорът се принуди да спре. Двадесетина минути по-късно на мястото бяха повикани над 60 полицаи от Пловдив и страстите се укротиха. „Акцията се забави малко, защото имаше индикации, че се готвят провокации и затова повикахме Специалните сили и жандармерията”, каза кметът на район „Северен” Ральо Ралев. До акцията по събарянето се стигнало, след като от районното кметство „Северен” спечелили абсолютно всички съдебни дела, уточни той. По думите му ромите били предупредени още преди месеци, че трябва да бутнат сами „домовете” си, които са вдигнати върху северния обходен канал на Пловдив, или ще бъдат съборени принудително. Вместо да освободят общинския терен, те завели дела в съда и обжалвали заповедите за събаряне. „Това е общинска земя и никой няма право да строи върху нея. Обитателите на тези „къщи” са от други населени места. Те не са от Пловдив и общинската администрация не е длъжна да осигурява социални жилища на всички, които са решили да дойдат в Пловдив и да строят незаконно”, контрира крясъците на ромите Ралев. Той дори уточни, че 99% от тези същите хора, които при вида на багерите плашели с бунтове, отказвали общински жилища. „Щом ги отказват, значи имат някаква друга алтернатива. Призовавам ги да се върнат по родните си места”, каза още районният кмет. „Осем деца имам и ще легна с тях пред багерите”, редеше през сълзи Фанка. Тя не успя да изпълни заканата си именно поради засиленото полицейско присъствие. Униформени от 3-то районно управление и добре обучените за справяне с масови безредици Специални сили, бяха застанали с щитове пред така наречените стопани на определените за събаряне къщи. „Снимам с телефона си, за да изпратя снимките в Германия и да видят как постъпват тук с нас”, се заканваше младеж. На въпрос обаче защо е вдигнал къща върху общинска земя, се обърна гърбом и се отдалечи. Отговори по-възрастна жена, според която и тя, и семейството й живеят в съборената къща от 40 години и досега никой не ги бил закачал. Друга нейна съседка се ожали, че тъй като разбрала за събарянето едва предния ден, не успяла да си изнесе покъщнината. „И телевизор ми остана вътре, и дрехи, завивки. Всичко”, редеше тя. Къщите на ул. „Напредък” били незаконно построени, но въпреки това имали партиди за ток и вода. „Питайте ЕВН и ВиК как така се отварят партиди за къща, която няма дори акт 14. Която е напълно незаконна. И аз съм в недоумение как стават тези неща, още повече, че партидите им за ток са за битови нужди, не за промишлен ток”, каза още Ральо Ралев.", "date": "2018.10.17", "title": "Жандармерия обсади Шекер махала заради бутането на незаконни къщи (ОБНОВЕНА+ВИДЕО)"}
{"url": "https://www.monitor.bg:443/bg/a/view/velikolepnoto-kare-na-bergman-147131", "text": "Четири шедьовъра на гениалния режисьор Ингмар Бергман скачат от големия екран на страниците на великолепен том, издаден в чест на 100-годишнината от рождението му. „Сцени от един семеен живот”, „Сарабанда”, „Есенна соната” и „Персона” са киноповестите, които издателство „Лист” избра, за да отбележи века на великия швед. Първите 3 заглавия са преведени от Васа Ганчева и освен от филмите на Бергман са познати добре у нас и от сценични реализации в българските театри. Четвъртото – „Персона”, излиза за първи път на български език в това издание в превод на Меглена Боденска.Тази творба, появила се първо на екрана през 1966-а, а след това издадена и като киноповест, изследва неудобни за времето си теми като лудостта, еднополовия секс, изневярата. Според познавачите на Бергмановото творчество именно в „Персона” тези проблеми намират най-сериозното си тълкуване.", "date": "2018.10.17", "title": "Великолепното каре на Бергман "}
{"url": "https://www.monitor.bg:443/bg/a/view/hubchev-prizna-zagubata-za-zaslujena-popov-prizova-za-podkrepa-147133", "text": "Селекционерът на националния ни отбор Петър Хубчев очаквано не е доволен от загубата на тима ни с 0:1 от Норвегия. Специалистът е на мнение, че поражението е заслужено, като най-вече сме били надиграни във физическо отношение. “Заслужено загубихме. Не сме направили всичко както трябва, щом са ни победили. Не искам да коментираме в детайли, но бяхме надиграни физически, умората беше голяма. Няма как да няма картони в такъв мач с много единоборства. Ние трябва сами да си помогнем в последните два мача”, бе лаконичен Хубчев. Капитанът на националния отбор Ивелин Попов от своя страна призова за подкрепа. „Не мисля, че е страшно, но през първото полувреме подходихме с много голям респект към тях и допуснахме гол. През второто полувреме задържахме повече топката и можеше да изравним. Тази тактика може да се окаже както дефанзивна, така и офанзивна. Има и такива мачове. Апелирам всички да уважават и подкрепят този отбор. Изградихме добър колектив и отборът има бъдеще. През второто полувреме изчезна всякаква скованост и респект. Имам пълна вярва във всеки. Колективът се показва при загубите. Надявам се да има феърплей от всички отбори в следващите мачове, а ние ще направим всичко по силите си да спечелим групата“, коментира Попов.", "date": "2018.10.17", "title": "Хубчев призна загубата за заслужена, Попов призова за подкрепа"}
{"url": "https://www.monitor.bg:443/bg/a/view/stefan-a-shterev-otkriva-act-festival-s-opijanenie-i-gnjav-147129", "text": "Едва 80 са местата за публиката, която няма да гледа, а ще бъде главно действащо лице в „Опиянение и гняв. Изследвания на авторитарния характер“ заедно с артистите и автори на проекта – Стефан А. Щерев, германския колектив Ligna и композитора на музиката Емилиян Гацов-Елби. На 19 октомври представлението ще открие тазгодишното издание на ACT Фестивал за свободен театър от 18 ч. в театър „Азарян“ в НДК. За първи път у нас българо-германската копродукция бе представена през април на 11-ото издание на Международния фестивал за съвременен танц и пърформанс „Антистатик“. Много от желаещите тогава не успяха да се сдобият с билети, а поради спецификата на представлението броят на местата не може да се увеличи. „Именно затова съм щастлив, че имаме възможност отново да ги поканим да съпреживеят „Опиянението“ с нас“, казва съавторът, режисьор и продуцент на проекта Стефан А. Щерев. Според него „това представление директно навлиза в темата за фашизирането на политическите процеси, фабрикуването на представи, митове и история. Деликатно ни напомня за действителността и необходимостта от дистанциране от първичното желание на човека да промени съдбата си с едно движение, един лидер, една власт“.", "date": "2018.10.17", "title": "Стефан А. Щерев открива ACT Фестивал с „Опиянение и гняв“"}
{"url": "https://www.monitor.bg:443/bg/a/view/rusija-obednja-s-9-mlrd-zaradi-hakerite-147138", "text": "Само за една година руската икономика е понесла загуби на стойност 600 млрд. рубли или около 9,15 млрд. долара заради хакерските кибератаки. Това обяви премиерът на страната Дмитрий Медведев в сряда по време на международния форум „Открити иновации-2018“, предаде РИА Новости.      „По оценка на международните експерти, само през 2017 г. в световен мащаб кибератаките са довели до загуби в района на трилион долара, а в Русия тази сума възлиза на 600 млрд. рубли“, предава агенцията точните думи на министър-председателя. Той нарече тези средства „значителни“. По-рано специалисти от компанията Group-IB, специализираща се в областта на информационната безопасност, констатираха, че за първите 6 месеца на 2018 г. руската финансова сфера е загубила 2,96 млрд. рубли заради действията на хакерите. Експертите посочват, че една успешна кибератака може да доведе не само до ликвидирането на една отделна кредитно-финансова организация, но и до колапса на цялата финансова система на държавата, пише Лента.ру.", "date": "2018.10.17", "title": "Русия се оплака: обедняла с $9 млрд. заради хакерите "}
{"url": "https://www.monitor.bg:443/bg/a/view/stachka-na-policija-i-mitnici-v-bruksel-147135", "text": "Полицаите в Брюксел и митничарите на столичното летище днес стачкуват, съобщиха местни медии. Недоволството на държавните служители е свързано с условията им на работа. Заради полицейския протест, който ще продължи до събота, е поставена под въпрос сигурността на започващото тази вечер тридневно заседание на Европейския съвет. Заседанието продължава и утре, а в петък ще прерасне в среща ЕС-Азия, в която ще участват 49 държавни и правителствени ръководители с техните делегации. На летището стачката започва тази сутрин и не е известно колко ще продължи. Предвижда се митничарите да извършват задълбочени проверки на самолетите и пътниците. Очаква се действията им да доведат до забавяния в полетите средно с около един час.", "date": "2018.10.17", "title": "Стачка на полиция и митници в Брюксел"}
{"url": "https://www.monitor.bg:443/bg/a/view/javor-bojanov-i-mistichnata-mosht-na-izkustvoto-147127", "text": "Изложба на художника Явор Боянов, набор 1985, се открива в столичната галерия „Ракурси“ на 23 октомври. Епоха, през която пред човечеството ще се разкрият велики древни тайни и то ще разбере законите на Вселената. Ще си спомни истинската причина за своето съществуване\", смята творецът. Много са нещата, които активизират тези процеси, но според Боянов ролята на основен катализатор предстои да поеме изкуството. Със способността си да прониква и в най-дълбоките нива на подсъзнанието, символният език на изкуството подпомага естествения стремеж на човека да търси еманациите на непознаваемото и да разширява своя поглед, като се обръща все повече навътре, а не навън. Артистът на новата епоха (пост-артистът) е този, който ще придвижи духовното усъвършенстване на личността, помагайки във формирането на нейното ново съзнание. Воден от вярата си в духовната сила на изкуството и вдъхновен от различни езотерични направления, в актуалния си проект Явор Боянов развива идеята за месианската фигура на пост-артиста. Създава образа на Свещеното пост-артистично дете и адаптира към изгражданата от него митология понятия и постулати от алхимията, магията, розенкройцерството... „Развитието на моя герой онагледявам, поставяйки го в сюжети от големите аркани на картите таро. Превръщам го в своеобразен символ на новата епоха, характеризираща се с откриването на истинската воля на индивида и нейното реализиране, приемането на живота и смъртта като две отделни фази на съществуването, примиряването на противоположностите, разбирането, че любовта е движещата сила във Вселената, и осъзнаването, че Бог не е външен фактор, а е във всеки един от нас“, обяснява идеите си художникът. Около своя герой – пост-артиста, Боянов построява (полу)въображаемия Орден на черната сълза – тайно общество, основаващо се върху древните познания и проповядващо мистичната мощ на изкуството. Изложбата на Явор Боянов ще може да се види в галерия „Ракурси“ на ул. „Хан Крум“ 4А до 6 ноември.", "date": "2018.10.17", "title": "Явор Боянов и мистичната мощ на изкуството"}
{"url": "https://www.monitor.bg:443/bg/a/view/pochina-bashtata-na-detskoto-kino-147139", "text": "Режисьорът и сценарист Димитър Петров почина на 93-годишна възраст вчера, съобщи БНТ. Бащата на детското кино у нас стои зад паметни ленти като „Васко да Гама от село Рупча“, в който изгря звездата на Иван Ласки, „Куче в чекмедже“ и голямото откритие – Веселин Прахов, „Таралежите се раждат без бодли“, и една от емблематичните ленти на Георги Парцалев „С деца на море“. Димитър Петров Димитров е роден на 22 октомври 1924 г. в град Рила. Завършва през 1951 г. кинорежисура при Отокар Вавра и Иржи Вайс в Академията по изкуствата в Прага. Работи в Студията за игрални филми (СИФ) от 1959 до 1990 г. През 1983 г. получава званието \"заслужил артист\". Димитър Петров дебютира в киното през 1955 г. с лентата \"Празник\", която е само 24 минути. В него играят великата Олга Кирчева и бъдещата звезда Гинка Станчева. През 2014 г. Димитър Петров получи наградата \"Златен век\" от служебния министър на културата Мартин Иванов. простичко обясняваше ключа към успехите си режисьорът. Той никога не повишава глас на снимачната площадка. Успява така да увлече в играта малките си актьори, че те дори не усещат кога се завърта камерата.", "date": "2018.10.17", "title": "Почина бащата на детското кино"}
{"url": "https://www.monitor.bg:443/bg/a/view/ekssvekyryt-na-viktorija-prizova-bez-sporazumenie-na-syda-sys-severin-147137", "text": "Бившият свекър на зверски убитата тв водеща Виктория Маринова - Румен Максимов, призова на обвинения за убийството Северин да бъде наложено възможно най-тежкото наказание.  В интервю за България On Air той посочи, че трябва да бъдат предприети мерки да не се стигне до намаляване на бъдещата присъда заради споразумение. „Парламентът трябва да предприеме мерки, защото обществото не би понесло да има споразумение със съда един подобен убиец“, смята Максимов. На въпрос как всеки един трябва да запомни Вики, Румен Максимов отговори: „Усмихната, весела и излъчваща добрина“.", "date": "2018.10.17", "title": "Екссвекърът на Виктория призова: Без споразумение на съда със Северин"}
{"url": "https://www.monitor.bg:443/bg/a/view/emilija-i-jorj-bashur-stypiha-na-holivudskata-aleja-na-slavata-147104", "text": "Фолкпевицата Емилия и съпругът й Жорж Башур се разходиха по популярната Алея на славата в Холивуд. Двамата си спретнаха романтична семейна екскурзия отвъд океана, като не пропуснаха да се снимат и до звездите на своите идоли. Певицата се щракна до името на Майкъл Джексън на прочутата алея, а Башур застана за снимка време до това на Том Круз. гласи коментарът на звездата на \"Пайнер\" към кадрите. САЩ се оказва любима дестинация за семейството, което наскоро посрещна и втория рожден ден на дъщеричката на Емилия от бившия й любим Коко Динев. Припомняме, че изпълнителката на „По-силна ставам“ и бизнесменът с арабски корени се разходиха из Ню Йорк скоро след като официално направиха връзката си публично достояние. Двамата си казаха заветното „да“ през месец юли.", "date": "2018.10.17", "title": "Емилия и Жорж Башур стъпиха на Холивудската алея на славата"}
{"url": "https://www.monitor.bg:443/bg/a/view/godsmack-otlagat-koncerta-u-nas-zaradi-smyrt-147136", "text": "Дълго чаканият и първи за София концерт на метъл машините Godmack се отменя. Причината е трагичната смърт на сина на китариста на бандата Тони Ромбола. Шоуто трябваше да се състои на 27 ноември, но ще бъде преместено за началото на 2019-та заедно с всички останали концерти от европейската част на турнето им. В официално изявление фронтменът на групата Съли Ърна оповести отлагането. „С най-голямо съжаление от името на нашия китарист Тони и жена му Сю, пиша лично това съобщение до всички наши фенове по света, за да ви кажа, че Тони и семейството му преживяват Синът на Тони и Сю - Джо Фей, почина неочаквано миналата седмица на ранната възраст от 34 години. Той беше един от най-добрите и мили хора, които някога съм срещал. И най-важното - Джо беше фен, както всички вас. Той буквално преживяваше успехите на Godsmack, чрез баща си. Винаги беше много развълнуван и горд да бъде около нас и ще ни липсва дълбоко“, написа Ърна, който трябваше да представи и първата си официална биография, преведена на български при посещението си в София. Томът вече може да бъде резервиран в онлайн книжарницата на \"Сиела\" и то с намаление от 20% от редовната цена – 16 лв. Срещу 12,80 лв всеки фен, предварително заявил женалние, ще получи книгата веднага щом е налична. Преводът е дело на журналиста и личен приятел на Съли - Елена Розберг. От групата помолиха да бъде уважено личното пространство на китариста и семейството му и обещаха в началото на 2019-та и ще свирим на всички планирани концерти в Европа и по света. Бъдете готови!“ Европейското турне на Godsmack беше планирано да започне от Стокхолм на 29 октомври и да завърши в София на 27 ноември. Цялото турне сега се измества за началото на 2019 година, като детайлите ще бъдат съобщени съвсем скоро обещават организаторите от Bulgarian Live Music. Шефът на промоутърската фирма Алекси Калев изказа публично съболезнованията си към Тони Ромбола и заяви, че вече преговаря за нова дата за концерт на Godsmack в София. Билетите, закупени до момента, ще важат за новата дата и без презаверка. След обявяването на новата дата всички, които нямат възможност да присъстват, ще могат да върнат своите билети.", "date": "2018.10.17", "title": "Godsmack отлагат концерта у нас заради смърт"}
{"url": "https://www.monitor.bg:443/bg/a/view/otnovo-incident-v-arsenal-petima-sa-postradali-147132", "text": "Шестима са пострадалите при новия инцидент в \"Арсенал\", Казанлък. Веднага пострадалите са откарани в Спешния център на болницата в Казанлък. Единият е в по -тежко състояние, но без опасност за живота. Останалите са с различни повърхностни наранявания, но също без опасност за живота. Оказва им се медицинска помощ. Пострадалите са на възраст от 23 до 60 години. Това са : с Димитър Д., Михаил Б., Десислав И. Георги Г. и Румен П. и Митко С. Най- тежко е пострадал 23- годишният Димитър Д. Той ще бъде транспортиран в УМБАЛ „Проф. Стоян Киркович“ в Стара Загора. В момента се изясняват причините за локалното запалване. На място работи специализирана група. Няма опасност за разрастване на аварията. В същия цех на завода на 25 април 2016 г. при взрив загинаха бившият зам.-директор на завод 3 Върбан Пешков и монтьорът Румен Райчев. Двамата починаха вследствие на тежки изгаряния след взривен барут. Възпламеняването е станало при настройване на оборудване.", "date": "2018.10.17", "title": "Шестима са пострадали при новия инцидент в \"Арсенал\" (ОБНОВЕНА)"}
{"url": "https://www.monitor.bg:443/bg/a/view/gorjana-stoeva-shte-boksira-za-bronz-na-mladejkata-olimpiada-147119", "text": "Горяна Стоева може да донесе последния медал за България на младежките олимпийски игри в Буенос Айрес. Стоева ще се боксира в мача за бронза в кат. 51 кг срещу представителката на САЩ Хевън Дестини Гарсия. Тази нощ Горяна отстъпи на полуфинала с 1:4 пред Адижат Гбадамоси от Нигерия. Междувременно стана известно крайното касиране в индивидуалния многобой на художествената гимнастика. Българката Татяна Воложанина се нареди пета след изиграването на четирите ротации във финалите. Общият й сбор е 62,200, а в отделните изпълнения заслужи следните оценки: на обръч 16,200, на топка 14,800, на бухалки 16,500 и на лента 14,550 т. Шампионка със сборна оценка от 69,400 е рускинята Дария Трубникова, пред Христина Поранична (Укр) 65,100, Талиса Торети (Ит) 64,640, четвърта е Ана Каменшчикова от Беларус с 63,600 т. Преди Стоева да боксира за бронза, България има десет отличия и десет медалисти на младежката олимпиада: 5 златни, 3 сребърни и 2 бронзови. Александра Начева е шампионка на троен скок, титли в отборните състезанията спечелиха стрелеца Кирил Киров, бадминтонистката Мария Делчева и двойката акробати Мариела Костадинова-Панайот Димитров, които завоюваха и самостоятелно злато на смесени двойки. Вицешампиони са щангистът Христо Христов, състезателят на хвърляне чук Валентин Андреев и тенисистът Адриан Андреев на двойки. Бронзовите ни отличия са две - на Галя Шатова във вдигането на тежести и на Едмонд Назарян в борбата. Спечелените медали са в 7 спорта, от 14-те в които имаме представители в Буенос Айрес. Двубоят за третото място в бокса на Горяна Стоева е насрочен за четвъртък от 21,15 ч. българско време и с него ще завърши българско участие на младежката олимпиада в Буенос Айрес. Същият ден нашите ще участват в тържественото закриване, след което с полет през Франкфурт ще се приберат в България. С изключение на завърналия се вече тенисист Адриан Андреев всички български спортисти се очакват на Аерогара София в неделя, 21 октомври около 22,10 ч.", "date": "2018.10.17", "title": "Горяна Стоева ще боксира за бронз на младежката олимпиада"}
{"url": "https://www.monitor.bg:443/bg/a/view/germanija-osvobojdava-atentator-ot-11-septemvri-147117", "text": " Съучастник на атентаторите от 11 септември 2001 година излежа присъдата си в Германия и ще бъде депортиран в Мароко, съобщава \"Дойче веле\".  Мюнир Мотасадък излежа почти 15 години по присъда за съучастие в над 3000 убийства при терористичните нападения в Съединените американски щати от 11 септември 2001 година и членство в терористична организация. Мотасадък, която е пребивавал постоянно в Хамбург, беше арестуван два месеца след като самолетите се врязаха в Световния търговски център в Ню Йорк. Той се превърна в първия обвиняем във връзка с нападенията. След дело, проточило се повече от пет години, Мотасадък беше осъден на 15 години. Той е осъществявал банковите преводи на ислямистите от клетката в Хамбург и им е помагал да се укриват. Той никога не е отричал, че е познавал атентаторите, но твърди, че е нямал никаква представа за конкретните им намерения. Подкрепата му за терористите според него не била нищо повече от нормална услуга между приятели. Обучението си във военен лагер на джихадисти в Афганистан през 2000-та година той обяснява с желанието да получи базово военно обучение, подобно на германците, за които по това време военната служба е задължителна. Мотасадък се преселва от Мароко в Германия в началото на 90-те години на миналия век. В Хамбург той се записва да следва електроинженерство. Именно в университета той се свързва с други студенти радикални мюсюлмани. Въпреки съмнителните му контакти, хората го определят като \"приятен младеж\", \"дружелюбен\", \"учтив\", \"резервиран\". Властите във Федералната република взеха решение да екстрадират Мотасадък в родината му Мароко и да му забранят да посещава Германия до 2064 година, когато той ще бъде на 90 години.", "date": "2018.10.17", "title": "Германия освобождава атентатор от 11 септември "}
{"url": "https://www.monitor.bg:443/bg/a/view/deputatite-ot-nfsb-sneha-doverieto-si-ot-volen-siderov-147122", "text": "Депутатите от НФСБ, които са част от групата на \"Обединени патриоти\" в парламента, са снели доверието Волен Сидеров като председател на парламентарната група. Това става ясно от позиция на народните представители от НФСБ, чийто лидер е вицепремиерът Валери Симеонов, изпратена до медиите. \"По повод поредното нарушение от Волен Сидеров на решението на Политическият съвет на Коалиция „Обединени патриоти“ от 11 септември 2018 г., с което „се одобрява и подкрепя дейността на представителите на Коалицията – членове на Министерския съвет“, подписано от тримата председатели на партиите от Коалицията, народните представители от НФСБ заявяват, ще се представляват от заместник-председателите на партията Валентин Касабов и Борис Ячев\", се посочва в писмото. От партията посочват, че публичните изявления и поведението на Волен Сидеров в страната и чужбина, в това число и в Русия, по никакъв начин не следвало да се обвързват с НФСБ. Това е поредният разнобой между формациите в патриотичната коалиция. Само преди няколко дни партийната телевизия на \"Атака\" - \"Алфа\" спря излъчване, а ден по-късно на екрана от телевизията пускаха кратки становища на лидера на \"Атака\" Волен Сидеров, който критикува Валери Симеонов заради изказванията му преди дни по църковните въпроси в Украйна и Македония. Преди дни НФСБ призоваха родната православна църка да признае тази в Украйна, което пък не се одобрява от Сидеров. Атакистът дори обвинява Симеонов, че е човекът на Сорос в правителството. Малко по-късно всички депутатите от НФСБ дадоха изявление, за да разяснят причините за решението си. Така Валентин Касабов обясни, че то е заради \"поредните лъжи\" в телевизия \"Алфа\", визирайки надписите и съобщенията от името на Сидеров срещу Валери Симеонов. \"Това са поредните лъжи и действия срещу \"Обединени патриоти, голямата коалиция и България\", каза Касабов и уточни, че интересите на Сидеров са срещу тези на България. Въпреки това от НФСБ обясниха че те няма да я напускат, нито пък коалицията. За сметка на това на следващия коалиционен съвет на патриотичните формации, те ще Борис Ячев разясни хронологията и обясни, че последните месеци е имало атаки срещу \"Обединени патриоти\". Именно затова се стигнало до събиране на коалиционния съвет на патриотичното обединение на 11 септември, което приключило с две решение. Едното - Сидеров остава начело на парламентарната група, а второто - всички членове на ПГ са задължение да подкрепят действията на представителите на \"Обединени патриоти\" в кабинета. Ячев определи това като временно примирие, което обаче последните дни било нарушено, а от ТВ \"Алфа\" течали послания с клевети срещу Валери Симеонов и дори срещу Цветан Цветанов. Така, според Ячев, споразумението е денонсирано. В резултат като първа крачка те снемат доверието си от Сидеров. Не става дума за украинската църква, а за клевети по отношение и на Истанбулската конвенция, каза Ячев  и припомни, че именно Симеонов е бил един от министрите в МС, гласувал против документа. Според него Въпреки това Ячев заяви: \"Коалицията е стабилна\", като уточни, че нямат намерение да я напускат, нито пък групата в НС. \"Естествено ще му поискаме оставката\", каза пък Касабов на въпроса дали ще искат оставката на Сидеров като лидер на ПГ. Депутатите от НФСБ коментираха и въпроса дали ще се явят с обща лисата на предстоящият евровот. Ячев обясни, че въобще не се стигнало до разговори по този въпрос. Той припомни изказване на Валери Симеонов, че ще излязат с решение до месец, но сега, след тези действия на Сидеров \"този въпрос не стоял пред тях\". Валентин Касабов на свой ред  бе още по-категоричен, като уточни, че Сидеров няма как да води листа за евровота. На свой ред от ВМРО обявиха, че единството на патриотичните сили винаги е било фундаментално важно за тях. заяви зам.-шефът на групата от ВМРО Искрен Веселинов. Той обаче заяви, че ВМРО не искат да вземат страна в спора, но търсят разговор на коалиционен съвет и се надяват  събитията да са обратими. \"Стремежът на ВМРО е бил да се запази коалиционното единство. Вярваме в държавническото начало на партньорите ни и апелираме към него, за да бъдат преодолени различията и правителството да остане стабилно, допълни Веселинов.", "date": "2018.10.17", "title": "Депутатите от НФСБ снеха доверието си от Волен Сидеров (ОБНОВЕНА)"}
{"url": "https://www.monitor.bg:443/bg/a/view/sydyt-v-kipyr-zasedava-po-deloto-za-falita-na-olimpik-147118", "text": "Окръжният съд в кипърската столица Никозия започна вчера гледане по същество на делото, засягащо над 200 хиляди български клиенти на \"Олимпик\", с възражения, съобщи БНР. Тяхното включване ще забави още решаването на казуса. Сравнително малка компания от Лимасол, \"Експрес-гараж\" ООД, има възражения по два пункта - тя е против продължаване на самата процедура за обявяване на дружеството в ликвидация, както и срещу назначаването на сегашния временен ликвидатор Павлос Накузи за постоянен ликвидатор, обяви неин адвокат в съда. Подробности защо транспортната фирма оспорва не бяха огласени. Съдия Ангелос Давид даде едноседмичен срок до 24 октомври за внасяне на самото възражение в съда. Следващото заседание по делото бе насрочено за 26 октомври. В съдебната зала вчера присъстваха представители на застрахователния надзор на Кипър, Гаранционния фонд, българското посолство, както и кипърският адвокат, упълномощен за наблюдател на процеса от името на гаранционния фонд на България. Съдебният процес е от ключово значение за всички български потребители, чиито полици „Гражданска отговорност\" изгоряха след отнемането на лиценза на дружеството и бяха принудени да си купят нови. Очаква се именно на това заседание да стане ясно каква ще бъде процедурата по обезщетяването на клиентите на „Олимпик\". Финансовите щети у нас от фалита на \"Олимпик\" се изчисляват на над 9 млн. лева. Експерти припомнят, че е рано да се говори за обезщетения на ужилените от застрахователя. Това няма да се решава от съда, а е работа на постоянния ликвидатор, който обаче не бе назначен и вчера,. Ще мине доста време, докато се разбере какви активи има фалиралият застраховател и какви суми се дължат по исканията на всички кредитори/клиенти и какви обезщетения ще се плащат. Те може да са в процент от претендираната сума, но еднаква за всички.", "date": "2018.10.17", "title": "Дадоха седмица за възражения по делото за \"Олимпик\" (ОБНОВЕНА)"}
{"url": "https://www.monitor.bg:443/bg/a/view/francija-obyrna-germanija-v-ligata-na-naciite-rezultati-147123", "text": "Снощи се изиграха и последните мачове от поредния кръг в Лигата на нациите. За съжаление България записа първата си загуба в Лига \"С\", група 3. \"Лъвовете\" паднаха с 0:1 от Норвегия. Най-интересният мач за вечерта противопостави Франция и Германия, като домакините спечелиха с 2:1 след обрат. В Лига \"D\", група 4 пък Гибралтар сътвори нов подвиг, записвайки втората си победа в официален мач с 2:1 над Лихтенщайн. Франция - Германия 2:1 (0:1 Кроос 14-д., 1:1 Гризман 62, 2:1 Гризман 80-д.) : Украйна - Чехия 1:0 (1:0 Малиновски 43) Ейре - Уелс 0:1 (0:1 Уилсън 58) Норвегия - България 1:0 (1:0 М. Елюнуси 31) Словения - Кипър 1:1 (0:1 Папулис 37, 1:1 Скубиц 83) Казахстан - Андора 4:0 (1:0 Сейдахмет 23, 2:0 Турсибек 39, 3:0 Гомес 61-авт., 4:0 Мутразаев 74) Латвия - Грузия 0:3 (0:1 Канкава 8, 0:2 Гвилия 29, 0:3 Чакветадзе 62) Армения - Македония 4:0 (1:0 Пицели 12, 2:0 Мовсисян 67, 3:0 Газарян 81, 4:0 Мхитарян 90+4) Гибралтар - Лихтенщайн 2:1 (0:1 Саланович 15, 1:1 Кабрера 61, 2:1 Чиполина 66)", "date": "2018.10.17", "title": "Франция обърна Германия в Лигата на нациите (РЕЗУЛТАТИ)"}
{"url": "https://www.monitor.bg:443/bg/a/view/vodjat-severin-s-beleznici-da-dade-dnk-proba-147110", "text": "Обвиняемият за смъртта на тв водещата Виктория Маринова – Северин Красимиров, ще бъде отведен с белезници, за да даде ДНК проба в Националния институт по криминалистика и криминология (НИКК). Това ще стане непосредствено след като задържаният кацне у нас, научи „Монитор“. По план Северин трябва да пристигне в София в късния следобед днес с полет от Франкфурт. Арестантът ще пътува с граждански полет, но още преди терминала на пристигащи се очаква да бъде отведен със специализиран транспорт. Най-вероятно още на летището на Северин ще му бъдат повдигнати обвиненията, които получи задочно – за особено жестоко изнасилване и за умишлено убийство. След това ще бъде задържан с прокурорска мярка за 72 часа. Очаква се докато станат готови изследванията на ДНК-то му. След това ще бъде отведен пред Окръжния съд в Русе, който трябва да реши дали да го остави зад решетките. „Разследващите убийството на журналистката Виктория Маринова в Русе работят основно по версията за спонтанно нападение“, заяви главният прокурор Сотир Цацаров пред Нова телевизия вчера. „Нито аз, нито колегите ми, които работят пряко по разследването на престъплението, сме изключили пряко някоя от версиите. В началото версиите бяха три – и спонтанно нападение, и поръчано, както и за нападение, което е пряк резултат от журналистическа дейност. Тази последна хипотеза досега не намира опора в доказателствата. Нито втората. Работи се основно по версията за спонтанно нападение, извършено от Северин“, обясни Цацаров. „При разпита Северин не отрича извършеното убийство, а по-скоро го описва фрагментарно и отказва да признае насилие, отрича каквото и да е посегателство на половата неприкосновеност, обясни главният прокурор. - Не бих казал, че обясненията му кореспондират със събраните до момента доказателства, но разпитите ще продължат в Русе. Доказателствата за нас за момента са повече от безспорни“, каза Цацаров и обясни, че са иззети дрехи, по които има не просто кървави следи, но и ДНК, които съвпадат с тялото на жертвата. А по тялото на жертвата има биологични следи, които съвпадат с тези на Северин. Грубо и брутално нападение под влияние на алкохол с цел сексуално посегателство, описа случилото се Цацаров. „Примитивно съзнание, примитивен нагон, изключителна бруталност. Жестокост, на моменти необяснима, и перверзия, която личи и върху насилието, и върху сексуалното посегателство върху жертвата“, описа Цацаров. Според главния прокурор и да е имало преди това визуален контакт между двамата, той е бил случаен и в деня на нападението. „Преднамерен или непреднамерен сценарий, че в България се убиват журналисти, но сценарият не издържа, коментира още главният прокурор и отсече - Сценарият не издържа. Този сценарий ще се повтаря отново и отново, той има и своите политически измерения. И вие, и аз се наслушахме на всякакъв вид инсинуации. Политически рейтинг не се прави върху трупове. Хората имат своите основания за притеснения, но поне в този случай колегите ми си свършиха бързо работата. Бързото разкриване е резултат не на натиск, а на професионална работа и добро стечение на обстоятелствата“, обясни още Цацаров. \"Когато отидохме в Русе с вътрешния министър, там ни чакаше психопрофил от Института по криминалистика. Той отговаря на 90% на личността и мотивите, това е свидетелство за една професионално свършена работа. Престъплението е случайно, неорганизирано. Извършителят е на възраст до 30 години, ниско интелигентен, с незавършено основно или средно образование\", обясни още той и отново посочи: „Признал е, че предният ден е употребявал алкохол. Това е разпитът пред германските власти\", завърши главният прокурор.", "date": "2018.10.17", "title": "Водят Северин с белезници да даде ДНК проба"}
{"url": "https://www.monitor.bg:443/bg/a/view/izhvyrljame-po-670-hil-t-hrana-vsjaka-godina-147101", "text": "Дарените количества храна непрекъснато намаляват, съобщи за „Моитор“ Цанка Миланова, изпълнителен директор на Българската хранителна банка (БХБ). „Оказа се, че законовата промяна (отмяната на ДДС - б.а.), която трябваше да стимулира даряването на храните, не проработи. В момента имаме нова бариера пред даряването на храни с кратък срок на годност. Това е маркировката, която законодателят предвижда да се прави“, поясни тя. През 2017-а, в годината, в която заработи законът, в сравнение с 2016 г. спадът на дарените храни е с 30%. От 270-280 т на 220. От началото на 2018 г. намалението е още по-чувствително, смята тя. По думите й големите компании продължават да даряват и да плащат ДДС върху дарените количества, въпреки че законът не ги задължава. „Те обаче смятат, че поставянето на маркировка би им коствало много повече разходи“, поясни Миланова. На въпрос на „Монитор“ дали ще станат по-чести кампаниите в супермаркетите, където граждани на излизане от магазина да даряват храни, Миланова уточни, че всъщност така веригите не даряват, а банката там се възползва от техните клиенти. За нас е интересна основно храната с риск да бъде унищожена. За това фокусираме усилията си върху хранителната индустрия и веригите. Всъщност дарителите са те. Те трябва да свикнат, че за да не се изхвърля това, което не могат вече да продадат - по-добре е да го дарят, каза още шефът на БХБ. „Със заведенията за обществено хранене е много-много трудно. За тях няма и законова регламентация. Имаме редовна програма само с една верига за бързо хранене“, уточни тя. „Основната трудност при даряването идва от текстове в Закона за храните, според които всяка отделно опакована трябва да носи маркировка „Дарение, не подлежи на продажба“, като това изискване доведе до два проблема“, смята Йордан Матеев, изп. директор на Сдружението за модерна търговия. „Първият е, че маркировката, стикер или печат, трябва да се постави върху всяка продажна единица, което коства огромни разходи на фирмите дарители, тъй като трябва да бъде маркиран всеки отделен домат например. Вторият проблем е, че при много храни, напр. вафлите, на практика няма как да се спази законът, който изисква да не се закрива оригиналният етикет и важна информация като срока на годност или състава“, добавя той.", "date": "2018.10.17", "title": "Дарените количества храни намаляват"}
{"url": "https://www.monitor.bg:443/bg/a/view/chehija-arestuva-ruski-hakeri-147120", "text": "Чешката полиция предяви обвинения към осем граждани на Русия и Виетнам заради опит за влизане в регистрационната система за чужденците в страната, съобши прокурорът Петра Улрихова.  Руснаците са арестувани в Чехия на 18 септември. Те са се опитали с хакерска атака да влязат в системата за информация. Четирима дори са обвинени за придобиване на средства. И осмината все още са в ареста. Хакерите са заподозряни, че са присвоили милиони. През март Чехия екстрадира в САЩ руснака Евгени Никулин, заподозрян за кибератаки на големи американски компании.", "date": "2018.10.17", "title": "Чехия арестува руски хакери "}
{"url": "https://www.monitor.bg:443/bg/a/view/robin-rajt-poluchava-zlatna-zvezda-ot-fest-v-marakesh-147096", "text": "Актрисата Робин Райт, която застана начело на Белия дом в хитовата поредица на Netflix “Къща от карти“, ще получи специалното отличие на международния филмов фестивал в Маракеш. Екранната Клеър Ъндърууд ще се окичи с наградата „Златна звезда“, която форумът дава за цялостен принос в киното и телевизията. „За мен е чест да посетя Мароко и да се докосна до културата й“, отбелязва Райт в официално изявление по повод отличието. Освен с нея с награда за цялостна кариера от фестивала ще си тръгнат още носителят на „Оскар“ Робърт де Ниро и режисьорката Анес Варда.", "date": "2018.10.17", "title": "Робин Райт получава „Златна звезда“ от фест в Маракеш"}
{"url": "https://www.monitor.bg:443/bg/a/view/v-syedinenie-otstreljaha-250-kilogramov-gligan-147116", "text": "Ловците от пловдивско отстрелват диви свине, като спазват всички мерки на институциите срещу разпространението на африканската чума, установи проверка на Агенция Монитор в ловните дружинки в областта. Само преди дни, на 13 октомври, Йордан Йорданов от дружинката в град Съединение е отстрелял 250-килограмов мъжкар. „Теглено, мерено – 250 килограма. Бяхме нарекли глигана „Голямата стъпка”, защото сума ти поразии направи по нивите на хората, но и той си намери майстора”, казва шефът на местната ловна дружинка Гено Чобанов. Дивото прасе било толкова голямо и тежко, че едва го вдигнали, за да могат ловците от дружинката да се снимат с него. „Бивните са му по 28 сантиметра, а това си е за трофей, за златен медал”, хвали колегата си ловец Гено. По думите му ловците от дружинката в Съединение спазват абсолютно всички мерки срещу африканската чума. „При нас всичко е спокойно, нямаме африканска чума, но задължително спазваме мерките”, казва още Гено Чобанов. Думите му потвърждава друг ловец от Пловдив, който членува в дружинката в село Православ. „Пращаме проби в София, копаем ями в полето на непристъпни места, но това, че спазваме мерките, не означава, че спираме да ловуваме. Не, ловът на дива свиня продължава, защото билетите ни са скъпи и не можем да си позволим нулева година”, казва ловецът. И дава за пример последните два отстреляни глигана. Единият е бил с тегло 160 килограма, а другият – по-малък – 120-килограмов.", "date": "2018.10.17", "title": "В Съединение отстреляха 250-килограмов глиган"}
{"url": "https://www.monitor.bg:443/bg/a/view/mutri-i-chalgadjijki-se-izpovjadvat-na-scenata-147126", "text": "„Живей, докато си жив. Да живееш – това е големият тарикатлък, защото много легендарни фигури си отидоха“. Това е част от същността на чалга философията, пръкнала се със зората на промените у нас, с бясното първоначално натрупване и с опиянението на редовия българин от онова, което в представите му олицетворява свободата. Това е и една от запомнящите се реплики в документалния спектакъл „Попфолк хроники: Бели птици и куршуми“ - новото заглавие в афиша на Малък градски театър „Зад канала“. Автор и режисьор на постановката е гуруто на този тип театър у нас Неда Соколовска, която е създала тъканта на представлението от автентични изповеди на (и за) реално съществуващи или съществували хора: братята Васил и Георги Илиеви, певците Илиян Михов-Баровеца и Еми Стамболова са само няколко от назованите и разпознаваемите. Макар че тези свидетелства за зараждането на мутрите в началото на прехода, за възхода на попфолка и пикантериите на нощния живот, ние ги приемаме за чиста монета. Защото знаем, че у нас в разпределянето на териториите в сенчестия бизнес и в „изкуството“ на новите силни често действителността надминава постигнатото с въображение. Понякога животът е по-изобретателен от изкуството и омесен в ръцете на смел драматург и режисьор като Соколовска, макар и брутален, може да вълнува (и шокира) не по-малко от изкуството. Да, несвършващият български преход е драматичен и колоритен като добре измислена пиеса. Пиеса, в която обаче сме принудени да живеем, и то – не добре... Клубът на актьора „При жабите“ в МГТ „Зад канала“ посреща зрителите като истински фолкклуб с мазна чалга и гьобеци, а когато компанията на Главния в централното сепаре решава да почерпи цялото заведение, на всеки от публиката се поднася истинско уиски (или по желание кола). Актьорите Весела Бабинова, Христина Караиванова, Жени Александрова-Лечева, Таня Пашанкова, Владимир Зомбори (едно към едно с някой издигнал се в йерархията охранител), Емил Котев, Мак Маринов (сполучлив и като Васил, и като Георги Илиев), Симеон Бончев и Атанас Чопов пресъздават различни типажи от това (полу) подземно общество не само с типичната му лексика и паразитни думи, но дори и с диалектните особености на изговора. Ще чуете случки от фолклора му: например как Жоро Илиев и някакъв арабски шейх си мерили пачките – кой колко куфара от тях ще разпръсне върху музикантите. Или как чалгаджийка е пяла с пистолет, опрян в слепоочието, както и за пробито при подобни обстоятелства ухо... Ще видите „лунната походка“ на Майкъл Джексън в чалго-мутренски вариант, изрусени циганки, дарени с пари за силикон, и певачки с тяло смок. Ще видите в полумрака още страховитото плъзгане на дипломатически по стъкления плот на дълга маса, побои в тъмницата на клуба, разпищолването на „назначените“ милионери по заведенията, не можещи да повярват в собствената си финансова мощ... Сред най-силните сцени в спектакъла е своеобразният диспут между, да ги наречем, Черния и Белия дух (Жени Александрова и Мак Маринов), застанали един срещу друг в двата далечни края на дългата маса. Първият ще твърди, че това време е изпълнено все пак със специфичната романтика на усетените първи глътки свобода. Вторият – че няма такова понятие като „парите не миришат“, а специално по тези, за които става дума в представлението, има доста кръв... Спектакълът на Неда Соколовска не е реверанс към вкуса на „простолюдието“, а дискусионен политически театър – жилав и жизнен. И той те блъска силно, защото те засяга лично: понеже дори да не сме в чалгата, нали сме в България...", "date": "2018.10.17", "title": "Мутри и чалгаджийки се изповядват на сцената"}
{"url": "https://www.monitor.bg:443/bg/a/view/razsekreten-doklad-na-cru-hitler-bil-i-gej-147124", "text": "Лидерът на нацистска Германия Адолф Хитлер е имал садомазохистски наклонности и освен хетеросексуален, е бил и хомосексуално ориентиран. Това става ясно от разсекретен доклад на ЦРУ за живота на фюрера.   Докладът от 70 страници, съставен през 1943 г. от антрополога Хенри Филдъм за службите в САЩ, посочва разкази на Ернст Ханфщенгъл, близкък приятел на Хитлер през 20-те и 30-те години на XX век, който емигрира в САЩ. Освен садомазохизма, Хитлер особено харесвал своя бъдещ заместник Рудолф Хес, който бил хомосексуален и носил името \"Фройлайн Анна\", защото носил женски дрехи. Освен това Хитлер изпитвал естетическа наслада да наблюдава юноши, а като художник е живял в мъжки пансион, където възрастните мъже намирали утеха сред ласките на младежите, пише в доклада.  ", "date": "2018.10.17", "title": "Разсекретен доклад на ЦРУ: Хитлер бил и гей"}
{"url": "https://www.monitor.bg:443/bg/a/view/120-novi-linejki-za-speshnata-pomosht-147109", "text": "С нови 120 нови линейки ще се сдобие Спешната помощ. МЗ ще закупи возилата за нуждите на спешните центрове в цялата страна. Търгът за реаномобилите е обявен от здравния министър Кирил Ананиев преди броени дни, става ясно от електронната страница на Агенцията за обществените поръчки. За целта са заделени почти 18,7 млн. лв. с ДДС, или средно по около 155 хил. лв. за автомобил. Всички линейки трябва да бъдат с пълно медицинско оборудване и апаратура, които трябва да бъдат фабрично нови и без дефекти. Изрично се посочва, че те не бива да са ползвани дори за демонстрационни цели. Освен това колите, както и самата медицинска апаратура трябва да бъдат произведени не по-рано от една година от датата на доставката. Обществената поръчка поставя и изискването гаранционният срок на всяка от оборудваните линейки и медицинската техника да не е по-малък от 60 месеца, а за колите важи и изискването да са достигнали 250 000 километра, според това кое обстоятелство настъпи първо. Автомобилите трябва да са оборудвани с апаратура – мониторинг за дистанционно наблюдение на състоянието на пациента и за лечение още докато той е превозван до болницата. Всички линейки ще са с висока проходимост, за да могат да достигат и до труднодостъпни райони. 42 от тях трябва да могат да изкачват наклон от най-малко 25% и да обслужват пациенти и в най-отдалечените планински селища. Те ще струват над 6,5 млн. лв. За другите 78 автомобила за предвидени близо 12,2 млн. лв. с ДДС от бюджета на МЗ, като тяхното задвижване на колелата ще бъде 4x4. И за двата типа линейки изискването е минималната маса, включваща резерва от маса, необходим за медицинските, санитарните и техническите изделия, да е 225 кг. Това е трети поред опит за закупуване на нови линейки, след като предходните два конкурса се провалиха. Те бяха обжалвани от участници за пропуски в техническите задания и отменяни със заповед на министъра след решение на съда. Финансирането на доставката на новите 120 линейки ще се реализира по ОП „Региони в растеж“ и е част от мащабния проект за цялостно обновяване на автопарка на спешните центрове с общо 400 такива автомобила. Според проекта за цялото количество ще са нужни 163 млн. лв. с ДДС. Процедурата по него стартира в края на миналата година. В момента само 54 от близо 400-те линейки в автопарка на спешните центрове са по-нови, като те са доставени през 2016 година. В близо 1/3 от тях обаче няма апаратура. Така за да работят, лекарите са принудени да носят преносима техника със себе си.", "date": "2018.10.17", "title": "120 нови линейки за Спешната помощ"}
