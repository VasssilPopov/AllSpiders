{"url": "http://www.monitor.bg/a/view/67091-600-%D0%BB%D1%83%D0%BA%D1%81%D0%BE%D0%B7%D0%BD%D0%B8-%D0%BA%D1%8A%D1%89%D0%B8-%D0%B2-%D0%A0%D0%BE%D0%B4%D0%BE%D0%BF%D1%81%D0%BA%D0%B0%D1%82%D0%B0-%D1%8F%D0%BA%D0%B0-%D0%BF%D0%B5%D1%81%D1%82%D1%8F%D1%82-%D0%BE%D1%82-%D0%B4%D0%B0%D0%BD%D1%8A%D1%86%D0%B8/", "text": "Баровците им не са платили нито стотинка към хазната в община „Родопи”,  сградите им обитаеми, но не са въведени в експлоатация\n                    Баровци с адресна регистрация в пловдивската община „Родопи” хитруват и не плащат данъци за обитаемите си луксозни къщи. Проверка на местната власт из родопската яка установила, че 600 модерни сгради, повечето от които с басейни, нямат акт 16 и съответно – собствениците им не дължат нито лев за местни данъци и такси.\n\nОт администрацията на община „Родопи” са залепили съобщения по къщите, с които приканват тарикатите да изкарат акт 16. Това трябва да стане в определен срок, иначе законът предвижда санкции, когато строежи се ползват за жилищни нужди, уточни главният архитект на община „Родопи” Атанас Недевски. Палатите, които са вдигнали, дори не са във вилните зони на Белащица, Марково и Брестник, а са върху ниви с променен статут, казва той. По думите му ако собствениците на сградите не направят нужните стъпки, за да преминат през процедурата за акт 16, то кметът на общината има право да издаде заповед за спиране на тока и водата на тези къщи. Голям ефект от разлепените съобщения все още няма, тъй като баровците се оправдавали, че не живеели постоянно в имотите си в Родопската яка. Имали апартаменти и в Пловдив, а ходели в луксозните си къщи само, за да ги наглеждат. В същото време обаче някои от тях непрекъснато изразявали претенции към община „Родопи”, че към техните имоти няма изградена подходяща инфраструктура и казани за смет. През последните десетина години край селата в Родопската яка до Пловдив се наблюдава усилено застрояване с едно и многофамилни луксозни къщи. Повечето бизнесмени купували земеделски земи за по 20 до 40 евро на кв. метър и вдигали китни хасиенди. През миналата година били издадени 801 разрешителни за нови обекти от общинската администрация, повечето от които са за жилищни сгради. \n                    ", "date": "2018.01.30", "title": "600 луксозни къщи в Родопската яка пестят от данъци"}
{"url": "http://www.monitor.bg/a/view/20790-%D0%97%D0%B0%D0%BF%D0%BE%D1%87%D0%BD%D0%B0-%D0%BC%D0%B8%D0%B5%D0%BD%D0%B5%D1%82%D0%BE-%D0%BD%D0%B0-%D1%81%D0%BE%D1%84%D0%B8%D0%B9%D1%81%D0%BA%D0%B8%D1%82%D0%B5-%D1%83%D0%BB%D0%B8%D1%86%D0%B8-%D0%B7%D0%B0%D1%80%D0%B0%D0%B4%D0%B8-%D0%BC%D1%80%D1%8A%D1%81%D0%BD%D0%B8%D1%8F-%D0%B2%D1%8A%D0%B7%D0%B4%D1%83%D1%85/", "text": "\n                    Във връзка с днешната прогнозата за по-високи нива на фини прахови частици във въздуха от Столичната община започнаха механично метене и миене на улиците. Днес е чистено в районите „Слатина“, „Красна поляна“, „Красно село“ и „Надежда“. При механизираното метене се извършило и оросяване. Бул.“Асен Йорданов“ в „Слатина“ е почистен с маркуч. Поради повишаването на температурите дейностите продължават и в утрешния ден, като ще мие отново „Красно село“, „Красна поляна“ и „Надежда“.\n\nРегионалната инспекция по околна среда пък е извършила извънредни проверки на\nпунктове за вторични суровини и автосервизи за нерегламентирано изгаряне на\nотпадъци в районите \"Младост\" и \"Искър\". Съставен е акт за административно\nнарушение за липса на договор за предаване на генерираните отпадъци от\nгорива, на стойност 5 хил. лева. Проверяващите са написали и два фиша за нарушение на изискванията за поддържане на чистотата на прилежащата на обекта територия. „Фишовете са на стойнсот 50 лева. До сега са проверени общо 39 обекта на територията на София и са съставени 14 акта, 17 фиша. Проверките\nпродължават“, заявиха от Столичната община. В „Красна поляна“ продължава и събирането на стари гуми от домакинставата.\n\nВсички проверки и инициативи са част от мерките на общината срещу мръсния въздух.\n\n\n \n\n\n \n                    ", "date": "2018.01.30", "title": "Започна миенето на софийските улици заради мръсния въздух"}
{"url": "http://www.monitor.bg/a/view/45514-%D0%A2%D1%80%D1%8A%D0%B3%D0%BD%D0%B0-%D0%BC%D0%B0%D1%81%D0%BE%D0%B2%D0%BE-%D0%B8%D0%B7%D1%82%D1%80%D0%B5%D0%B1%D0%BB%D0%B5%D0%BD%D0%B8%D0%B5-%D0%BD%D0%B0-%D0%BF%D0%BB%D1%8A%D1%85%D0%BE%D0%B2%D0%B5%D1%82%D0%B5-%D0%B2%D1%8A%D0%B2-%D0%92%D0%B0%D1%80%D0%BD%D0%B0/", "text": "\n                    Общинското предприятие ДДД - „Дезинфекция, дезинсекция и дератизация“ започва масова зимно-пролетната дератизация на каналните шахти и дерета на територията на Община Варна. Тя включва залагане на родентициди в градската канлизация и в дупките на гризачите. Използват се препарати на антикоагулантна основа, които са със санитарно разрешително за пускане на пазара и информационен лист за безопасност. Третиранията ще се извършват при подходящи климатични условия и стриктно спазване на условията за безопасно приложение на биоцидитe, обясниха от ДДД. Процедурите по дератизацията ще се извършват по график в различните жилищни райони на Варна. В централния район „Одесос“ от 5 до 9 февруари ще се обработват общо 2 295 шахти, още 3 429 шахти в „Младост“ от 12 до 23 февруари, 1 857 шахти във „Владиславово“ от 26 февруари до 2 март , в „Аспарухово“ от 6 до 9 март - 1020 шахти и в район „Приморски“ - 2604 шахти, които ще се обработват в периода от 12 до 26 март. В кметствата Тополи, Каменар и Звездица от състава на варненската община, на 28 март ще бъдат обработени общо 134 шахти и 5 дка дерета. Още 611 дка дерета подлежат на обработка от 28 до 30 март, като в „Младост“ те са 283 дка, в „Приморски“ - 214 дка, във „Владиславово“ - 90 дка и в „Аспарухово“ - 24 дка.\n                    ", "date": "2018.01.30", "title": "Тръгна масово изтребление на плъховете във Варна"}
{"url": "http://www.monitor.bg/a/view/26249-%D0%98%D0%B7%D0%B1%D0%B8%D1%80%D0%B0%D1%82-%D0%BD%D0%BE%D0%B2-%D1%88%D0%B5%D1%84-%D0%BD%D0%B0-%D0%A1%D0%93%D0%A1-%D0%BD%D0%B0-20-%D1%84%D0%B5%D0%B2%D1%80%D1%83%D0%B0%D1%80%D0%B8/", "text": "\n                    Изборът на председател на Софийския градски съд ще бъде проведен на 20 февруари, реши единодушно с 10 гласа „за“ и нито един „против“ съдийската колегия на ВСС. СГС е без титулярен шеф от октомври 2017 година след внезапната оставка на Калоян Топалов.\n\nОт тогава съдът е с временно изпълняващ функциите председател - съдия Десислава Попколева. На заседанието си кадровиците на Темида гласуваха изготвените извънредни атестации на двамата кандидати за поста – съдиите от СГС Светлин Михайлов и Евгени Георгиев. Първоначално имаше и трети претендент – издигнатата от общото събрание на съда Величка Цанова, но тя оттегли кандидатурата си поради лични семейни причини. Според заключенията на атестациите на Светлин Михайлов и Евгени Георгиев те са получили най-високата оценка „много добра“. Михайлов има 99 точки, а Георгиев – 100. Разликата от една точка направи впечатление на члена на съдийската колегия Боян Новански. Той заяви, че Михайлов има повече решени дела и по-малко забавени. „Очевидно нещо не е наред с това точкуване, но аз ще гласувам и за двете атестации“, каза Новански. „Oбocнoвĸaтa нa тoчĸитe и oтдeлнитe пoĸaзaтeли e дocтa изчepпaтeлнa и е на екраните ви“, обясни колегата му Kpacимиp Шeĸepджиeв. Преди вота във ВСС на 20 февруари, СГС трябва да проведе свое общо събрание, на което да бъдат изслушани двамата кандидати.\n                    ", "date": "2018.01.30", "title": "Избират нов шеф на СГС на 20 февруари"}
{"url": "http://www.monitor.bg/a/view/71828-%D0%9C%D0%B0%D0%B9%D0%BA%D0%B0-%D0%B4%D0%B0%D0%B2%D0%B0-%D0%BF%D0%B8%D1%81%D0%BC%D0%B5%D0%BD-%D0%BE%D1%82%D1%87%D0%B5%D1%82-%D0%BD%D0%B0-%D0%B1%D0%B8%D0%B2%D1%88%D0%B8%D1%8F-%D1%81%D0%B8-%D0%BA%D0%B0%D0%BA-%D0%B5-%D0%B4%D0%B5%D1%82%D0%B5%D1%82%D0%BE-%D0%B8%D0%BC/", "text": "\n                    Майка се съгласи да информира писмено бившия си съпруг какво е здравословното състояние на детето им, какви са резултатите му в училище и за всичко важно, случило се в живота на общия им наследник. Писменият отчет е част от споразумението, което са постигнали двамата родители при развода си по взаимно съгласие. Гражданският им брак е прекратен с решение на Районния съд в Русе.\n\nЖената, на която са предоставени родителските права, трябва да пише обяснения най-малко на шест месеца и то при условие че събитията си текат в нормалния ритъм. Но при злополука, тежки заболявания на детето или смяна на местоживеенето, майката трябва незабавно да уведоми бившия си съпруг.\n\nКъм споразумението за тази не често срещана комуникация между разделили се родители е прибавен и текст, че бащата има право извън уговорения режим за срещи с детето да комуникира с него по скайп или по телефона.\n\nБракоразводни адвокати коментират, че в конкретния случай личните отношения между родителите и детето са уредени по много педантичен начин, може би защото бащата живее и в друга страна. И се питат как биха изглеждали писмените обяснения на майката.\n                    ", "date": "2018.01.30", "title": "Майка дава писмен отчет на бившия си как е детето им"}
{"url": "http://www.monitor.bg/a/view/8500-%D0%9F%D1%80%D0%BE%D1%84%D0%B5%D1%81%D0%BE%D1%80%D1%81%D0%BA%D0%BE-%D1%81%D0%B5%D0%BB%D0%BE-%D0%B8%D0%B7%D0%B1%D0%B8%D1%80%D0%B0-%D0%B7%D0%B0-15%D0%B8-%D0%BF%D1%8A%D1%82-%D0%A6%D0%B0%D1%80-%D0%A2%D1%80%D0%B8%D1%84%D0%BE/", "text": "\n                    За петнадесети път старозагорското село Малка Верея, по-известно като професорското заради множеството университетски преподаватели, които имат вили там и постоянна регистрация ще избира на 1 февруари своя си Цар Трифон.\n\nНа два пъти досега през години носители на почетната титла са били професорите Светлин Танчев и Иван Станков, изкарали по два ректорски мандата в Тракийския университет, а първия и един  градоначалнически  в Стара Загора, за настоящия празник се очаква минимум двама да бъдат претендентите, коментира кметът Дончо Брайков. Той припомни, че всеки един от кандидатите наддава в бакъри с вино собствено производство. Право да участват имат както 398-те жители с постоянен адрес, така и близо 600-те с временен. Те обаче ще трябва да удостоверят че лично се грижат за поне една асма във вилния си имот.\n\nЛозята в Малка Верея са около 300 дка: основно десертни сортове, има памид, димят, верея, но има и по-нови и екзотични. Трапезата, около която заседава „журито“ се осигурява от миналогодишния избраник,кесията си за деня на свети Трифон ще развърже строителният предприемач Ангел Бабанов, чийто син Боян също е носил лозовата корона преди време . Докато журито взема решението ще върви дегустацията на различните вина.\n\nВсеки е добре дошъл на празника на селото и на зарязването, може да имаме сравнително малко лозя, но винаги сме намирали хубаво вино за добри гости, коментира кметът Брайков, който очаква сред зарезанците да бъдат поне няколко народни представители и цялото старозагорско кметско войнство. Той се надява през пролетта да ъбде подновено и строителството на черквата, която има за свой патрон безносия светия и чийто основи бяха залети преди две години. За довършването на грубия строеж били потребни около 130 000 лв, м.г. от дирекцията  по вероизповеданията отпуснали известна сума.\n                    ", "date": "2018.01.30", "title": "Професорско село избира за 15-и път Цар Трифон"}
{"url": "http://www.monitor.bg/a/view/80293-%D0%94%D0%B5%D0%BB%D1%8F%D0%BD-%D0%94%D0%BE%D0%B1%D1%80%D0%B5%D0%B2-%D0%BE%D1%81%D1%82%D0%B0%D0%B2%D0%B0-%D0%B4%D0%B5%D0%BF%D1%83%D1%82%D0%B0%D1%82-%D0%BF%D0%BE%D0%B8%D1%81%D0%BA%D0%B0-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BD%D0%B0-%D0%95%D0%BB%D0%B5%D0%BD%D0%B0-%D0%99%D0%BE%D0%BD%D1%87%D0%B5%D0%B2%D0%B0/", "text": "\n                    Депутатът от ГЕРБ Делян Добрев остава в парламента. Това стана ясно от думите на шефа на правната комисия в НС Данаил Кирилов от ГЕРБ.\n\nПовод се оказа последното решение на Конституционния съд, с което се казва, че парламентът не е трябвало да отхвърля оставката на Добрев в края на миналата година. Мотивът е, че след като депутатът сам е подал заявление, парламентът не може да откаже да я приеме. Решението на Конституционния съд е подписано с особено мнение от петима от общо 11 магистрати. В решението си, съдиите изрично са посочили - то не засяга статута на Добрев, като народен представител. Въпреки това БСП на свой ред поискаха Добрев отново да внесе оставката си и тя отново да се прегласува. Произнасянето на КС е именно след искане на БСП. \n\nКирилов обясни, че в конституцията предвижда именно НС да обсъжда и произнася по оставката на депутатите и те именно това са направили. По думите му Добрев подал „оставка на достойнството“ и да защити името си. Това се случило по време на дебатите и волята на Добрев не била за оставка и именно затова по-късно я е оттеглил.\n\nКирилов даде да се разбере, че не са нарушили правото на свободна воля на Добрев и даде пример от 2013 година по време на 42-то НС. Тогава депутат от ГЕРБ – Иван Портних, е избран за кмет на Варна. Тогава обаче мнозинството не го освобождава и дори се налага трето гласуване. „В онзи казус имаше насилие над волята на народния представител за ралиак от сегашния случай“, каза Кирилов.\n\nТой определи твърденията на БСП, че има незачитане на закона и конституционните норми за „спекулативни“ и „пресилени“. В тази сложна ситуация и НС и парламентарната група на ГЕБР действахме в максимална степен законосъобразо и конституционосъобразно.\n\n \n\nНа свой ред Добрев обяви, че с документи е доказал, че Елена Йончева лъже и „балонът, който тя надуваше се спука“. Изтеглил оставката си не само заради решението на ПГ на ГЕРБ, но и заради подкрепата, която получил от обществото. На свой ред задал няколко въпроса към Йончева, но тя вече седмица мълчи. За това следващият му въпрос е дали Йончева ще подаде оставката си, след като не може да отговори на въпросите му. \"Миналата седмица зададох въпроси към Елена Йончева - участва ли в съдружие с офшорна фирма, 50 на 50, в която нейната фирма е подала 5 хил. лева, а офшорката е превела 315 хил. лева\", каза той. \"Кое лице е пълномощник на тази офшорка, Зорница Блъскова ли е? Тя има ли съдружие с Георги Георгиев във фирма, която според доклади е източила 42 млн. лева от КТБ?\", припомни въпросите си Добрев.  \n                    ", "date": "2018.01.30", "title": "Делян Добрев остава депутат, поиска оставката на Елена Йончева"}
{"url": "http://www.monitor.bg/a/view/1035-%D0%95%D0%BB%D0%B5%D0%BA%D1%82%D1%80%D0%BE%D0%BD%D0%BD%D0%B8%D1%82%D0%B5-%D1%82%D0%B0%D0%B1%D0%BB%D0%B0-%D0%B8%D0%BD%D1%84%D0%BE%D1%80%D0%BC%D0%B8%D1%80%D0%B0%D1%82-%D0%B7%D0%B0-%D0%BF%D1%80%D0%BE%D0%B4%D0%B0%D0%B6%D0%B1%D0%B0%D1%82%D0%B0-%D0%BD%D0%B0-%D0%B7%D0%B5%D0%BB%D0%B5%D0%BD-%D0%B1%D0%B8%D0%BB%D0%B5%D1%82/", "text": "Хората с абонаментни карти не са ощетени от новия документ, категорични от Столичната община\n                    На електронните табла по спирките в София да се изписва продажбата на зелен билет. Тази информационна мярка обмислят от Центъра за градска мобилност. За първи път зелен билет на стойност 1 лв. на ден за целия градски транспорт бе пуснат в неделя. Столичани веднага успяха да се информират чрез социалните мрежи и медиите, заявиха от ЦГМ пред „Монитор“. В почивния ден са били продадени между общо 30 217 зелени билета в София. На касите на Център за градска мобилност са продадени 2000 билета повече в сравнение с предишната неделя от месеца. От касите на метрото са продадени 13 500 зелени билета. Със зелен билет в метрото са се возили 23 хил. души. Общо в метрото са се возили 118 хил. пътници, което ев сравнение с 21-и януари 2018г.На пунктовете за продажба на превозни документи касиерите трябва да информират, ако зеленият билет е в сила. Новият документ е част от мерките за борбата с мръсния въздух, който Столичният общински съвет прие окончателно миналата седмица. В тях е заложено продажбата на зелен билет да се осъществява при замърсяване на въздуха от 200 микрограма на куб. м фини прахови частици в два последователни дни. От общинската администрация обаче могат да решават да пускат различни мерки по тяхна преценка. Относно критиките, че зеленият билет ощетява хората с абонаменти карти, от общината припомнят, че цената им не е вдигана, а годишната карта за целия градски транспорт е 365 лв., което е точно 1 лв. на ден.на въздуха става ясно вечерно време и може да се следи на сайта на общината. Прогнозите се правят след анализ на данните от сензорите на Министерството на околната среда и водите, които следят ежечасно обстановката. Отделно Столичната община има разработена система и с БАН, която прогнозира на база климатичните прогнози. Когато се съпоставят тези две прогнози, се взема съответното решение за активиране на отделните мерки. От „Московска“ 33 разработват и мобилно приложение, чрез което хората също ще могат да следят прогнозирано замърсяване. При леко замърсяване на въздуха първите мерки, които ще се прилагат, са: общината ще призовава гражданите да използват градски транспорт, както и допълнително оросяване и чистене на улиците. Такъв призив бе отправен миналата седмица, когато за деня средно бяха продадени повече около 4-5 хиляди еднократни карти за пътуване.\n                    ", "date": "2018.01.30", "title": "Електронните табла ще казват за зеления билет"}
{"url": "http://www.monitor.bg/a/view/23920-%D0%9E%D1%81%D0%B8%D0%B3%D1%83%D1%80%D0%B5%D0%BD%D0%B8-%D1%81%D0%B0-20-%D0%BC%D0%BB%D0%BD-%D0%BB%D0%B5%D0%B2%D0%B0-%D0%B7%D0%B0-%D0%B4%D1%80%D0%B0%D0%B3%D0%B8%D1%80%D0%B0%D1%89%D0%B0-%D1%82%D0%B5%D1%85%D0%BD%D0%B8%D0%BA%D0%B0-%D0%B7%D0%B0-%D1%80%D0%B5%D0%BA%D0%B0-%D0%94%D1%83%D0%BD%D0%B0%D0%B2/", "text": "\n                    Мултифункционална техника за драгиране на река Дунав ще бъде закупупена по проект, финансиран по ОП „Транспорт и транспортна инфраструктура”.\n\nПредвидените доставки включват закупуване на драга, тръби за транспортиране на наноси, шалан, понтон и маневрен кораб на обща стойност 20 млн. лв., съобщиха от Министерство на транспорта.\n\nС новите драгажни съоръжения ИА „Проучване и поддържане на река Дунав“ ще гарантира целогодишно използване на плавателния път на реката и ще изпълнява ефективно поетите ангажименти за поддръжка на фарватера в българския участък. С проекта ще се постигне по-лесен достъп до речните пристанища, повишена безопасност на корабоплаването и увеличаване на товаропотоците, предвиждат от транспортното министерство.\n\nДнес в Русе ще бъде доставен и новият катер за хидрографски измервания, закупен със средства от Механизма за свързване на Европа. С него Агенцията ще събира точна информация за промените, настъпващи в критичните участъци на реката. По този начин ще се оптимизира траекторията на корабоплавателния път и ще се създадат по-добри условия за транспортиране на стоки и пътници по реката.\n\nДо края на годината се предвижда да бъде доставен и съвременен кораб, с който ще се маркира плавателния път на реката. Той ще подпомага работата на единствения кораб, изпълняващ тази функция в момента в целия български участък.\n                    ", "date": "2018.01.30", "title": "Осигурени са 20 млн. лева за драгираща техника за река Дунав"}
{"url": "http://www.monitor.bg/a/view/23737-%D0%A2%D1%80%D0%B8%D0%BC%D0%B0-%D1%81%D0%B0-%D0%B7%D0%B0%D0%B4%D1%8A%D1%80%D0%B6%D0%B0%D0%BD%D0%B8-%D0%B7%D0%B0-%D1%82%D1%80%D0%B0%D0%B3%D0%B5%D0%B4%D0%B8%D1%8F%D1%82%D0%B0-%D1%81-3%D0%B3%D0%BE%D0%B4%D0%B8%D1%88%D0%BD%D0%B8%D1%8F-%D0%A2%D0%BE%D1%88%D0%BA%D0%BE-%D1%83%D0%B1%D0%B8%D1%82-%D0%BE%D1%82-%D0%BF%D0%B8%D1%82%D0%B1%D1%83%D0%BB/", "text": "\n                    Трима са задържани в пазарджишката полиция за нещастния инцидент с 3-годишния Тошко, който бе убит от питбул в къща в ромската махала в село Мокрище. Това са лелята на момченцето-Атанаска А., на 21 г., която се води собственик на кучето, съпругът й Димитър М., на 35 г. и бащата на Тошко-Стефан С., на 43 г.Майката на починалото момченце- Рени, която работи в Германия, тази сутрин се е прибрала по спешност, след като й се обадили след трагедията с единствената й рожба. Кучето продължаваше да стои вързано в двора в къщата на Атанаска и Димитър, а роднини и близки влязоха в словесна престрелка чия е вината за нелепата смърт на 3-годишния Тошко. Според шефа на Областната дирекция по безопасност на храните в Пазарджик д-р Петко Митев не е опасно кучето да остане в двора, тъй като то е вързано. Предстоят следствени действия по отношение на неговата агресивност и ще се реши съдбата му. Засега е отпаднал вариантът кучето да бъде приспано с инжекция. \n\n\n                    ", "date": "2018.01.30", "title": "Трима в ареста за убитото от питбул хлапе"}
{"url": "http://www.monitor.bg/a/view/5707-%D0%A1%D1%83%D1%80%D0%B2%D0%B0-%D0%BC%D0%BE%D0%B6%D0%B5-%D0%B4%D0%B0-%D0%BA%D0%BE%D0%BD%D0%BA%D1%83%D1%80%D0%B8%D1%80%D0%B0-%D1%84%D0%B5%D1%81%D1%82%D0%B8%D0%B2%D0%B0%D0%BB%D0%B8-%D0%B2%D1%8A%D0%B2-%D0%A4%D1%80%D0%B0%D0%BD%D1%86%D0%B8%D1%8F-%D0%B8-%D0%92%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F/", "text": "80 000 чужденци идват на ски и сноуборд  у нас   * Културният туризъм ни превръща в целогодишна дестинация\n                    \n\n- Фестивалът „Сурва“ събра 7500 участници и показа, че спокойно може да се конкурира с купата по сноуборд в Банско, която за същото време събра 4500 посетители. Изводът е, че трябва да развиваме подобни инициативи, за да се превърнем в дестинация за целогодишен културен туризъм. Ако си спомняте преди години този фестивал започна доста скромно като инициатива, никой не е очаквал, че ще се превърне в такава грандиозна проява. Смело можем да заявим, че е световна атракция.\n\n- Причината е, че използваме традиционен продукт, което е ключово за развитието на туризма в постмодерните времена. Видяхме, че изкуствено наложените прояви не са печеливши. Важното е да са автентични. Фестивалът „Сурва“ е доказателство, че когато имаме традиционен продукт в традиционна среда, няма нищо по-добро от това.\n\n- Можем да се конкурираме с подобни традиционни продукти в други дестинации. Затова „Сурва“ членува в световната организация на традиционните фестивали. Там се обменя информация за различни фестивали, какво предлагат те. Така че можем да сравняваме „Сурва“ с големи фестивали във Франция, Швейцария, Великобритания и др.\n\n- Можем да кажем, че 2017 година беше година на културния туризъм в градска историческа среда. И този феномен стана възможен благодарение на нискотарифните авиокомпании, които доведоха над 1,1 милиона туристи допълнително у нас. Така че увеличението в параметър туризъм не се дължи на 2-процентното увеличение в частта летен морски туризъм, а на увеличението на културен туризъм в градска историческа среда. Ако се развиваме в тази посока, можем да имаме туристи и в месеците януари, февруари, март и април, както октомври и ноември, каквито не сме имали досега. А и през самия летен сезон ще имаме туристи, които ще идват у нас не с цел море, а заради културен туризъм.\n\n\n\n- Бих казал, че зимният туристически сезон върви напълно нормално. Започна много силно по коледните и новогодишните празници. В началото на годината поради липсата на сняг имаше спад близо от 30% по отношение на записванията. Сега обаче условията показват, че ще изпълним очакванията си и ще има около 80 000 посещения на чужденци у нас с цел ски и сноуборд туризъм. За целия период до април прогнозите са за 1,7 милиона чужденци, които ще посетят страната ни, като най-големият дял ще е свързан отново с културен туризъм в градска историческа среда и деловия туризъм заради председателството ни.\n\n\n\n- Като цяло 2018 година се очертава отново да е много успешна. Причината е, че тази година имаме европейско председателство, което направи една безпрецедентна реклама на България. Всеки ден около 100 европейски издания споменават България. Трябва да отчетем положителните отзиви в чуждата преса. В същото време интерес към започналите международни изложения показват 14% ръст на интереса към България. Все още не са реализирани като записвания, но се очаква да бъдат потвърдени до края на месец май.\n\n\n\n- Така е. Но знаете, че договори за легловата база се сключват една година по-рано, а продажбите се извършват по-късно. Така че говорим по-скоро за нагласи и интерес към страната ни, отколкото за реализирани продажби. Така че това, че имаме тези договори, не означава, че нещата ще се случат. Това ще можем да кажем през септември.\n\n\n\n- Най-много са от съседни дестинации - Румъния и Гърция, които са над милион посещения годишно. Но като продължителност на престоя непобедими са германците, които реализират около 800 пътувания годишно с престой от 7,3 дни. В същото време изключително важни са туристите от Русия, които са около 560 000 годишно, от Великобритания - 220 000 годишно.\n\n\n\n- Няма кой да замени българския турист. Прави впечатление, че българинът вече пътува доста по-често, но за по-кратко. Засилиха се уикенд пътуванията. От началото на годината имаме над 1 милион пътувания на сънародници. Общо взето, българите са 2,5 пъти повече от чужденците, които посещават страната ни.\n\n- През зимата най вече балнео, спа и улнес курортите в цялата страна. Говорим за Велинград, Хисаря, Поморие, Сандански, Девин, които предлагат топли минерални води. Също така предпочитан е ски туризмът, както и пътувания с цел културен туризъм.\n\n\n\n- Очертава се това да е перманентен проблем. Заплатите на мениджърите достигнаха 4000 лева, а тези на персонала в хотели, които предлагат услуги 4 и 5 звезди, надхвърлят 1100 лева. Така че туризмът се бори с въпроса за кадрите в две направления - с увеличаване на заплащането и с преминаването към целогодишна работа и заплащане. Тези три месеца се оказаха грешна икономическа стратегия, която доведе до нискобюджетен продукт, който не може да гарантира устойчивост. Това се вижда и в зимния туризъм. Част от проблемите на Банско са генерирани от ниска заетост на легловата база. При близо 22 000 легла заетостта е 4500 посетители.\n\n \n\n \n\n\n\n\n\n \n\n \n                    ", "date": "2018.01.30", "title": "„Сурва“ може да конкурира фестивали във Франция и Великобритания"}
{"url": "http://www.monitor.bg/a/view/80785-%D0%A1%D0%90%D0%A9-%D1%81%D0%B5-%D0%BE%D1%82%D0%BA%D0%B0%D0%B7%D0%B0%D1%85%D0%B0-%D0%BE%D1%82-%D1%81%D0%B0%D0%BD%D0%BA%D1%86%D0%B8%D0%B8-%D1%81%D1%80%D0%B5%D1%89%D1%83-%D0%A0%D1%83%D1%81%D0%B8%D1%8F/", "text": "\n                    Администрацията на САЩ се отказа от нови мегасанкции срещу Русия, предаде Ройтерс. Официален Вашингтон смята, че може и да не се стигне до въвеждането на новите едностранни санкции срещу руския военно-промишлен комплекс. Това съобщи в понеделник говорителката на Държавния департамент Хедър Науърт. „Днес информирахме Конгреса, че този закон (Законът за противодействие на противниците на Америка посредством санкции, CAATSA) и неговото прилагане съдържа руски военни продажби. Вярваме, че след влизането му в сила чуждите правителства ще се откажат от планираните или обявени покупки на военно оборудване от Русия за няколко милиарда долара \", каза Науърт. „От тази гледна точка, ако законът проработи, по-късно въвеждането на санкции срещу конкретни организации или лица може и да не се наложи, защото законодателството вече ще е послужило като възпиращо средство\", заключи тя.В понеделник американското Министерство на финансите беше задължено да представи през Конгреса т.нар. „Кремълски списък“ - списък с длъжностните лица, политици и големи бизнесмени, заедно с анализ на връзките им с руската власт. Списъкът представлява част от т.нар. Закон за противодействие на противниците на Америка посредством санкции (CAATSA). От американското финансово ведомство подчертават обаче, че за момента имената от \"Кремълския списък\" не са застрашени от никакви финансови или други ограничения, както и че сделките им с американците ще останат непокътнати.В “Кремълския списък” бяха имената на 114 държавни служители и ръководители на държавни компании, както и 96 олигарси. Позовавайки се на копие от документа, руските агенции коментираха, че след политическите фигури в списъка са министър-председателят на Русия Дмитрий Медведев, министърът на транспорта Максим Соколов, министърът на финансите Антон Силуанов, министърът на енергетиката Александр Новак, както и на природните ресурси и екологията Сергей Донской. Освен тях в списъка влизат и други важни правителствени фигури като вицепремиера Игор Шувалов, ръководителя на правителствения апарат Сергей Приходько, както и вицепремиерите Александър Хлопонин, Виталий Мутко, Аркадий Дворкович, Олга Голодец, Дмитрий Козак и Дмитрий Рогозин. Едни от най-големите имена в авиацонната индустрия - Юрий Слюсар (президент на „Обединената авиостроителна корпорация“) и Виталий Савелев (генерален директор на най-големия руски авиопревозвач „Аерофлот“) също фигурират, заедно с президента на „Руските железопътни линии“ Олег Белозеров. Сред олигарсите са най-богатият човек в цяла Русия и съсобственик на множество крупни металургични предприятия Алишер Усманов, нефтеният магнат Роман Абрамович, бившият руски сенатор Сулейман Керимов, създателят на \"Лаборатория Касперски\" Евгений Касперский, ръководителят на най-голямата руска банка „Алфа Банк“ Петр Авен и управителят на управляващата компания „Интеррос“ Владимир Потанин. Към техните имена са и тези на бизнесмени от руския петролен отрасъл като шефа на „Газпром“ Алексей Милер, ръководителя на „Лукойл“ Вагит Алекперов и вицепрезидента на компанията Леонид Федун, главата на „Русснефт“ Михаил Гуцериев заедно със сина си Саид Салам, както и други.В Москва сравниха подготвения от Вашингтон списък с близките до руския президент Владимир Путин чиновници и бизнесмени с телефонен указател, съобщи кореспондентът на „Монитор“ в Москва Мила Кудрина. „Представеният доклад, и най-вече неговата „политическа част“, създава устойчивото усещане, че американските спецслужби са се отчаяли да намерят доказуем компромат на руските чиновници и просто са преписали кремълския телефонен указател“, констатира председателят на Комитета по международна политика на Федералното събрание Константин Косачов. По думите му, това показва „пълната безпомощност на американците в опитите им да докажат пред света съществуването на руска заплаха“. Кметът на Москва Сергей Собянин е убеден, че „Кремълският доклад“ ще има обратен на ефекта, който очакват авторите му.Руският президент Владимир Путин, който междувременно стана първият в родината си, който представи в ЦИК необходимите подписи в негова подкрепа като кандидат в изборите за държавен глава през март, също реагира. Той се пошегува, че е обиден, че не фигурира в списъка и го окачестви като \"неприятелски акт\", но подчерта, че засега Москва ще се въздържи от ответни мерки.\"Очаквахме този списък и няма да крия, бяхме готови да предприемем съответните стъпки, при това сериозни, които биха свели отношенията ни съвсем до нулата. Засега обаче ще се въздържим от тези стъпки\", заяви Путин на среща с представители на щаба си за президентските избори през март.Руският премиер Дмитрий Медведев също шеговито коментира, ако някой министър го няма в списъка, това е повод той да се оттегли.\n                    ", "date": "2018.01.30", "title": "САЩ дадоха заден на мегасанкциите срещу Русия "}
{"url": "http://www.monitor.bg/a/view/74378-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-30-%D1%8F%D0%BD%D1%83%D0%B0%D1%80%D0%B8-%D0%B2%D1%82%D0%BE%D1%80%D0%BD%D0%B8%D0%BA/", "text": "\n                    Труден ден за родените около 15 април. Добре е да се движите в екип, да действате съвместно с близки, колеги и приятели. Самостоятелните ви действия може да се окажат ненавременни и неточни. Не предприемайте необмислени начинания. От различни страни ще ви провокират към една или друга инициатива и личен избор. Спазвайте правилата при работа с електроуреди. Трудно ще съвместите семейните и професионални отношения. Вечерта ще получите изгодно предложение. Може да влезете в нова среда.Работа-4Пари-4Любов-5Късмет-4Здраве-4 Не пропускайте този ден, тръбачът съдба ни събира с подходящите хора на подходящото място. Добре е да се работи в екип, да се стартира семеен бизнес и съвместна партньорска инициатива. Намерете време за всичко и за всеки, който ви е близък, който има нужда и изисква нещо от вас. Очертават се взаимни компромиси и взимане на важно решение по отношение на имотни и наследствени дела. Нищо важно не планирайте за утре, когато конкуренцията ще е убийствена и никой на никого няма да направи компромис.Работа-5Пари-5Любов-5Късмет-5Здраве-4 Ден с огромна сила за взаимни професионални, творчески и политически решения. Добре е да се работи в екип, да не се взимат еднолични решения, да се върви към обединение на сили и интереси и към постигането на консенсус по важните въпроси на деня. Такъв благоприятен ден може да чакате цял месец. Всичко предприето ще тръгне добре и ще донесе полза за всички. Ще се разберете и с конкуренцията по въпроси, за които до момента сте били на противоположни мнения. Пълнолунието ще напълни потребителската ви кошница.Работа-6Пари-6Любов-6Късмет-5Здраве-5 Този ден ще сложи край на мъчителен период от живота ви. Нещата може да станат и по болезнен начин, но в следващите дни ще усетите промяната и ще започнете да дишате по-леко. Обединете интересите си с роднини, колеги и приятели за постигане на една обща цел. Изключете от екипа си тези, които не работят, пречат или активно вредят на всички. Приемете нови членове, на които да разчитате в бъдеще. И в личен план този ден носи болезнени раздели, след които и двете страни ще си отдъхнат и ще си дадат нов шанс.Работа-5Пари-5Любов-5Късмет-4Здраве-4 Един изключително важен ден за бъдещето ви. Обедините сили и интереси с качествени хора. Утре ще имате тежки битки, ще ви захапе конкуренцията, ще се случват събития, които ще изискват максимална защита и сплотеност на действията. Днес е от значение да сформирате защитно ядро, да се подготвите с документи, средства и с изказвания за предстоящите в следващите дни тежки преговори и удари на съдбата. Не е момента да разчитате само на лъвската си сила, нужен е и колективен ум за справяне с обстоятествата.Работа-5Пари-5Любов-4Късмет-5Здраве-4 Ден за нови творчески инициативи и реализиране на отдавна планирани проекти и дейности. Активизирайте се максимално, търсете съюзници и съмишленици, сформирайте или влезте в нова група по интереси. Всеки разговор ще е полезен, ще научавате важни неща и може да получите подкрепа от неочаквно място. Тази вечер не оставайте сами. В деня преди пълнолунието меланхолията е убийствена и често се посяга към алкохола или нещо друго, което сме си забранили. Този ден е проверка за приятелските връзки.Работа-5Пари-5Любов-4Късмет-5Здраве-4 Не се впускайте неподготвени в рискови дела. Днес е от особено значение някой да те държи за ръка, друг да те ръководи в дейноста, а трети да те обича и приласкае. Родените около 15 октомври може да попаднат в рискова ситуация. Денят е благоприятен за нови начинания, стига да имате силно и надеждно рамо, на което да се опрете. Самостоятелните ви инициативи може да ви докарат доста главоболия и проблеми. Сондирайте мнение с партньорите си и обсъдете с близките всичко, което смятате да предприемете.Работа-4Пари-5Любов-6Късмет-4Здраве-4 Един благословен за амбициите ви ден. Ще привлечете съмишленици, ще получите кредит на доверие от колектива и колегите, с които работите. И семейството ще ви подкрепи в посоката, която е важна за бъдещето ви. Проблемите може да дойдат от неравностойните ви любовни връзки. Мислете делово, не се разсейвайте с ограбващи емоции. Утре ви чака тежък ден, в който съдбата ще ви наложи наказания и забрани. Но днес имате сила за полет на фантазията, на мисълта и на активните творчески дела. Действайте изпреварващо.Работа-5Пари-5Любов-4Късмет-5Здраве-5 Този ден ще определи нови посоки, ще отвори нови хоризонти за семейството и за екипа, в който работите. Препоръчват се съвместни инициативи. Не се опитвайте сами да пробиете стената. Сега е момента да сключите нови договори, да влезете в нова среда, да намерите съюзници и съмишленици за работата и дейноста, която смятате да вършите и развивате. Всичко предприето с общи усилия ще тръгне добре и ще набира скорост в бъдеще. Не си позволявайте да изпадате в униние и меланхолия. Обадате се на приятел, ако сте в нужда.Работа-6Пари-5Любов-5Късмет-5Здраве-5 Родените в третата декада ще трябва да се помолят, да спечелят някого за обща работа и съюз и много внимателно да преценяват ходовете си. Денят ви засипва с неувереност, с тежки емоции и меланхолични състояния, които може да ви накарат да посегнете към чашката или към друг забранен плод. Не нарушавайте точно днес думата, която сте дали. Препоръчително е да се съветвате и да работите в екип с колеги и със семейството си. Не си и помисляйте за каскадьорски изпълнения и не помайте излишни рискове към непознати хора.Работа-5Пари-4Любов-5Късмет-4Здраве-4 И за вас се вижда светлина в тунела от грижи и неприятности. Ще ви подкрепят приятели, ще почувствате определена близост и съпричастност дори и към непознати. Проблемът е, че близките ви действат разпокъсано и неорганизирано, а това ви носи конфликти и болка. Днес от особено значение е да се сплотяват редиците, да не се действа самостоятелно и да се търсят пътища за обединяване на сили, ресурси и интереси. Който го постигне ще се радва на успехи и защити в бъдеще и на щастие в любовта. Утре ви чака тежък ден.Работа-5Пари-6Любов-6Късмет-5Здраве-4 Един прекрасен рибешки ден, особено ако плувате в пасаж, ако се държите един за друг, ако подкрепяте колегите, близките и децата. Който се отдели от стадото ще пострада, ще изложи себе си и околните на рискови ситуации. Планирайте подписване на съвместни договори. Обединете се с единомишленици в името на обща кауза и цел. Утре ще властват големите хищници. Нищо няма да ви се даде даром, ще бъдете подложени на стресови изисквания и нападки. Но днес всяка цел е лесно достижима и любовта е на една ръка разстояние.Работа-5Пари-5Любов-5Късмет-5Здраве-5 Личната ви година е шестица и дано тя ви донесе шестица от тотото на живота. Някой ще дочака придобивка, а друг ще поеме един ревящ пакет в прегръдките си. 6 е числото на Венера, на хармонията и вътрешния ред, така че имате шанс да подредите живота си и да плинирате преход в нова среда, на ново място и към нова работа през 2019г.Родените днес могат и знаят как да постигнат много. Ще привличат след себе си съмишленици и последователи, ще бъдат организатори и инициатори на промените, които отдавна чакаме. Приливната вълна на пълнолунието ще донесе пик на раждания. Проблемите ще са повече за родените в утрешния ден, когато ще имаме лунно затъмнение.Заченатите днес ще поддържат някаква особена връзка със света на душите и с предците си. В критични моменти ще получават помощ, която не се дава на всеки.\n\n\n                    ", "date": "2018.01.30", "title": "Хороскоп за 30 януари, вторник"}
{"url": "http://www.monitor.bg/a/view/28588-%D0%9F%D0%B5%D0%B5%D0%BC-%D0%B2-%D0%BF%D1%8A%D1%80%D0%B2%D0%B8%D1%8F-%D0%BF%D0%BE%D0%BB%D1%83%D1%84%D0%B8%D0%BD%D0%BB-%D0%BD%D0%B0-%D0%95%D0%B2%D1%80%D0%BE%D0%B2%D0%B8%D0%B7%D0%B8%D1%8F/", "text": "\n                    Българският представител на тазгодишната „Евровизия“ ще брани музикалната ни чест още на първите полуфинали. На церемония две от водещите Филомена Каутела и Силвия Алберто изтеглиха жребий, който отреди, че ще мерим вокални сили с още 15 държави на 8 май. Другите страни, които ще излязат на сцената тогава, са Беларус, Литва, Албания, Чехия, Белгия, Исландия, Азербайджан, Израел, Естония, Швейцария, Финландия, Австрия, Ирландия, Армения, Кипър, Хърватия, Гърция и Македония. По време на концерта ще могат да гласуват зрители от Великобритания, Испания и Португалия. По традиция, десет държави от всеки полуфинал ще продължат напред към Големия концерт на 12 май.След като отнесе критики за избора си на трима мъже за водещи миналата година, „Евровизия“ ще се реваншира с постоянното присъствие на четири дами на сцената. Ролята на домакини на събитието в Лисабон ще заемат актрисите Даниела Руа, Филомена Каутела, Силвия Алберто и Катарина Фуртадо. На 12 март ще стане ясно кой ще е българският представител на най-значимото музикално състезание на Стария континент.\n\n\n                    ", "date": "2018.01.30", "title": "Пеем в първия полуфинaл на „Евровизия“"}
{"url": "http://www.monitor.bg/a/view/50326-%D0%9C%D0%B8%D1%81%D0%BA%D0%B0-%D0%BF%D1%80%D0%B8%D1%81%D1%82%D0%B0%D0%BD%D0%B0-%D0%BD%D0%B0-%D0%B2%D0%BE%D0%BB%D0%B5%D0%B9%D0%B1%D0%BE%D0%BB%D0%B5%D0%BD-%D0%B0%D1%81/", "text": "Красавицата била майсторка в кухнята\n                    Волейболният национал Добромир Димитров най-после получи заветното „Да“ от своята любима - Мис България 2013 Нанси Карабойчева. Добри предложи брак на избраницата си преди месец, но тя едва сега се осмели да сподели това публично, защото дълго не можела да осъзнае какво й се случва, съобщи Bgvolleyball.com.„Преди месец (на 27-ми) казах „ДА“ на най-прекрасния мъж - Dobromir Dimitrov Dimitrov. Мина вече достатъчно време, за да го осъзная.. и да мога да го споделя.Благодаря ти, Банче, че ме подкрепяш винаги, дори когато не вярвам в себе си, че ме окуражаваш, когато се колебая, че ме слушаш, когато и сама не се чувам.. и най-вече, че ме обичаш, дори когато аз не се харесвам, благодаря!!!Обичам те!“, написа чаровната Нанси в профила си във Фейсбук като пусна и снимка на годежния пръстен.Феновете и приятелите на Нанси веднага започнаха да й честитят и да пожелават дълъг и щастлив семеен живот на двойката.Нанси Карабойчева и Добромир Димитров се запознават преди около 7 години във волейболната зала. Тогава Нанси все още тренирала волейбол.Двамата живяха известно време заедно в Перуджа, докато Димитров играеше за местния тим. В момента разпределителят защитава цветовете на румънския „Волей Мунисипал Залъу“.В интервю за спортен вестник преди време двамата споделиха кои са добрите и лошите черти в характера на половинките им. „Понякога е твърде импулсивна и нетърпелива, но много повече неща в нея ме привличат, обяви Добри за Нанси. - Тя е запазила детското у себе си и не променя принципите си. Обичам доброто й сърце и изостреното й чувство за справедливост. Разбира се, красивите й очи и това, че готви страхотно“.„При него може би единственият недостатък е, че не приема чуждото мнение. Иначе още след първия ни разговор ме привлече начинът му на мислене и това, че е много амбициозен. Добри е прекалено добър. Харесва ме такава, каквато съм, и не се стреми да ме променя“, откровена бе Мис България 2013 за своята половинка.Все още няма яснота кога и къде ще е сватбата, но със сигурност ще е след края на волейболния сезон в северната ни съседка.\n\n\n                    ", "date": "2018.01.30", "title": "Миска пристана на волейболен ас"}
{"url": "http://www.monitor.bg/a/view/82574-%D0%A1%D0%B5%D0%BA%D1%81%D0%B1%D0%BE%D0%BC%D0%B1%D0%B0-%D0%BD%D0%B0%D0%BF%D0%B0%D0%B4%D0%BD%D0%B0-%D1%84%D1%83%D1%82%D0%B1%D0%BE%D0%BB%D0%B8%D1%81%D1%82-%D0%B7%D0%B0%D1%80%D0%B0%D0%B4%D0%B8-%D1%81%D0%B8%D0%BD%D0%B0-%D0%B8%D0%BC/", "text": "\n                    Много грозна раздяла си спретнаха футболистът на „Стоук Сити“ Хесе Родригес и испанската сексбомба Аура Руис. Двамата използваха Туитър, за да покажат на всички тъмната страна на нещата. За съжаление, причина за раздора стана малкият им син Ниян.\n\nДетето се роди преждевременно и недоносено през лятото и Аура обвини публично Хесе, че не е оказал достатъчна подкрепа за нея и бебето в най-тежките им дни.\n\nПърво Хесе написа в своя Туитър съобщение, което гласи, че връзката му с Аура е приключила и той моли семейството му - тя, бебето и другите му деца, да бъдат оставени на спокойствие. Футболистът обяснява, че след поредна операция Ниян вече е добре и се възстановява и скоро ще бъде изписан от болницата.\n\nАура обаче отговори гневно на доскорошния си любим. \"Не искай от хората уважение, когато ти първи прояви неуважение към нас. Предаде ни в най-тежкия момент от живота ни. Лесно е да си тръгнеш, трудно е да останеш и да се грижиш за Ниян, след като заради теб цялото ми семейство направи жертви, за да преследваш ти футболната си кариера\", бяха само част от нещата, които пищната дама напиша от своя страна.\n                    ", "date": "2018.01.30", "title": "Сексбомба нападна футболист заради сина им"}
{"url": "http://www.monitor.bg/a/view/818-%D0%A4%D0%B5%D0%BB%D0%BF%D1%81-%D0%BE%D0%B1%D0%BC%D0%B8%D1%81%D0%BB%D1%8F%D0%BB-%D1%81%D0%B0%D0%BC%D0%BE%D1%83%D0%B1%D0%B8%D0%B9%D1%81%D1%82%D0%B2%D0%BE/", "text": "\n                    Най-титулуваният олимпиец в историята Майкъл Фелпс говори публично и открито, че е обмислял самоубийство, както и за хроничните си депресивни сривове. Плувецът бе лектор на здравна конференция в Чикаго, а по-късно сподели неволите си и пред камерите на CNN.Фелпс призна, че практически е изпадал в депресия след всеки успешен олимпийски рейд, довел до колекцията му от 28 отличия, 23 от тях златни, пише bgswim.com.Първият срив е след Атина 2004 година, когато през ноември бе хванат да шофира с превишена скорост в пияно състояние. Слез следващите олимпийски игри в Пекин през 2008 г. се издъни с марихуана. Споделя, че алкохолът и наркотиците са били неговото спасение от депресията.Стига дъното след Лондон 2012, когато вече мисли за самоубийство.„Тогава не исках да съм в спорта повече. Не исках да съм жив. Прекарвах с дни в стаята си. Не се хранех. Бях се отдал тотално на депресията“, разкрива Фелпс. Разказва обаче за това си състояние на близките си, молейки за помощ и влиза в клиника за зависими.„Депресията е причината за толкова много самоубийства напоследък. Щастлив съм, че не отнех живота си“, завършва Фелпс.\n\n\n                    ", "date": "2018.01.30", "title": "Фелпс обмислял самоубийство"}
{"url": "http://www.monitor.bg/a/view/3382-%D0%91%D0%B8%D0%B2%D1%88%D0%B8%D1%82%D0%B5-%D0%BA%D0%BB%D1%83%D0%B1%D0%BE%D0%B2%D0%B5-%D0%BD%D0%B0-%D0%91%D0%B5%D1%80%D0%B1%D0%BE-%D1%81-%D1%87%D0%B5%D1%81%D1%82%D0%B8%D1%82%D0%BA%D0%B8-%D0%B7%D0%B0-%D0%A7%D0%A0%D0%94/", "text": "\n                    Димитър Бербатов получи честитки от цял свят за рождения си ден. Нападателят на „Керала Бластърс“ става на 37 години днес и посрещна празника си в Индия, възстановявайки се от контузия. Бербо не бе забравен от бившите си клубове, които използваха официалните си сайтове, за да му честитят рождения ден. Още сутринта ръководството на ЦСКА-София пусна честитка за играча, пожелавайки му здраве и много успехи. След това същото направи и „Байер“ (Леверкузен) с „весел празник на един специален човек“. Кратко поздравление имаше и от „Тотнъм“, а за финал такова се появи и на сайта на „Манчестър Юнайтед“. Всички честитки пък бяха придружени със снимки, на които Бербатов носи екипа на съответния отбор. За финал към поздравленията се присъедини и БФС, от където припомниха, че нападателят е голмайстор номер 1 на националния отбор и 7-кратен победител в класацията „Футболист на годината“. \n\n\n                    ", "date": "2018.01.30", "title": "Бившите клубове на Бербо с честитки за ЧРД"}
{"url": "http://www.monitor.bg/a/view/29981-%D0%A0%D0%B5%D0%B0%D0%BB-%D0%B2%D0%B0%D0%B4%D0%B8-106-%D0%BC%D0%BB%D0%BD-%D0%B5%D0%B2%D1%80%D0%BE-%D0%98%D0%BA%D0%B0%D1%80%D0%B4%D0%B8-%D0%BD%D0%B0%D0%BC%D0%B5%D0%BA%D0%BD%D0%B0-%D0%B7%D0%B0-%D1%80%D0%B0%D0%B7%D0%B4%D1%8F%D0%BB%D0%B0/", "text": "\n                    Капитанът на „Интер“ Мауро Икарди е много близо до трансфер в „Реал“ (Мадрид) за огромна сума. Това твърди авторитетният аржентински журналист Леандро Монтоя.Според него Икарди ще премине в испанския колос срещу 106 милиона евро, а по сделката към „Интер“ ще замине и Матео Ковачич. Слуховете засили и самият нападател, който в Instagram публикува снимка с цитат на испански, включваща \"чао, чао\". Преди това пък голаджията написа и “За да можеш да израстваш, трябва да можеш да кажеш “довиждане”. Очаква се трансферът да бъде светкавичен и да се финализира до 48 часа. За готвената сделка информира и Marca. Според най-големия испански вестник треньорът Зинедин Зидан е настоял за подсилване на тима, за да се отговори на засилената конкуренция.\n\n\n                    ", "date": "2018.01.30", "title": "„Реал“ вади 106 млн. евро, Икарди намекна за раздяла"}
{"url": "http://www.monitor.bg/a/view/61702-%D0%9C%D0%B0%D0%BD%D1%87%D0%B5%D1%81%D1%82%D1%8A%D1%80-%D0%A1%D0%B8%D1%82%D0%B8-%D1%81%D1%87%D1%83%D0%BF%D0%B8-%D1%82%D1%80%D0%B0%D0%BD%D1%81%D1%84%D0%B5%D1%80%D0%BD%D0%B8%D1%8F-%D1%81%D0%B8-%D1%80%D0%B5%D0%BA%D0%BE%D1%80%D0%B4/", "text": "\n                    „Манчестър Сити“ счупи клубния си трансферен рекорд с привличането на централния защитник на „Атлетик“ (Билбао) Аймерик Лапорт. \"Гражданите\" активират освобождаващата клауза на французина, която е в размер на 57 милиона паунда (65 милиона евро). Така бранителят вече е най-скъпата покупка в историята на „Манчестър Сити“, като неговият трансфер е с два милиона по-висок от този на Кевин де Бройне. Лапорт същевременно се превръща във втория най-скъп защитник във футбола след Върджил ван Дайк, за когото „Ливърпул“ наскоро плати 75 милиона паунда. 23-годишният играч пък се сбогува с феновете на „Атлетик“ и заяви, че не е имало как да откаже офертата. „Напускам уникален клуб, който никога няма да забравя. Не казвам сбогом, а само довиждане“, написа Лапорт.\n\n \n                    ", "date": "2018.01.30", "title": "„Манчестър Сити“ счупи трансферния си рекорд"}
{"url": "http://www.monitor.bg/a/view/63154-%D0%A4%D1%83%D1%82%D0%B1%D0%BE%D0%BB%D0%BD%D0%B0%D1%82%D0%B0-%D1%84%D0%B5%D0%B4%D0%B5%D1%80%D0%B0%D1%86%D0%B8%D1%8F-%D0%BD%D0%B0-%D0%98%D1%82%D0%B0%D0%BB%D0%B8%D1%8F-%D0%BD%D0%B5-%D0%BC%D0%BE%D0%B6%D0%B0-%D0%B4%D0%B0-%D1%81%D0%B8-%D0%B8%D0%B7%D0%B1%D0%B5%D1%80%D0%B5-%D0%BD%D0%B0%D1%87%D0%B0%D0%BB%D0%BD%D0%B8%D0%BA/", "text": "Държавата ще назначава комисар, за да оправя бакиите\n                    След четири вота и провала на трима кандидати Футболната федерация на Италия не успя да се сдобие с нов президент. Провалът на избора на върховен началник на „калчото“ бе определен от спортните коментатори в Рим и Милано като свидетелство за дълбоката криза в организацията на иначе любимата на жителите на Апенините игра. Според някои спецове пък случилият се разнобой по кандидатурите за президент, сред които бе и тази на сенатора от десницата, личен приятел на експремиера Силвио Берлускони и шеф на Любителската лига Козимо Сибилиа, е истинското доказателство за сегашния хаос по върховете на италианския футбол и въобще за неговото окаяно състояние.\n\nСпортното пишещо братство в страната отдавна говори за криза на „калчото“, но темата стана №1 в медиите между Алпите и Сицилия след като в средата на миналия ноември националите на Швеция най-безцеремонно препречиха пътя на „скуадра адзура“ към финалите на Световното първенство в Русия. Такова позорно оставане у дома на любимците на цял един народ не беше се случвало от десетилетия и под натиска на милионите „тифози“ оставки подадоха както президентът на Футболната федерация Карло Тавекио, така и треньорът на националите Джан Пиеро Вентура. В същото време на показ бяха изкарани куп кирливи ризи на калчото – липса на визия за неговото развитие, прекомерна комерсиализация, липса на желание за изграждане на собствени класни играчи в детски и юношески школи, а не закупуването на готови от чужбина, навлизането на мафиотски структури в поддържащите агитки и т.н. И всичките тези проблеми трябваше да реши новият президент на Футболната федерация, който обаче не бе избран заради кръстосването на множество интереси.\n\nСега думата по въпроса за ръководството на Федерацията има държавата в лицето чрез нейния висш спортен орган – Националния олимпийски комитет. Именно неговият президент Джовани Малаго ще трябва да оповести в четвъртък назначаването не на един, а на двама комисари, които да оправят бакиите на „калчото“. Като най-вероятни кандидати на Малаго футболните коментатори посочиха бившият защитник на „Милан“ Били Костакурта и досегашният главен секретар на Олимпийския комитет Роберто Фабричини. Доколкото до треньора на „скуадра адзура“, то най-котираното име в момента е това на Роберто Манчини – наставник в момента на санктпетербургския „Зенит“.\n\n \n                    ", "date": "2018.01.30", "title": "Футболната федерация на Италия не можа да си избере началник"}
{"url": "http://www.monitor.bg/a/view/87200-%D0%91%D0%B0%D1%81%D0%BA%D0%B5%D1%82%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%B8%D1%82%D0%B5-%D1%81-%D0%91%D0%BE%D1%81%D1%82-%D0%BD%D0%BE-%D0%B1%D0%B5%D0%B7-%D0%92%D0%B5%D0%B7%D0%B5%D0%BD%D0%BA%D0%BE%D0%B2/", "text": "\n                    Натурализираният американски плеймейкър Дий Бост ще играе за националния отбор на България по баскетбол в предстоящите световни квалификации с Чехия и Финландия през февруари, съобщи националният селекционер Любомир Минчев. Бост пропусна предишните два квалификационни мача срещу Финландия и Исландия заради ангажименти в Евролигата с тогавашния си клуб „Жалгирис Каунас“. Сега обаче от ръководството на настоящия му отбор „Страсбург“ са му дали разрешение да играе за националния тим на България.Доста по-различна е ситуацията със звездата на представителния тим Александър Везенков. Крилото на „Барселона“ със сигурност няма да играе в мача с чехите, тъй като в същия ден каталунците имат двубой от Евролигата с „Реал“ (Мадрид), а шансовете му за участие в мача с Финландия също са минимални.България приема непобеденият до момента тим на Чехия на 23 февруари, а два дни по-късно гостува на Финландия.Минчев коментира ситуацията около националния, след като взе приза си за най-добър треньор на 2017 г. на специална гала вечер, организирана от БФБ.Гардът на „Левски Лукойл“ Станимир Маринов бе избран за баскетболист №1 у нас за отминалата година, но не успя да вземе наградата си заради заболяване. Доскорошната състезателка на „Хасково 2012“, а сега на „Берое“ (Стара Загора) Виолина Кочева пък стана номер 1 при жените. Везенков бе определен за най-добър наш играч в чужбина, а любимец на феновете стана Константин Коев (Спартак Пл). Иван Алипиев („Академик“ Сф) и Гергана Иванова („Берое“) са изгряващи звезди, а Венцислав Великов е най-добър съдия.\n\n\n                    ", "date": "2018.01.30", "title": "Баскетнационалите с Бост, но без Везенков"}
{"url": "http://www.monitor.bg/a/view/74848-26-%D0%BD%D0%B0%D1%88%D0%B8-%D0%B4%D0%B6%D1%83%D0%B4%D0%B8%D1%81%D1%82%D0%B8-%D1%81%D0%B5-%D0%BF%D1%83%D1%81%D0%BA%D0%B0%D1%82-%D0%BD%D0%B0-%D0%9E%D1%81%D0%B2%D0%BE%D0%B1%D0%BE%D0%B6%D0%B4%D0%B5%D0%BD%D0%B8%D0%B5/", "text": "\n                    26 български джудисти ще участват на силния международен турнир за мъже „Освобождение“, който ще се проведе в зала „Универсиада“ в София през уикенда при вход свободен. Те ще се конкурират със съперници от 30 държави.\"С този турнир започва международният календар за 2018 г. Той носи точки за световната ранглиста. По традиция идват най-добрите състезатели на Русия и бившите руски републики“, обяви ген.секът на БФДжудо Асен Коруджиев.Най-добрият ни джудист в последно време Ивайло Иванов ще участва в по-горната за него категория до 90 кг. „Знаете, че моята е до 81 кг, но за турнира в София преценихме, че така ще е най-добре. Към момента тежа 86, и не е добре толкова рязко да свалям. Веднага след шампионата започвам специална диета с вода и се \"връщам\" към нормалните си мерки, обяви той. - Целта ми през годината е да събера точков актив, за да получа квота за игрите в Токио 2020. По новия регламент първите 18 в ранглистата получават право за участие и дано да съм здрав, другото ще го постигна с много труд и с малко късмет\", допълни Иванов.\n\n\n                    ", "date": "2018.01.30", "title": "26 наши джудисти се пускат на „Освобождение“"}
{"url": "http://www.monitor.bg/a/view/70078-%D0%A0%D0%BE%D0%B4%D1%87%D0%B5%D0%BD%D0%BA%D0%BE%D0%B2-%D0%BE%D0%B1%D0%B2%D0%B8%D0%BD%D0%B8-%D0%9F%D1%83%D1%82%D0%B8%D0%BD-%D1%82%D0%BE%D0%B9-%D0%BF%D1%8A%D0%BA-%D0%B3%D0%BE-%D0%BD%D0%B0%D1%80%D0%B5%D1%87%D0%B5-%D0%B8%D0%B4%D0%B8%D0%BE%D1%82/", "text": "\n                    Бившият шеф на Московската лаборатория Григорий Родченков обяви в своето интервю по повод допинг скандалите с руските спортисти, че Владимир Путин е знаел за злоупотребите със забранени вещества. Според информатора на WADA в допинговата кампания е била въвлечена и Федералната служба за безопасност (ФСБ) на Русия, а това няма как да е станало без знанието на държавния глава.Президентът Путин реагира остро на нападките. \"Те хванаха този идиот Родченков и го завлякоха там, каза той в изявлението си по време на събитие от своята кандидат президентска кампания. - Той очевидно има проблеми със закона. Сам казва, че е бил замесен в нелегални действия, така че трябва да бъде в затвора. Родченков е правил опити за самоубийство, сам го признава. Него Господ го дари със здраве, но това е човек, на когото не може да се има доверие, а цялото обвинение се крепи на неговите думи. Той работи под контрола на американските спецслужби.\"Путин все пак призна, че страната трябва да си сътрудничи с международните организации за изчистване проблемите с допинга, но определи спирането на руснаците от игрите в Рио и Пьончан като \"политическо\".\n\n\n                    ", "date": "2018.01.30", "title": "Родченков обвини Путин, той пък го нарече идиот"}
{"url": "http://www.monitor.bg/a/view/72981-%D0%9A%D0%BE%D1%80%D0%B5%D0%B9%D1%81%D0%BA%D0%BE%D1%82%D0%BE-%D1%87%D1%83%D0%B4%D0%BE-%D0%A5%D1%8C%D0%BE%D0%BD-%D0%A7%D1%83%D0%BD-%D0%BD%D1%8F%D0%BC%D0%B0-%D0%B4%D0%B0-%D0%B8%D0%B3%D1%80%D0%B0%D0%B5-%D0%B2-%D0%A1%D0%BE%D1%84%D0%B8%D1%8F/", "text": "Миша Зверев болен, отпадна от тима на Германия за купа \"Дейвис\"\n                    Сензацията от Откритото първенство на Австралия Хьон Чун, наречен Корейското чудо, обяви официално, че няма да играе в най-престижния български тенис турнир DIEMA XTRA Sofia Open. 21-годишният полуфиналист от Мелбърн направи специално обръщение към българите, че раните, които получи в първата надпревара от Големия шлем за сезона са сериозни и няма да му позволят да излезе на корта в \"Арена Армеец\" от 4 до 11 февруари. Той показа и на снимка спуканите мазоли и охлузванията по ходилото си.„Много съжалявам да обявя, че се налага да се оттегля от турнира в София, казва във видеото Хьон Чун. - Очаквах с голямо нетърпение да се завърна отново в България и да играя пред невероятната българска публика. Кракът продължава да ме боли много, ще отнеме повече време да се възстановя.“„Съжаляваме, че Чун не може да бъде тук, но напълно разбираме, че възстановяването му ще отнеме време. Желаем му успех след фантастичните няколко месеца“, заяви турнирният директор на Sofia Open Пол Макнами.Така пред Sofia Open проблемите с тенисистите се задълбочават сериозно, след като и поставеният под №1 в схемата Григор Димитров още не се знае дали ще участва. Според неговия мениджър Георги Стоименов решението за това трябва да стане ясно до края на седмицата, когато се очаква по въпроса да се произнесат лекарите в Монако. Организаторите се надяват всичко да е наред.Последната \"уайлд кард\" обаче още не е дадена и за нея ще се търси тенисист от елита.Миша Зверев пък отпадна от състава на Германия за гостуването на Австралия от 2 до 4 февруари в първия кръг от Световната група за Купа „Дейвис\". Той още не е възстановен от вирусно заболяване, заради което се отказа още в първия кръг на Australian Open и беше глобен с $45 000. Брат му Саша Зверев, който е пети в ранглистата на АТР и диша само на 40 точки във врата на Димитров, е в състава. Капитанът на Бундестима Михаел Колман ще разчита още на Ян-Ленард Щруф (58-и в света), Петер Гойовчик (60) и на специалиста на двойки Тим Пютц.\n\n\n                    ", "date": "2018.01.30", "title": "Корейското чудо Хьон Чун няма да играе в София"}
{"url": "http://www.monitor.bg/a/view/62378-%D0%A7%D0%B8%D1%87%D0%BE-%D0%92%D0%B5%D0%BD%D1%86%D0%B8-%D0%9F%D0%B5%D0%BD%D0%B5%D0%B2-%D0%BD%D0%B5-%D1%81%D1%82%D0%B0%D0%B2%D0%B0-%D0%91%D0%93-%D0%A0%D0%BE%D0%BD%D0%B0%D0%BB%D0%B4%D0%BE-%D0%B5-%D0%BE%D1%82-%D1%82%D1%80%D0%B5%D1%82%D0%B8%D1%8F-%D0%BF%D0%BE%D0%BB/", "text": "„Славия“ готви нови два трансфера в Италия\n                    Президентът на „Славия“ Венцеслав Стефанов не пропусна да демонстрира острия си език по много от актуалните теми в българския футбол.Босът за пореден път изяви подкрепата си за Борислав Михайлов преди конгреса на БФС, който е на 16 февруари. Според Стефанов Любослав Пенев все пак ще спечели някакви гласове, но те ще бъдат протестен вот и далеч няма да са достатъчни за победа. „Любо Пенев беше добър футболист, но после всичко е в низходяща градация, коментира колоритният член на Изпълкома. - Да бъдеш шеф на БФС е голяма отговорност и той няма качествата. По-добре чета мислите на чичо му (Димитър Пенев, б.р.), отколкото неговите. Не мога да схвана какво иска да каже. Знам само едно - който тръгне на бой с компромати, винаги губи. И аз едно време исках да стана футболист, ходех и ритах, но не ставах. Тренирах, тренирах, казаха ми, че не ставам, поплаках и станах президент. Ръководната роля на Любослав Пенев не му е силната страна”, добави президентът на най-стария столичен клуб.Той също така разкри, че „Славия“ е на път да осъществи още два трансфера в Италия. Преговорите за Андреа Христов и Стефан Велев са в напреднала фаза, като ако сделките не се осъществят до края на този трансферен прозорец, ще бъдат отложени за лятото.Освен това Стефанов прогнозира, че шампион ще бъде ЦСКА-София, а за „Славия“ ще остане Купата на България.За финал той не пропусна да се изкаже и за решилия да се пробва в ММА бивш играч на „Славия“ Даниел Златков, известен повече с прякора си БГ Роналдо. “Имам един ММА боец, започна босът на „белите“. - Ако Даниел Златков иска да излезе срещу него, да го пуснем. Победи ли го, печели доживотен договор. Уважавам го, но той се насочи към Брадъри, Мрадъри… Все си мисля, че на футболистите не им е там мястото. Започвам да ги смятам към тези от третия пол. Какви бяха - гендъри ли, джендъри ли?”, обобщи в типичния си стил президентът на „Славия“. \n\n\n                    ", "date": "2018.01.30", "title": "Чичо Венци: Пенев не става, БГ Роналдо е от третия пол"}
{"url": "http://www.monitor.bg/a/view/30087-%D0%92-%D0%9B%D0%BE%D0%BA%D0%BE%D0%BC%D0%BE%D1%82%D0%B8%D0%B2-%D0%9F%D0%B4-%D1%80%D0%B0%D0%B7%D0%BF%D1%83%D1%81%D0%BA%D0%B0%D1%82-%D1%81-%D0%B2%D0%BE%D0%BB%D0%B5%D0%B9%D0%B1%D0%BE%D0%BB/", "text": "\n                    След победата с 3:1 над азербайджанския „Себаил“ играчите на „Локомотив“ получиха почивен ден на лагера в Анталия. Част от футболистите решиха да разпуснат с волейбол, а в импровизираната надпревара се включиха три отбора. Победител стана тимът на Димитър Велковски, Димо Бакалов, Архан Исуф и Ивайло Марков, а на второ място финишираха представителите от щаба на „Локомотив“. Трети завършиха Димитър Законов, Петър Главчев, Алесандро Хожабрапур и Илия Джамов.\n\nСледобед \"смърфовете\" се възползваха от хубавото време и се разходиха из Анталия, а от днес подновяват занимания. С разтежение след контролата със „Себаил“ е Абделхаким Буна. Димо Бакалов все още се възстановява от лека контузия в единия крак, като се очаква съвсем скоро да се включи наравно със съотборниците си в заниманията.\n                    ", "date": "2018.01.30", "title": "В „Локомотив“ (Пд) разпускат с волейбол"}
{"url": "http://www.monitor.bg/a/view/32113-%D0%9C%D0%BE%D0%BD%D1%82%D0%B0%D0%BD%D0%B0-%D0%B3%D0%BE%D0%BD%D0%B8-%D0%BF%D0%BE%D0%B1%D0%B5%D0%B4%D0%B0-%D0%B0-%D0%BD%D0%B5-%D1%81%D0%B0%D0%BC%D0%BE-2-%D0%B3%D0%B5%D0%B9%D0%BC%D0%B0-%D1%81-%D0%A4%D0%BE%D0%B9%D0%BD%D0%B8%D0%BA%D0%B0%D1%81/", "text": "\n                    Мъжкият волейболен отбор на \"Монтана\" замина за Гърция в пълен състав за реванша днес от 18 ч. срещу \"Фойникас\" от евротурнира \"Чалъндж къп\". \"Монтана\" остана единственият български тим в евротурнирите и се нуждае от 2 гейма, за да продължи в 1/4-финалите, след като спечели у дома с 3:1. В състава всички са здрави, Кирил Клеч, който пропусна последния мач с \"Тетевен\", също е на линия, обяви на заминаване старши треньорът Даниел Пеев. Той обаче уточни пред репортер на bgvolleyball.com, че отборът му тръгва с нагласата за категорична победа.\n\n\"Реваншът ще бъде достатъчно труден, защото домакинът във втория мач обикновено има предимство, каза Пеев. - Разбира се, грешна е идеята да подходиш с мисълта да си спечелиш двата гейма, които биха те класирали. Мисля, че ще подходим сериозно и ще играем за победа, за да не се стига до златен гейм. Ако успеем да разбием посрещането им, ще бъде сериозно предимство за нас. То се явява и ключов елемент за всеки един от отборите. Надявам се сервисът ни да сработи поне толкова, за да си облекчим малко играта. В същото време трябва да се справим и с техния сервис, с нашия сайд аут.\"\n\nНай-резултатният играч на \"Фойникас\" е бившият национал на България Боян Йорданов, който ще е и най-труден за спиране от волейболистите на \"Монтана\".\n                    ", "date": "2018.01.30", "title": "\"Монтана\" гони победа, а не само 2 гейма с \"Фойникас\""}
{"url": "http://www.monitor.bg/a/view/85689-%D0%9F%D0%BE%D1%81%D0%BE%D0%BA%D0%B8-%D0%B3%D1%80%D0%B0%D0%B1%D0%BD%D0%B0-%D1%81%D1%80%D0%B5%D0%B1%D1%80%D0%BE%D1%82%D0%BE-%D0%B2-%D0%B1%D0%BE%D0%BA%D1%81%D0%BE%D1%84%D0%B8%D1%81%D0%B0/", "text": "\n                    Филмът „Посоки“ на режисьора Стефан Командарев се нареди на второ място в боксофиса след първия си уикенд на голям екран у нас. Пред лентата, в която с участие се разписват Асен Блатечки, Васил Василев - Зуека, Юлиан Вергов, Стефка Янорова и други, е само американската продукция „Лабиринтът: Последният кандидат“. „Филмите, които печелят международни награди и стават “фестивални” често уви не успяват в родния боксофис, а тези, които се радват на много зрители в България, обикновено трудно се реализират извън страната ни. Разбира се, има изключения от това и ние се радваме да сме сред тях.“, коментира продуцентът на филма Катя Тричкова.Сюжетът проследява шест столични таксита, в които се случват различни истории, повлияни от абсурдите и проблемите на българската действителност. Командарев прегърна идеята да превърне фестивалния отличник в трилогия. В момента режисьорът работи по следващия филм с работно заглавие „Патрулки“. Проектът вече е част от селекцията на два престижни европейски кинофорума. \n\n\n                    ", "date": "2018.01.30", "title": "„Посоки“ грабна среброто в боксофиса"}
{"url": "http://www.monitor.bg/a/view/16152-%D0%9C%D0%B5%D1%80%D0%B8%D0%BB-%D0%A1%D1%82%D1%80%D0%B8%D0%B9%D0%BF-%D0%BF%D0%B0%D1%82%D0%B5%D0%BD%D1%82%D0%BE%D0%B2%D0%B0-%D0%B8%D0%BC%D0%B5%D1%82%D0%BE-%D1%81%D0%B8/", "text": "\n                    Мерил Стрийп иска да патентова името си като търговска марка. Това стана ясно, след като холивудската звезда подаде заявление към американското патентно бюро. Причината за решението на актрисата от „Изборът на Софи“ вероятно се корени в желанието й да предотврати използването на името й в разнообразни продукти като тениски, аксесоари и т.н. с цел печалби. Стрийп не е първата звезда, предприела тази крачка. Поп старлетката Тейлър Суифт също е подала около 60 заявления за търговска марка за 10 години. Освен името си певицата е патентовала и популярни фрази от свои песни.\n\nСамо преди дни Стрийп получи рекордната си 21-а номинация за „Оскар“ за участието й във „Вестник на властта“. Фаворит за наградата обаче към момента е Франсис Макдорманд („Три билборда извън града“).\n                    ", "date": "2018.01.30", "title": "Мерил Стрийп патентова името си"}
{"url": "http://www.monitor.bg/a/view/85137-%D0%91%D0%BE%D0%B6%D0%B0%D0%BD%D0%B0-%D0%BA%D1%80%D0%BE%D0%B8-%D0%BC%D0%B5%D0%BD%D1%8E-%D0%B7%D0%B0-10-%D0%BB%D0%B2-%D0%B2-%D0%B4%D1%83%D0%B5%D0%BB/", "text": "\n                    Победителката от третия сезон на MasterChef Божана Кацарова ще се впусне в дуел срещу популярния като зевзека от първите епизоди на предаването Стефан Стефанов. Двамата ще трябва да измайсторят аламинути за двама със сезонни био продукти, като се ограничат в бюджет от едва 10 лв.\n\nСтефанов ще заложи на малко на брой продукти като менюто му ще се състои от апетитно картофено пюре и запечено свинско бонфиле. Заедно с Божана ще се обединят около идеята, че обелките от картофите не трябва да бъдат изхвърляни, защото те съдържат концентриран вкус.\n\nВ рамките на двубоя Кацарова ще се върне към любимата зимна селска рецепта за пържени яйца с праз, но приготвени през прочита на модерната технологична кухня.\n                    ", "date": "2018.01.30", "title": "Божана крои меню за 10 лв. в дуел"}
{"url": "http://www.monitor.bg/a/view/7272-%D0%9C%D0%B0%D1%80%D0%B8%D1%8F-%D0%B5-%D1%81%D0%B5%D0%BA%D1%81%D1%81%D0%B8%D0%BC%D0%B2%D0%BE%D0%BB-%D0%BD%D0%B0-%D0%B4%D0%B5%D1%81%D0%B5%D1%82%D0%B8%D0%BB%D0%B5%D1%82%D0%B8%D0%B5%D1%82%D0%BE/", "text": "\n                    Фолкпевицата Мария ще се окичи с титлата „Секссимвол на десетилетието“, след като пребори конкуренцията по време на двумесечно гласуване онлайн в paparazzi.bg. Това ще стане по време на ежегодните награди, открояващи най-провокативните дами в родния шоубизнес. Церемонията ще се състои в четвъртък вечерта, а сред останалите категории, чийто победители ще бъдат обявени тогава, са за мис, мисис, майка, блондинка, певица, плеймейт, риалити, тв водеща, звездна двойка и др. Водеща на събитието ще бъде класиралата се на второ място в последното издание на Мис Плеймейт – Анна-Мария Чернева.\n\nСлед края на официалната част от вечерта, организаторите ще разиграят и търг с вещи на присъстващите звезди. Събраната сума ще бъде дарена за благотворителност на деца в неравностойно положение.\n\nНеотдавна Мария призна, че е готова за ново включване от щъркела. Тя се раздели със съпруга си Християн Гущеров още преди година, а към момента е щастливо обвързана. „И на бебето ще му дойде времето. В момента съм в разгара на силите и мисля, че ще мога да се реализирам на този фронт още веднъж поне“, смята изпълнителката на „Червеният картон“.\n                    ", "date": "2018.01.30", "title": "Мария е секссимвол на десетилетието "}
{"url": "http://www.monitor.bg/a/view/6801-%D0%9F%D1%83%D1%81%D0%BA%D0%B0%D1%82-%D0%B2%D1%82%D0%BE%D1%80%D0%B0-%D0%B4%D0%B0%D1%82%D0%B0-%D0%B7%D0%B0-%D0%9A%D1%80%D0%B8%D1%81%D0%BA%D0%BE-%D0%B2-%D0%A7%D0%B8%D0%BA%D0%B0%D0%B3%D0%BE/", "text": "Хитмейкърът снима клип в Лас Вегас, нашенци броят по $35 за вход\n                    Истински фурор предизвика Криско на първия си лайв от турнето в САЩ. Хитмейкърът стартира обиколката си на 27 януари от Чикаго, градът с най-голяма българска диаспора, а капацитетът от спортния Escape Lounge бар\n\n\n\nЗа да тушират истерията за билети, организаторите пуснаха втората дата и на 10 февруари стройният миньон от Габрово ще стреля със своята „Базука“ пред още 300 души срещу $35 вход.\n\nПо време на престоя си в Чикаго рапърът е отскочил за селфи на 94-ия етаж на „Джин Ханкок“, а при завръщането си за втория гиг ще се класира за маса в култови ресторанти като Red Lobster и Signiture Room. В Лас Вегас Криско ще стреля с рими днес, а в следващите два дни ще снима клип към новия си сингъл, научи „Монитор“. Близки до изпълнителя издадоха, че в Америка той е със своя другар по оръжие и съдружник в Adamand Кирил Киров-Кико. С режисьора се сближиха в „Като две капки вода“ и от тогава Кико работи по всичките клипове на Криско. Лайфовете на звездата продължават около два часа, като за разлика от един фолк изпълнител например той не експериментира с носталгични кавъри (в Македония, където е суперпопулярен, Криско редовно\n\n\n\n„Публиката реагира най-емоционално на „Шапка ти свалям“, както и на „Базука“, която чувам, че в България още малко и по кръщенета ще започне да звучи. Бисовете са два.“, коментираха за „Монитор“ очевидци на първия концерт на Криско в Чикаго.\n\n \n                    ", "date": "2018.01.30", "title": " Пускат втора дата за Криско в Чикаго"}
{"url": "http://www.monitor.bg/a/view/32069-%D0%9B%D0%B8%D0%BB%D0%B8-%D0%B8%D0%B7%D0%BD%D0%B5%D0%B2%D0%B5%D1%80%D0%B8-%D0%BD%D0%B0-%D1%87%D0%B5%D1%80%D0%BD%D0%BE%D1%82%D0%BE-%D1%81-%D0%B1%D1%8F%D0%BB%D0%BE/", "text": "\n                    Поп дивата Лили Иванова изневери на любимия си черен цвят със стайлинг в бяло за корицата на февруарския брой на сп. EVA. В него виждаме звездата в необичайна светлина – боса, без сценичен грим и с излъчване, което действа омиротворяващо на страничния наблюдател. В интервюто си Лили споделя детайли от своето ежедневие, истини, в които вярва. Със същото вълнение, с което разказва за триумфа на своя концерт в зала \"Олимпия\", Париж, говори и за един почти забравен неин концерт пред затворници, когато въпреки забраната на охраната, е слязла сред тях. \"Музиката може да повлияе на всеки човек, защото всеки човек има нужда от любов\", казва Иванова. “Тя е човек, който обича да се смее, но казва нещата право в очите и не допуска до себе си всеки, малък войник, подчинил живота си на железни правила, влюбен в музиката професионалист, жена, която сама се справя с всичко, и не търси отговори в миналото, а гледа напред и прави планове”, коментират от изданието впечатленията си от звездата. \n\n\n                    ", "date": "2018.01.30", "title": "Лили изневери на черното с бяло"}
{"url": "http://www.monitor.bg/a/view/26138-%D0%92%D0%B0%D0%BB%D0%B5%D1%80%D0%B8%D1%8F-%D0%BE%D1%82-%D0%A4%D0%B5%D1%80%D0%BC%D0%B0%D1%82%D0%B0-%D1%81%D1%82%D0%B0%D0%BD%D0%B0-%D0%B2%D0%BE%D0%B4%D0%B5%D1%89%D0%B0/", "text": "\n                    Гимнастичката Валерия Дочева, която взе среброто в третия сезон на „Фермата“, стана водеща на предаване. Симпатичното миньонче, което би всички рекорди по добиване на имунитет в рамките на аграрното риалити, води спортните новини в кабеларка в родния си град Стара Загора. Междувременно тя за пореден път би шута на бившия футболист Алек, но уточнява, че двамата са запазили приятелсикя тон в отношенията си. Припомняме, че в продукцията те разиграха сценарий, достоен за сапунен сериал, а кулминацията бяха любовните му изповеди през сълзи пред другите участници, докато чисти леща.Дочева е останала близка също с Виолета и победителя в шоуто – пчеларят Яни, който триумфира с чека за 100 000 лева. Самотната майка на две деца и момчето от с. Козлец дават повод за спекулации, че искрата между тях е пламнала след края на предаването, тъй като заминаха заедно на екскурзия в Берлин, където посетиха емигранта Иван Гинчев.     \n\n\n                    ", "date": "2018.01.30", "title": " Валерия от „Фермата“ стана водеща"}
{"url": "http://www.monitor.bg/a/view/34000-%D0%9C%D0%B0%D0%BA%D1%81%D0%B8%D0%BC-%D0%95%D1%88%D0%BA%D0%B5%D0%BD%D0%B0%D0%B7%D0%B8-%D0%B4%D0%B8%D1%80%D0%B8%D0%B6%D0%B8%D1%80%D0%B0-%D0%BD%D0%BE%D0%B2%D0%B0-%D0%B7%D0%B2%D0%B5%D0%B7%D0%B4%D0%B0-%D0%BD%D0%B0-%D1%86%D0%B8%D0%B3%D1%83%D0%BB%D0%BA%D0%B0%D1%82%D0%B0/", "text": "\n                    Маестро Максим Ешкенази ще дирижира оркестъра на Класик ФМ радио утре вечер от 19.30 ч. на концерт в зала „България“. Солист на проявата от цикъла „Концертмайсторите“ ще бъде звездният американски музикант Алекси Кени – един от най-прогресиращите млади цигулари в света в момента.\n\nАлекси Кени няма търпение да се срещне с българската публика и да опознае София, за която е чувал толкова прекрасни неща - че е стара столица, че е древен град, но има младежки дух. Това съобщиха организаторите на събитието от \"Кантус фирмус\".\n\nМногообещаващият талант, който неотдавна направи блестящ дебют с California Symphony под диригентството на Донато Кабрера, ще представи Концерт за цигулка и оркестър в ми минор от Феликс Менделсон-Бартолди. Изпълнителят го смята за една от най-великите творби не само в цигулковия репертоар, а в класическата музика въобще - \"наситен с чисти чувства, извиращи направо от сърцето, романтичен, без да е сантиментален\".\n\nВъв втората част на програмата Оркестърът на Класик ФМ радио с диригент Максим Ешкенази ще изпълни още един от шедьоврите на Менделсон - Симфония номер 4 \"Италианска\", която се отличава с неповторима енергия, мелодична красота и изящество. Специално участие ще има и младата българска кларинетистка Ангелина-Огняна Гочева, носителка на наградата на \"Кантус фирмус\" от конкурса \"Млади виртуози 2017\". Тя ще представи Концертино за кларинет и оркестър от Вебер.\n\nАлекси Кени е роден в Пало Алто, Калифорния. Професионалната му кариера протича по нетрадиционен начин. В детските и младежките си години той не участва в много конкурси. Изпълнява предимно камерна музика и свири в различни ансамбли. По-късно решава да се насочи към соловите произведения и концерти с оркестър. През 2013-а, едва на 19 години, Кени печели конкурса на Гилдията на концертните изпълнители, което води до неговия успешен дебют в Карнеги Хол – зала „Вейл“, и му дава възможност за престижни ангажименти и самостоятелни изяви. “Ню Йорк Таймс” нарича цигуларя „талант, когото трябва да наблюдаваме“. Кени продължава да свири и камерна музика. Носител е на наградата \"Ейвъри Фишер Кариър Грант\" за 2016 г.\n\nКонцертът утре вечер е в официалната културна програма за българското председателство на ЕС.\n\n \n                    ", "date": "2018.01.30", "title": "Максим Ешкенази дирижира нова звезда на цигулката"}
{"url": "http://www.monitor.bg/a/view/16749-%D0%A5%D1%83%D0%B1%D0%B5%D0%BD-%D0%A7%D0%B5%D1%80%D0%BA%D0%B5%D0%BB%D0%BE%D0%B2-%D1%81-%D0%B8%D0%B7%D0%BB%D0%BE%D0%B6%D0%B1%D0%B0-%D1%83-%D0%BD%D0%B0%D1%81-%D1%81%D0%BB%D0%B5%D0%B4-18%D0%B3%D0%BE%D0%B4%D0%B8%D1%88%D0%BD%D0%B0-%D0%BF%D0%B0%D1%83%D0%B7%D0%B0/", "text": "\n                    Първа самостоятелна изложба на художника Хубен Черкелов у нас от 18 години насам се открива в петък, 2 февруари, от 18.30 часа в Софийски арсенал – Музей за съвременно изкуство, на бул. „Черни връх“ 2. Специално за експозицията „Имане“ авторът е създал 10 платна, интерпретиращи картини на значими за българската живопис имена като Иван Мърквичка, Антон Митов, Ярослав Вешин, Иван Милев, изобразени върху банкноти.През последните години за основа на своята живопис авторът използва визуални образи, заимствани от финансови документи като банкноти, монети, чекове, облигации и др., като размишлява върху връзката между политика, финанси, история и изкуство. Освен паричен знак, за художника банкнотата e визуален код, сбор от символи и знаци, средство за опознаване и оценяване на изкуството като стойност. Тя е и материална единица за най-лесния и естествен международен обмен – отпечатана по различно време, на различни места, тя провокира художника в неговите разсъждения за мястото на твореца и ролята на изкуството.„Миналото никога не е мъртво, то дори не е минало”. Този цитат от „Реквием за една светица“ на Уилям Фокнър ни отвежда най-близо до идеята на Черкелов. Ориентирите за време и пространство, за „тук“ и „сега“, са изчезнали; ситуациите са повторяеми. Картините на Иван Мърквичка, Антон Митов, Ярослав Вешин, Иван Милев присъстват върху банкноти, печатани през 20-те години на миналия век от American Banknote Co. Появяват се отново – този път върху платната на Хубен Черкелов, рисувани в ателието му в Ню Йорк и превърнали се в символи на национална сила и идентичност.Хубен Черкелов (Houben R.T.) е роден през 1970 г. Живее и работи в Ню Йорк. В своите ранни произведения – фотографии, филми и инсталации, разглежда теми, свързани с периода на прехода в най-новата ни история и постсоциалистическото общество. Заедно с колегите си Косьо Минчев и Георги Тушев той бе автор на вездесъщите графити „Косьо, Хубен, Тушев“, белязали много столични локации в началото на промените. В настоящите си творби пресъздава образи, вдъхновени от изображения върху финансови документи, като използва техника с фолио и акрилни бои. В тях открива начини, чрез които символни образи легитимират националната идентичност. Работи на Черкелов са представяни в Музея на изкуствата Бронкс, Ню Йорк, Музея Брогън, Флорида, 54-тото Венецианско биенале и галерии в Бостън, Ню Йорк и др.Изложбата „Имане“, която ще може да се види до 11 март, е под патронажа на заместник министър-председателя и министър на външните работи на България Екатерина Захариева.\n\n\n                    ", "date": "2018.01.30", "title": "Хубен Черкелов с изложба у нас след 18-годишна пауза"}
{"url": "http://www.monitor.bg/a/view/18749-12-%D0%B3%D0%BD%D0%B5%D0%B2%D0%BD%D0%B8-%D1%81%D1%8A%D0%B4%D1%8F%D1%82-%D1%83%D0%B1%D0%B8%D0%B5%D1%86-%D0%B2-%D1%82%D0%B5%D0%B0%D1%82%D1%8A%D1%80-%D0%92%D1%8A%D0%B7%D1%80%D0%B0%D0%B6%D0%B4%D0%B0%D0%BD%D0%B5/", "text": "Христо Мутафчиев и Стефан Мавродиев са гост-актьори в спектакъла\n                    „12 разгневени мъже“ на Сидни Лъмет, нареждан в челото на множество класации като най-добър филм за всички времена, се появява в сценична версия за пръв у нас под режисурата на проф. Пламен Марков в театър „Възраждане“. За своята адаптация той е използвал не само прочутата филмова класика, но и основополагащата едноименна пиеса на Реджиналд Роуз от 1954 г., дала хляб за нароилите се десетки екранни и театрални интерпретации през годините, както и окичената с номинация за чуждоезичен „Оскар“ лента на Никита Михалков „12“. Приносен момент в българската реализация на творбата е, че режисьорът е въвел и женски персонажи сред съдебните заседатели, които трябва да решат съдбата на 17-годишен убиец, а това му е дало възможност да намери и нов, различен акцент в нея – за ролята на „слабия“ пол в един доминиран от мъже социално разбунен свят.\n\nПроф. Пламен Марков вече е майстор на постановки, изградени под формата на съдебен процес. Но докато в „Нощта на 16 януари“ от Айн Ранд в театър „София“ виждаме официалната „витрина“ на правораздаването – залата на трибунала, където се изявяват прокурори, съдии, адвокати, свидетели на обвинението и защитата, тук, на миниатюрната сцена на „Възраждане“, буквално\n\n\n\nВ нажежения от слънцето „гълъбарник“ под тавана на сградата 12 души пред очите ни ще извадят аргументи дали обвиняемият е виновен или не е виновен, преодолявайки своите персонални „скелети в гардероба“, брадатите предразсъдъци на обществената среда, личните си драми и пристрастия и най-вече – собственото си безразличие към ближния.\n\nСпециални гост-актьори в спектакъла са Христо Мутафчиев и Стефан Мавродиев, а освен тях в екипа са включени почти всички водещи имена и млади попълнения на общинската трупа – Свежен Младенов (носител на „Аскеер 2017“ за главна мъжка роля), Георги Златарев, Ивайло Драгиев, Боян Младенов, Христо Станчев, Анатоли Лазаров/Йордан Ръсин, Жана Рашева, Ивет Радулова, Донка Аврамова-Бочева, Костадинка Аратлъкова, Лиляна Шомова, Виттория Николова.\n\nСюжетът за повечето ценители е познат от филмите, но борбата на доводи, за да отсъдиш кое е добро и кое зло, кое е очевидно и кое несигурно в нашето объркано битие, винаги е интригуваща. В началото мнозинството са категорични относно вината на младежа от гетото, обвинен, че е заклал баща си, и бързат да приключат колкото се може по-скоро – заради жегата, заради предстоящия мач или просто защото според тях случаят е повече от ясен. Само един се съмнява: №8 (Свежен Младенов) не твърди, че обвиняемият е невинен, не е убеден обаче и в това, че е виновен. И ще накара останалите 11 да го убедят, докато лека-полека стопи апатията или ината и „обърне“ гласа им.\n\n\n\nпред нас, да се взрем под повърхността на човека изобщо, защото той никога не е само черен или само бял – това е основният патос на полемичния спектакъл, който докосва и ред други съвременни проблеми: за доверието в съдебната система, имиграцията, ксенофобията, расизма, отчуждението между поколенията в семейството... В предполагаемо „статичната“ ситуация на подобно обсъждане Пламен Марков е наложил динамика на макс и режисурата прилича на хореография с постоянна партитура на движение: непрекъснато се бутат маси, пренареждат се столове, образуват се нови и нови конфигурации от герои, няма нито миг застиналост. Самите персонажи пък, макар да са представени само с номер, са разкрити със своята индивидуална история като пълнокръвни характери, сред които сякаш няма главни и второстепенни: всеки в един момент получава шанс за своята пледоария. Сценографията е на Мира Каланова, музиката – на Петя Диманова.\n\nПрез 1954 г. пиесата „12 разгневени мъже“ най-напред е излъчена директно по американско радио подобно на риалити шоу. Три години по-късно филмът на Сидни Лъмет с Хенри Фонда като №8 е удостоен с 3 номинации за награда „Оскар“: за най-добър филм, режисьор и адаптиран сценарий.\n                    ", "date": "2018.01.30", "title": "„12 гневни“ съдят убиец в театър „Възраждане“"}
{"url": "http://www.monitor.bg/a/view/11419-%D0%91%D0%B0%D1%80%D1%81%D0%B5%D0%BB%D0%BE%D0%BD%D0%B0-%D0%B8%D0%B7%D0%B1%D0%B8%D1%80%D0%B0-%D0%BD%D0%BE%D0%B2-%D0%BB%D0%B8%D0%B4%D0%B5%D1%80-%D0%9F%D1%83%D1%87%D0%B4%D0%B7%D0%B5%D0%BC%D0%BE%D0%BD-%D0%BE%D1%89%D0%B5-%D0%BD%D0%B5-%D1%81%D0%B5-%D0%B5-%D0%B2%D1%8A%D1%80%D0%BD%D0%B0%D0%BB-%D0%B2-%D0%98%D1%81%D0%BF%D0%B0%D0%BD%D0%B8%D1%8F/", "text": "\n                    Председателят на каталунския парламент Роже Торен отложи заседанието, на което автономната област трябваше да избере нов премиер, предадоха испанските медии. В обръщение пред журналисти Торен каза, че заседанието \"не се разпуска, но ще закъснее\".\n\n\"Няма да предложа нито един кандидат, който не е Пучдемон\", каза Торен на фона на неизвестността дали уволненият премиер Карлес Пучдемон ще се върне в Испания с риск да бъде задържан в опит да участва в избора. Процедурата трябваше да започне в 15 ч. местно (16 ч. българско) време.\n\nТорен също така обвини \"испанското правителство и Конституционния съд\", че искат да \"нарушат правата на милиони каталунци и каталунки\" и \"това няма да се приеме\". Конституционният съд реши в края на миналата седмица, че Пучдемон, за когото има национална заповед за арест, може да е премиер само ако се яви лично в парламента в Барселона и ако получи разрешение за това от съда. Институцията обясни, че ще анулира заседанието на законодателния орган, ако Пучдемон бъде избран дистанционно. Депутатите на бившия премиер обаче оспорват това с възражение до съда и Торен каза, че заседанието ще продължи, докато това възражение не бъде разгледано в Мадрид.\n\n \n\n\"Никой няма да реши кой трябва да е премиер, нито вицепремиерът (Сорая Саенс де Сантамария), нито Конституцонният съд. Това ще направят депутатите\", каза още Торен и обеща, че ще стигне \"до края, за да защити правата\" на Пучдемон. \"Цялата ми енергия ще е насочена към това да защитя институцията; това е същината на демокрацията, защото демокрацията не се отменя. Този парламент представлява суверенитета на цяла Каталуня.\"\n                    ", "date": "2018.01.30", "title": "Барселона отложи избора на нов лидер - Пучдемон още не се е върнал в Испания "}
{"url": "http://www.monitor.bg/a/view/1309-%D0%A0%D1%83%D1%81%D0%BA%D0%B8-%D1%81%D0%B0%D0%BC%D0%BE%D0%BB%D0%B5%D1%82-%D0%BF%D1%80%D0%B5%D1%85%D0%B2%D0%B0%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%BD%D0%B0%D0%B4-%D0%A7%D0%B5%D1%80%D0%BD%D0%BE-%D0%BC%D0%BE%D1%80%D0%B5/", "text": "\n                    Държавния департамент на САЩ изрази „най-високо ниво на тревога” във връзка с инцидента с участието на руски и американски самолет на 29 януари над Черно море, предадоха осведомителните агенции.\n\n„Както потвърдиха Военноморските сили на САЩ в Европа, руският Су-27 е извършил небезопасно взаимодействие с американския EP- 3 в международното въздушно пространство, приближил се е на разстояние до 5 фута (малко повече от 1,5 метър) и е пресякъл пътя на ЕР-3 точно пред носа му”, се казва в декларация на Държавния департамент на САЩ, публикувана на сайта на ведомството.\n\nВ документа Русия е обвинена в грубо нарушаване на международното право и конкретно споразумението от 1972 г. за предотвратяване на инциденти в открито море. „Американският самолет е действал съгласно нормите на международното право, а руската страна грубо е нарушила съществуващите споразумения и международни норми, в дадения случай, споразумението за предотвратяване на инциденти на и над открита вода от 1972 г. (INCSEA)”, изтъкна говорителката на Държавния департамент Хедър Науърт.\n\n„Ние призоваваме Русия да прекрати тези небезопасни действия, които повишават риска от грешка, създават опасност от сблъсък във въздуха за екипажите”, се казва в декларацията.\n\nРуското министерство на отбраната опроверга съобщенията на американски медии, сред които и CNN, за опасния инцидент в небето над Черно море. \"Су-27 прихвана близо до границата на Русия самолет за радиоелектронно разузнаване ЕР-3Е \"Aries II\" на ВМС на САЩ. Преди това дежурните средства за контрол на въздушното пространство откриха неопозната цел над неутралните води на Черно море, която се движеше в посока на руската територия. Су-27 се приближи до самолета на безопасно разстояние, идентифицира го и го съпровождаше, като не допускаше той да наруши руските граници\", се казва в съобщението на министерството на отбраната на Русия, цитирано от осведомителните агенции. След като разузнавателният самолет на ВМС на САЩ е променил курса на полета си и е започнал да се отдалечава от руската територия, Су-27 се е върнал на летището, уточняват от МО на Русия.\n                    ", "date": "2018.01.30", "title": "Руски самолет прехвана американски над Черно море (СНИМКА)"}
{"url": "http://www.monitor.bg/a/view/36861-%D0%9E%D1%82%D0%BC%D1%8A%D0%BA%D0%BD%D0%B0%D1%85%D0%B0-44-%D1%82%D0%BE%D0%BD%D0%B0-%D1%88%D0%BE%D0%BA%D0%BE%D0%BB%D0%B0%D0%B4-%D0%B2-%D0%93%D0%B5%D1%80%D0%BC%D0%B0%D0%BD%D0%B8%D1%8F/", "text": "\n                    Шоколадът напоследък става особена ценност и доказателство за това е огромното му търсене и дори и кражбите му.Две ремаркета с 44 тона шоколад са били откраднати в петък от промишлена зона в германския град Фрайбург, като полицията все още не може да открие крадците, съобщи АП.Шоколадът е на стойност около 400 000 евро. Едното ремарке е открито в събота, теглено от полски камион, спрял за почивка близо до границата между Германия и Франция. Шоколадът е намерен непокътнат в него, но шофьорът успял да избяга.Второто ремарке е открито също близо до френската граница, но две трети от шоколада в него липсват. Крадците обаче са изчезнали.В момента се издирват нападателите в цяла Германия. На помощ на властите са се притекли и френските им колеги, пишат германските медии.Това става само дни след като от Нутела обявиха намаление с 70% на бурканчетата течен шоколад и се стигна до бой в редица магазини във Франция. Там 950 грама вместо за 4,50 евро се предлагаха за 1,41 евро.Любителите на шоколада ги чакат тежки времена, защото търсенето расте, а предлагането намалява. В момента преживяваме най-тежкият дефицит за безценната стока от 1960 г., смятат експертите.Любопитно е, че никъде другаде в Европа шоколадите не са толкова евтини, колкото в Германия. Такова е заключението на международното сдружение за захарни и сладкарски изделия \"Sweets Global Network\". И това ще остане така и занапред. Защото в Германия захарта се облага с ДДС от 7%. А въведеният през 1841 г. специален данък \"Захар\" беше отменен през 1993 г. Никой друг не консумира толкова много шоколад в Европейския съюз, колкото германците. Впрочем, по този показател българите са на последно място. \n\n\n                    ", "date": "2018.01.30", "title": "Отмъкнаха 44 тона шоколад в Германия "}
{"url": "http://www.monitor.bg/a/view/71408-%D0%A0%D1%83%D1%81%D0%BA%D0%B0%D1%82%D0%B0-%D1%80%D0%B5%D0%B0%D0%BA%D1%86%D0%B8%D1%8F-%D0%BD%D0%B0-us-%D0%B4%D0%BE%D0%BA%D0%BB%D0%B0%D0%B4%D0%B0-%D0%9F%D1%80%D0%B5%D0%BF%D0%B8%D1%81%D0%B0%D0%BB%D0%B8-%D1%81%D0%B0-%D1%82%D0%B5%D0%BB%D0%B5%D1%84%D0%BE%D0%BD%D0%BD%D0%B8%D1%8F-%D1%83%D0%BA%D0%B0%D0%B7%D0%B0%D1%82%D0%B5%D0%BB-%D0%BD%D0%B0-%D0%9A%D1%80%D0%B5%D0%BC%D1%8A%D0%BB/", "text": "\n                    В Москва сравниха подготвения от Вашингтон списък с близките до руския президент Владимир Путин чиновници и бизнесмени с телефонен указател, пише в. „Ведомости“. „Представеният доклад, и най-вече неговата „политическа част“, създава устойчивото усещане, че американските спецслужби са се отчаяли да намерят доказуем компромат на руските чиновници и просто са преписали кремълския телефонен указател“, констатира председателят на Комитета по международна политика на Федералното събрание Константин Косачов. В подкрепа на твърдението си той посочва, че в списъка са влезли всички, без изключение, ръководители на руски държавни структури.\n\nПо думите на сенатора „Кремълският доклад“ показва „пълната безпомощност на американците в опитите им да докажат пред света съществуването на руска заплаха“. Косачев е уверен, че водената от Вашингтон санкционна политика ще продължи дълго. „Политическата параноя достатъчно трудно се поддава на лечение, особено когато пациентът не признава болестта си и отказва да се лекува“, посочи членът на Федералното събрание, цитиран от „Ведомости“. Неговият заместник Владимир Джабаров заяви, че публикуването на US списъка говори за „фактическия разрив в отношенията между Москва и Вашингтон“. Той нарече действията на САЩ „грубо вмешателство във вътрешните работи на Русия“. Джабаров обаче посочи, че Москва „достойно ще отговори на  американския списък и най-вероятно ще въведе мерки срещу ръководството на САЩ“. Според председателя на Думата Вячеслав Володин новите ограничения, налагани от Вашингтон, ще нанесат съществен ущърб и върху интересите на европейския бизнес. Мнението му е цитирано от официалния сайт на долната камара на руския парламент. Депутатът Сергей Железняк пък окачестви списъка като прецедент. По думите му „е смешно да се наказват хора, защото работят за благото на страната си“. Кметът на Москва Сергей Собянин е убеден, че „Кремълският доклад“ ще има обратен на ефекта, който очакват авторите му. Градоначалникът обяви, че списъкът няма да разедини, а само ще консолидира руския политически и икономически елит.\n\nВ подготвения от Министерството на финансите на САЩ „Кремълски списък“ влязоха 210 руски граждани, включително целият кабинет начело с Дмитрий Медведев, други висши чиновници и бизнесмените, чието състояние надхвърля 1 млрд. долара. Съществува обаче е засекретена част на доклада, в която според председателя на Института за политически изследвания Сергей Марков, са включени членовете на семействата на фигурантите от открития списък. \n                    ", "date": "2018.01.30", "title": "Руската реакция на US доклада: Преписали са телефонния указател на Кремъл "}
{"url": "http://www.monitor.bg/a/view/5899-%D0%9A%D0%B5%D0%B9%D1%82-%D0%B4%D0%B0%D1%80%D0%B8-%D0%BA%D0%BE%D1%81%D0%B0%D1%82%D0%B0-%D1%81%D0%B8/", "text": "\n                    Бременната британска знаменитост – съпругата на втория по линията на наследяване на трона принц Уилям Кейт Мидълтън има добро сърце и го доказа за пореден път. Херцогинята на Кеймбридж, която очаква третото си дете, отряза 17 см от косата си и ги дари. Съпругата на принц Уилям е предоставила косата си на организацията \"Little Princess Trust\", за да бъдат направени перуки за деца, болни от рак.\n\nТя искала благотворителната й постъпка да остане анонимна, затова изпратила косата с чуждо име. Било написано, че идва от Кенсингтън, заради което бързо я свързали с нея. Благодарение на Кейт сега някое болно момиченце носи перука, направена от косата на истинска принцеса.\n                    ", "date": "2018.01.30", "title": "Кейт дари косата си "}
{"url": "http://www.monitor.bg/a/view/69825-%D0%9D%D0%B0%D0%BC%D0%B5%D1%80%D0%B8%D1%85%D0%B0-%D1%82%D0%BE%D0%BD%D0%BE%D0%B2%D0%B5-%D0%BF%D0%B8%D1%81%D0%BC%D0%B0-%D0%B2-%D0%BC%D0%B0%D0%B7%D0%B5%D1%82%D0%BE-%D0%BD%D0%B0-%D0%BF%D0%BE%D1%89%D0%B0%D0%BB%D1%8C%D0%BE%D0%BD-%D0%B2-%D0%98%D1%82%D0%B0%D0%BB%D0%B8%D1%8F/", "text": "\n                    Полицията в италианския град Виченца установи, че от 2010 г. до завчера местният пощаджия не е занесъл на получателите им нито едно писмо. Просто защото огромното мнозинство от поверените му писма с общо тегло към 600 кг бе намерено в неговия гараж. Петдесет и шест годишният мързелан с неаполитански поризход предпочитал да си ходи в къщи с пълна с писма чанта, да я разтоварва в гаража и след това да си почива подобаващо пред телевизора.\n\n \n                    ", "date": "2018.01.30", "title": "Намериха тонове писма в мазето на пощальон в Италия"}
{"url": "http://www.monitor.bg/a/view/22805-%D0%A1%D1%8A%D1%80%D1%86%D0%B5%D1%82%D0%BE-%D0%BD%D0%B0-%D0%91%D0%B5%D1%80%D0%BB%D1%83%D1%81%D0%BA%D0%BE%D0%BD%D0%B8-%D0%BF%D0%B0%D0%BA-%D1%81%D0%B5-%D1%80%D0%B0%D0%B7%D1%82%D1%83%D0%BF%D0%B0/", "text": "\n                    Проф. Роберто Дзангрило - личният лекар на лидера на десницата в Италия и четири пъти премиер на страната Силвио Берлускони, разпореди на именития си пациент да си стои вкъщи на спокойствие цели 48 часа. Диагнозата на видния медик е „преумора и изключителен стрес“ от предизборната кампания в ход, които били поставили на изпитание сърцето на Берлускони, съоръжено през миналата година с помощни здравни атрибути. Както рядко се е случвало досега, 81-годишният политик послуша доктора си и за нула време се пренесе в имението край Милано на сегашното си гадже Франческа Паскале, като прекъсна контактите си с рода, приятели и съмишленици. За пръв път той отказа и няколко участия в изключително гледани тв-предавания, където се очакваше да налее още вода в мелницата на десницата, работеща на високи обороти и много добре за задаващия се на 4 март парламентарен вот.\n\nАко се вярва обаче на злите езици, то Берлускони не се бил стресирал толкова от наистина изискващото страхотно напрежение попълване на предизборните листи, а от започващия нов процес срещу него за прословутите му секс изпълнения отпреди няколко години. Става дума за „разклонение“ на т. нар. дело „Руби – тер“, където той е подсъдим за купването с много пари на лъжесведетелствата на куп девойки от неговите партита „бунга, бунга“, благодарение на които бе оправдан на процеса за платен секс с малолетната на времето мароканка Карима Ел Махруг или Руби. Още повече, че по време на новото съдебно приключение на експремиера обвинението ще разчита на показанията на знойната итало-филипинка Амбра Батилани. А според нея вечерните партита на лидера на италианската десница не били никакви „галантни вечери“, както твърди той, а „много хард купони“.\n\nНещо повече – преселилата се да живее зад Океана след скандалите с Берлускони и вписала се в холивудските среди Амбра вече готвела филм за „секс – вечеринките“ на италианския експремиер, като лентата трябвало да го разобличи като „ безпардонен порно хищник“. Любопитен е фактът, че на итало-филипинката бил посегнал преди две години и известният с печалната слава на женски рекетьор и изнасилвач холивудски продуцент Харви Уейстейн. Ако се вярва на италианските медии, него Амбра вече го била направила на пух и прах в Америка...\n\n \n                    ", "date": "2018.01.30", "title": "Сърцето на Берлускони пак се разтупа"}
{"url": "http://www.monitor.bg/a/view/21863-%D0%98%D0%BD%D1%84%D0%B0%D1%80%D0%BA%D1%82-%D0%B2-%D0%B7%D0%B0%D1%82%D0%B2%D0%BE%D1%80%D0%B0-%D0%BF%D0%BE%D0%BA%D0%BE%D1%81%D0%B8-%D1%88%D0%BE%D1%84%D1%8C%D0%BE%D1%80%D0%B0-%D0%BF%D0%BE%D0%B4%D0%BF%D0%B0%D0%BB%D0%B8%D0%BB-%D0%9A%D0%B0%D1%82%D1%83%D0%BD%D0%B8%D1%86%D0%B0/", "text": "\n                    Инфаркт зад стените на затвора в Пловдив покоси приближения на фамилията на Кирил Рашков шофьор, който на 23 септември 2011г. уби с микробуса си 19-годишния Ангел Петров в Катуница. Само ден след смъртта на шампиона по киокушинкай от мъка по загиналия без време свой приятел почина и 17-годишният Павел Толев. Смъртта на двете деца разбуни не само Катуница. Протести срещу ромската фамилия имаше и в цяла България. 55-годишният тогава Симеон Йосифов бе арестуван и съден за убийството на Ангел Петров. Окръжният съд в Пловдив му наложи 17 години затвор, която присъда на 3 август 2012г. бе увеличена с една година от апелативните магистрати. Върховният касационен съд обаче намали престоя зад решетките на Йосифов с 3 години и така окончателната му присъда стана 15 години.От тях Йосифов реално излежа около 7 години. На 29 януари т.г. вечерта му призляло в килията и се свлякъл. Казал на съкилийниците си, че много му е зле и те алармирали охраната. Когато обаче лекарят пристигнал, Йосифов бил мъртъв. Ден по-късно стана ясно, че той е имал болно сърце и че най-вероятната причина за смъртта му е инфаркт.„Не съм виновен, не съм го направил”, каза навремето пред окръжния съд в Пловдив Йосифов. Думите му тогава коментира бащата на Ангел, който каза: „и доживотна да му бяха дали, не можем да върнем Ангел. Нищо не може да ме успокои. Ангел го няма. Бяхте свидетели с какъв коефициент на интелигентност бяха свидетелите им от „Столипиново”, а какво момче само си отиде”.Във фаталната вечер през септември 2011г. ромите от „Столипиново” били повикани в Катуница от дъщерята на Цар Киро Събка Рашкова, за да всеят у местните страх. Дошлите обикаляли селото с колите си и виждайки вуйчото на Ангел – Веселин Христов, му се нахвърлили. Настанало меле, в което се включили мъже от селото. Край тях бил и 19-годишният Ангел, който бил излязъл да разходи немската си овчарка. На младежа му се причуло, че от съседна улица някой вика за помощ и отишъл да провери. Там видял микробуса, пълен с роми. Шофьорът Симеон Йосифов форсирал двигателя и тръгнал срещу Ангел, който стоял на метър пред микробуса и държал кучето си на повод. Момчето само извикало „Къде тръгваш?” и вдигнал инстинктивно ръка към буса, за да се предпази. Йосифов започнал да тласка Ангел в северна посока, като продължил да ускорява движението на микробуса до 20 км/час. На 21 -ия метър Ангел Петров паднал на пътя и се озовал под шасито на микробуса. През това време баща му Атанас се развикал „Спри бе, мачкаш ги” и започнал да удря с летвата по буса. Йосифов обаче ускорил, докато Ангел паднал под автомобила.Ангел е имал само секунда – две възможност да скочи настрани. Младежът не е успял да направи това и се е хванал за предния капак на микробуса. Йосифов през цялото време е виждал какво става, но вместо да спре и да не прегази Ангел, е продължил да ускорява. През целия път от около 20-30 метра шофьорът е можел да спре, което не е сторил. Ангел се е изхлъзнал под автобуса и е бил буквално премазан от ходовата част и шасито на возилото.Под микробуса попаднало и кучето немска овчарка, което оцеляло. След прегазването Атанас Петров веднага отишъл до сина си, легнал до него на асфалта и започнал да вика „Дишай, тате, дишай, ти си силно момче”. Пристигнал и друг мъж от селото - Стоил Илиев, с който Атанас качил сина си в кола и тръгнали за Пловдив, но малко след това Ангел починал.  \n\n\n                    ", "date": "2018.01.30", "title": "Инфаркт в затвора покоси шофьора, подпалил Катуница"}
{"url": "http://www.monitor.bg/a/view/52004-400-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8-%D0%BE%D1%82-%D0%B5%D0%BA%D1%81%D0%BF%D0%BB%D0%BE%D0%B7%D0%B8%D0%B8%D1%82%D0%B5-%D0%BA%D1%80%D0%B0%D0%B9-%D0%9F%D0%B5%D1%82%D0%BE%D0%BB%D1%8A%D1%87%D0%BA%D0%B0%D1%82%D0%B0-%D0%B8%D1%81%D0%BA%D0%B0%D1%82-%D0%BE%D1%82%D0%BA%D1%80%D0%B8%D1%82-%D0%BF%D1%80%D0%BE%D1%86%D0%B5%D1%81/", "text": "\n                    Над 400 души от стралджанското село Лозенец, пострадали лично  при опустошителните взривове на територията на база „Страджа Мараш“ на 5 юни 2012 година настояват новото дело в ямболския районен съд, което ще стартира на 1 февруари да се гледа при открити за медиите и обществеността врати. В текста на обръщението се казва:“ Обществеността в село Лозенец е сред най-пострадалите от взривовете и считаме, че има право да има пълна информация по развитието на делото. Тъй като трагедиите с подобни бази в България в последните години взеха доста жертви, считаме че на такива дела трябва да се дава повече гласност. По време на взривовете  снаряди и осколки летяха над главите ни, падаха в дворовете ни. На повече от 6км. се намираха невзривени боеприпаси и само по щастлива случайност нямаше пряко попадение върху газокомпресорна станция „Лозенец“, по която преминават 13млд.куб. газ, което щеше да доведе до апокалипсис в района.“\n\nНад 100 души са призовани за пореден път като свидетели по казуса, свързан с гибелта на  3 души,раняването на други трима и нанасянето на щети за милиони левове.\n\nПървото дело, по което обвиняеми бяха собственикът на фирма „Берета Трейдинг“ Десислав Борисов Делев и началникът на базата Иван Пеев приключи на 15 юни 2015 година като и двамата бяха напълно оневинени.\n\nСлед допълнителни експертизи на 2 ноември м.г. ямболската окръжна прокуратура внесе в съда нов обвинителен акт, този път пред Темида ще застанат освен Делев и Пеев и проектантът на взривните работи Иван Табов. Ако обвинението бъде доказано тримата ги очаква престой зад решетките за срок от 3 до 15 години.\n\nНа 1 февруари съдът в Ямбол ще трябва да реши по какъв ред ще се гледа казусът-дали по съкратена процедура или ще се наложи да бъдат отново разпитвани всички свидетели.\n\nОрганизаторите на подписката за открит процес напомнят, че преди броени , само на 300-400 м от оградата на базата случайно са били открити 4 снаряда с взривателите им, които са останали незабелязани от сапьорите при продължилото почти две години разчистване.\n\nПрез 2015 година   фирма „Ривърс Инвест“  ЕООД , с управител Десислав Делев и поискала базата да възобнови дейността си по утилизация на стари боеприпаси., от община Стралджа настояват проектите да преминат през задължителна процедура на ОВОС, коментира кметът Атанас Киров.\n                    ", "date": "2018.01.30", "title": "400 пострадали от експлозиите край Петолъчката искат открит процес"}
{"url": "http://www.monitor.bg/a/view/66469-%D0%90%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D1%82%D0%B8%D0%B9%D0%BD%D0%B5%D0%B9%D0%B4%D0%B6%D1%8A%D1%80-%D0%BF%D0%BE%D1%82%D1%80%D0%BE%D1%88%D0%B8%D0%BB-%D1%88%D0%B0%D0%B4%D1%80%D0%B0%D0%B2%D0%B0%D0%BD-%D0%B2-%D0%9A%D0%B0%D0%B7%D0%B0%D0%BD%D0%BB%D1%8A%D0%BA/", "text": "\n                    18-годишен ученик от специализирана гимназия е задържан Казанлък по обвинение, че в нетрезво състояние е потрошил скъпоструващ шадраван насред центъра на града. Инцидентът е станал призори в събота на 27 януари, след като Александър А. и групичка негови връстници излезли от нощно заведение видимо развеселени и с вдигнати нива на адреналина от изпитите сериозни количества алкохол. Младежът се покатерил върху шадравана и демонстративно започнал да го разбива до разпадането му на няколко съставни части, след което хлапаците се прибрали по домовете си.\n\nВандалският акт предизвика буря от гневни коментари в социалните мрежи, потребителите припомниха, че  само преди три години общината похарчи над 250 000 лв за облагородяването на пространството и превръщането му в културно-информационен център на открито с цел привличане на туристи и рекламиране на тракийското наследство. Задържаният няма до момента други криминални прояви, не е регистриран в детската педагогическа стая, при закопчаването му не е имало следи от наркотици в кръвта му, уточни началникът на РУ „Полиция“ – Казанлък Стойчо Крачолов.  Задържането е станало възможно след пълен преглед на записите от охранителните камери, монтирани в района на инцидента.Образувано е досъдебно производство по чл.216, ал.1 от НК.\n\nМеждувременно в Стара Загора беше задържан 15-годишен ученик, срещу когото е повдигнато обвинение за нанасянето на средна телесна повреда на с година по-малък от него  хлапак. Момчето е със строшена челюст и избити зъби след зверски ритник в главата при улична свада.\n                    ", "date": "2018.01.30", "title": "Арестуваха тийнейджър за потрошен шадраван в Казанлък"}
{"url": "http://www.monitor.bg/a/view/19472-%D0%9E%D1%81%D1%82%D0%B0%D0%B2%D0%B8%D1%85%D0%B0-%D0%B7%D0%B0-%D0%BF%D0%BE%D1%81%D1%82%D0%BE%D1%8F%D0%BD%D0%BD%D0%BE-%D0%B2-%D0%B0%D1%80%D0%B5%D1%81%D1%82%D0%B0-14%D0%B3%D0%BE%D0%B4%D0%B8%D1%88%D0%BD%D0%B8%D1%8F-%D1%83%D0%B1%D0%B8%D0%B5%D1%86-%D0%BD%D0%B0-%D0%BA%D0%BB%D0%BE%D1%88%D0%B0%D1%80/", "text": "\n                    Състав на Варненския апелативен съд потвърди законосъобразността на най-тежката мярка за процесуална принуда, „задържане под стража“, определена от ВОС, спрямо 14-годишния Денис Живков. В съучастие с малолетния си 13-годишен приятел Камен Михайлов, двамата убиха от бой 53-годишния бездомник Красимир Куртев, открит от минувач сутринта на 20 януари.\n\nПрестъпниетото във варненския квартал \"Владиславово\" е извършено по хулигански подбуди, с особена жестокост и по мъчителен за жертвата начин предишната вечер, установи разследването. Според съдебно-медицинска експертиза, смъртта на жертвата е настъпила, вследствие на тежка черепно-мозъчна травма. Според обвинението, малолетният Камен не носи наказателна отговорност. Апелативният съд във Варна обаче остави без уважение жалбата на Денис, който се разкая и каза в съдебна зала „Много съжалявам. Искам да се прибера у нас!“ Въпреки, че процесуална мярка за принуда „задържане под стража“ към непълнолетни се прилага в изключителни случаи, съдът сподели всички основания на първата съдебна инстанция за първоначалния арест. В определението на варненският апелативен съд се посочва, че първата съдебна инстанция правилно е преценила, че нито родителските грижи, нито надзора на училището или на инспектора от Детска педагогическа стая са осъществили законосъобразен контрол над Денис. Освен това, в хода на разследването са събрани и свидетелски показания, според които е установено, че той има и други случаи на упражнявано насилие, основно върху възрастни хора, които за щастие не са довели до фатален резултат. Това мотивира съда да приеме, че е налице и опасност да извърши друго престъпление. Затова бе потвърдена и изключителната по своя характер първоначална мярка за неотклонение „задържане под стража“, която не подлежи на обжалване.\n                    ", "date": "2018.01.30", "title": "Оставиха за постоянно в ареста 14-годишния убиец на клошар"}
{"url": "http://www.monitor.bg/a/view/76731-29-%D0%B3%D0%BE%D0%B4%D0%B8%D0%BD%D0%B8-%D0%B7%D0%B0%D1%82%D0%B2%D0%BE%D1%80-%D0%B7%D0%B0-%D0%94%D0%BE%D0%BD%D0%BA%D0%B0-%D0%BA%D0%BE%D1%8F%D1%82%D0%BE-%D1%83%D0%B4%D1%83%D1%88%D0%B8-%D0%B1%D0%B0%D0%B1%D0%B0-%D0%B7%D0%B0-5-%D0%BB%D0%B5%D0%B2%D0%B0/", "text": "\n                    За 29 години отива в затвора Донка Петкова, която удуши баба Иванка Кукова заради само 5 лева. Присъдата на убийцата, която призна фактите в обвинителния акт, бе потвърдена от апелативния съд в Пловдив. Миналия октомври подсъдимата бе призната за виновна от окръжните магистрати за извършване на убийство по особено жесток и мъчителен начин, както и за кражба, осъществени в условията на опасен рецидив.\n\nНа 1 февруари м.г. около 9 часа сутринта Донка поискала 5 лева от 84-годишната  Иванка, на която сутрин помагала да си пали печката, за да си купи кафе и филтри за цигари. Пенсионерката й отказала, защото нямала пари. Донка Петкова се ядосала и се нахвърлила върху старицата, като я хванала за гърлото. Жената се опитала за кратко да я отблъсне и казала, че ще й даде пари, като вземе пенсията. Обвиняемата я ритнала и я притиснала към ръба на плота на мивката, при което й причинила охлузвания по шията и главата.  След като я пуснала, Иванка паднала на пода в стаята. Ромката скочила върху нея, притиснала с колене гръдния й кош и я стискала за шията, докато бабата издъхнала. Преди това зверство Донка Петкова била осъждана общо пет пъти, включително и за грабеж. Последно излязла от затвора през юни 2014г. и оттогава заживяла в село Дълбок извор. През цялото време, преди да настъпи смъртта й, пострадалата жена била в съзнание. Тя викала и правела опити да се отбранява. След като разбрала, че Иванка Кукова е мъртва, ромката свалила от ушите й златните обици и ги прибрала в джоба на жилетката си. След това взела от къщата два килима, единия тип „мокет“, а другия – персийски. Взела още пътека, поставена в бял чувал и прозрачна чанта с намиращите се в нея розов чаршаф, одеяло, хавлия и калъфка за възглавница. За отнемането на тези вещи от прокуратурата са повдигнали второ обвинение срещу Донка Петкова – за кражба при условията на опасен рецидив.\n\nПървоначално съдът е приел, че най-справедливото наказание, което следва да се наложи на Донка, е „доживотен затвор”, но тъй като подсъдимата е признала фактите, посочени в обвинителния акт, е проведено съкратено съдебно следствие. В конкретния случай законът предвижда наказанието „доживотен затвор” да бъде заменено с лишаване от свобода от 15 до 30 години.\n                    ", "date": "2018.01.30", "title": "29 години затвор за Донка, която удуши баба за 5 лева"}
{"url": "http://www.monitor.bg/a/view/3974-%D0%9D%D0%B0%D1%80%D1%8A%D0%B3%D0%B0%D1%85%D0%B0-%D1%81-%D0%BD%D0%BE%D0%B6-%D0%B2%D1%8A%D0%B2-%D0%B2%D1%80%D0%B0%D1%82%D0%B0-%D1%83%D0%BA%D1%80%D0%B0%D0%B8%D0%BD%D1%81%D0%BA%D0%B8-%D1%88%D0%B5%D1%84-%D0%BD%D0%B0-%D0%BC%D0%B5%D1%82%D0%B0%D0%BB%D1%83%D1%80%D0%B3%D0%B8%D1%87%D0%B5%D0%BD-%D0%B7%D0%B0%D0%B2%D0%BE%D0%B4/", "text": "Маскирани мъже го нападнали на общински паркинг\n                    \n\n\n\n\n\nМеталургичният завод край Дебелт е собственост на украинска компания. Караватий е със статут на постоянно пребиваващ и живее заедно със семейството си в Бургас, на около 200 метра от паркинга, където е станал инцидента.\n                    ", "date": "2018.01.30", "title": "Наръгаха с нож във врата украински шеф на металургичен завод"}
{"url": "http://www.monitor.bg/a/view/43753-16%D0%B3%D0%BE%D0%B4%D0%B8%D1%88%D0%B5%D0%BD-%D1%80%D0%B0%D0%B7%D0%B1%D0%B8-%D1%87%D0%B5%D1%80%D0%B5%D0%BF%D0%B0-%D0%BD%D0%B0-%D0%BC%D1%8A%D0%B6-%D0%B7%D0%B0%D1%80%D0%B0%D0%B4%D0%B8-%D0%B7%D0%B0%D0%B1%D0%B5%D0%BB%D0%B5%D0%B6%D0%BA%D0%B0/", "text": "\n                    16-годишен младеж от Хасково разби черепа на 45-годишен свой съгражданин след разправия за вдигане на шум.\n\nИнцидентът е станал в неделя вечерта. Тогава около 19,20 часа в полицията бил получен сигнал от тел.112 за неконтактен мъж, лежащ на улица „М. Герджиков“. Пристигналите на място полицаи установили самоличността на пострадалия. Медиците пък разбрали, че е със счупен череп и хематом в мозъка. Раненият по спешност е бил транспортиран в болница в София на с опасност за живота. По горещи следи криминалистите от Хасково установили и задържали 16-годишно момче. То е заподозряно в извършването на телесната повреда. Свидетели разкрили пред разследващите, че мъжът е направил забележка на младежи, които вдигали шум в близкото кафене. Те му репликирали и по-късно на улицата един от компанията му посегнал. При удара мъжът паднал на земята и си ударил главата. Състоянието на пострадалия се е подобрило и вече не съществува опасност за живота му.\n                    ", "date": "2018.01.30", "title": "16-годишен разби черепа на мъж заради забележка"}
{"url": "http://www.monitor.bg/a/view/77636-%D0%9A%D0%B0%D0%BC%D0%B5%D1%80%D0%B8-%D0%B7%D0%B0%D0%BA%D0%BE%D0%B2%D0%B0%D1%85%D0%B0-408-%D0%B0%D0%B2%D1%82%D0%BE%D0%B4%D0%B6%D0%B8%D0%B3%D0%B8%D1%82%D0%B0-%D0%B2-%D0%A1%D0%BB%D0%B8%D0%B2%D0%B5%D0%BD%D1%81%D0%BA%D0%BE/", "text": "\n                    408 автоджигита, каращи по пътищата на Сливенска област са били „заковани“ за седмица чрез монтираните стационарни и мобилни видеокамери на МВР. Най-голям е бил броят на нарушителите на закона за движение по пътищата на изхода на Нова Загора, където в обектива на стационарката са попаднали 113 водачи, като някои от тях нееднократно натискали до краен предел педала за газта.248 са били засечените от мобилните камери в областния градОбщо 2563 автомобила и 2854 лица, пътуващи в тях са били проверени по време на спецоперацията при която са отнети 11 свидетелства за правоуправление и е била прекратена регистрацията на 10 от колите.Само при проверка на 27 януари пред сградата на КАТ за 4 часа са констатирани75 нарушения, като най честите са били  нередовни пътни документи; неизползване на обезопасителни колани за водачи и пътници; неизправни фарове и каране с превишена скорост.\n\n\n                    ", "date": "2018.01.30", "title": "Камери „заковаха“ 408 автоджигити в Сливенско "}
{"url": "http://www.monitor.bg/a/view/42667-%D0%A5%D0%BB%D0%B0%D0%BF%D0%B5%D1%82%D0%B0-%D0%BD%D0%B0%D0%BC%D0%B5%D1%80%D0%B8%D1%85%D0%B0-%D0%BA%D1%80%D0%B0%D0%B9-%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%BC%D0%B5%D0%BD%D1%82%D0%B5%D1%82%D1%83%D1%80%D1%81%D0%BA%D0%B8-%D0%BB%D0%B8%D1%80%D0%B8/", "text": "\n                     \n\n \n\n \n\nПачка менте-турски лири изскочиха от контейнер за смет на метри от сградата на ОД на МВР-Стара Загора.На „находката“ се натъкнали двама 14-годишни  хлапаци, които в последствие пробвали да ги разменят в местно чейнджбюро. Оказало се че фалшификатите /17 банкноти с номинал 50 лири и 7 банкноти с номинал от 200 лири/ са доста изкусно изработени и само липсата на един от охранителните знаци направило впечатление на служителя  и той сигнализирал в МВР. Общата стойност на фалшификатите по курса на БНБ за деня е в рамките на 900 лв, тепърва ще се извършва експертиза и ще се водят разпити със свидетелите.Образувано е досъдебно производство за разпространение на неистински парични знаци, наказателният кодекс предвижда за това престъпление затвор от 2 до 8 години.\n\nМенте-турски лири излизат сравнително рядко на българския пазар, коментират запознати, според тях най-вероятно гражданин на южната ни съседка се е отървал от тях, захвърляйки ги в кофата за смет преди да потърси услугите на паспортното бюро в сградата на МВР.\n\n \n                    ", "date": "2018.01.30", "title": "Хлапета намериха край полицията фалшиви турски лири   "}
{"url": "http://www.monitor.bg/a/view/73776-%D0%9A%D0%B8%D1%82%D0%B0%D0%B9-%D0%B5-%D0%BD%D0%B0%D0%B9%D0%BF%D1%80%D0%B5%D0%B4%D0%BF%D0%BE%D1%87%D0%B8%D1%82%D0%B0%D0%BD%D0%B0%D1%82%D0%B0-%D0%B4%D0%B5%D1%81%D1%82%D0%B8%D0%BD%D0%B0%D1%86%D0%B8%D1%8F-%D0%B7%D0%B0-%D0%B1%D0%B8%D0%B7%D0%BD%D0%B5%D1%81-%D0%BF%D1%8A%D1%82%D1%83%D0%B2%D0%B0%D0%BD%D0%B8%D1%8F/", "text": "\n                    Китай е безспорен лидер в интереса от страна на българския бизнес към пътувания. Поднебесната република е най-предпочитаната дестинация, посочена от 54% от анкетираните в проучване на Българската търговско-промишлена палата (БТТП).\n\nГермания остава втора от изследваните страни и най-предпочитана от страните в ЕС. Следват ги Италия, Сърбия, Румъния, Македония и Русия. В сравнение с миналогодишното проучване се отчита нарастващ интерес към Македония, обясним с подписания наскоро договор с България за сътрудничество.\n\nНад 76% от българските компаниите имат интерес към икономическо сътрудничество с чуждестранни партньори, за да повишат износа на продукцията си. 36% от фирмите търсят добър партньор при вноса на стоки, 28 на сто се нуждаят от партньор за съвместна инвестиция в България, а 12% за инвестиции зад граница.\n\nБлизо 2/3 от компаниите не познават изцяло условията за бизнес и търговия в страните, с които искат да имат бизнес отношения. Близо 40% са заинтересованите от пътувания в чужбина имат интерес за срещи с фирми от сектора на машиностроенето, следвани от производства на храни и напитки, текстил и облекло, и електроника. Немалък е делът и на услугите – около 17 % от анкетираните изтъкват именно тях като причина за бизнес пътуване.\n\nСпоразуменията за свободна търговия на ЕС представляват основен интерес за предстоящи бизнес събития, които БТПП да организира за своите членове, показват резултатите от проучването. Темата за Brexit за сега остава по встрани от интересите на българските компании.\n\nНад 80% от бизнеса, участвал в делегации на БТПП, оценява представянето им като отлично или много добро. В това число са включени програмата на събитията, осигурените партньори от чужбина, полетите, трансферите и хотелите.\n                    ", "date": "2018.01.30", "title": "Китай е най-предпочитаната дестинация за бизнес пътувания"}
{"url": "http://www.monitor.bg/a/view/322-%D0%A4%D0%BE%D0%BB%D0%BA%D1%81%D0%B2%D0%B0%D0%B3%D0%B5%D0%BD-%D0%B5-%D0%B3%D0%BB%D0%BE%D0%B1%D0%B0%D0%BB%D0%B5%D0%BD-%D0%BB%D0%B8%D0%B4%D0%B5%D1%80-%D0%BF%D0%BE-%D0%BF%D1%80%D0%BE%D0%B4%D0%B0%D0%B6%D0%B1%D0%B8-%D0%BD%D0%B0-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%B8/", "text": "\n                    Германският автомобилен концерн Фолксваген за втора поредна година изпревари японския си конкурент Тойота и е световен лидер по продажби в сектора през 2017 г.\n\nЯпонският автомобилостроител обяви днес глобални продажби от 10,38 млн. коли. Резултатите за 2017 г. сочат увеличение с 2,1 на сто спрямо предходната година, съобщава ДПА.\n\nГерманският й конкурент, който произвежда още марките Audi, Porsche и Skoda, обаче я изпреварва с 10,74 милиона коли, продадени в света, което е най-високият показател в сектора. Продажбите на Фолксваген през 2017 г. са нараснали с 4,3 на сто.  \n                    ", "date": "2018.01.30", "title": "Фолксваген е глобален лидер по продажби на автомобили"}
{"url": "http://www.monitor.bg/a/view/52221-%D0%93%D0%BE%D1%80%D0%B0%D0%BD%D0%BE%D0%B2-%D0%9F%D0%BE%D0%BB%D0%B8%D1%82%D0%B8%D0%BA%D0%B0%D1%82%D0%B0-%D0%B7%D0%B0-%D1%83%D0%B2%D0%B5%D0%BB%D0%B8%D1%87%D0%B0%D0%B2%D0%B0%D0%BD%D0%B5-%D0%BD%D0%B0-%D0%BC%D0%B8%D0%BD%D0%B8%D0%BC%D0%B0%D0%BB%D0%BD%D0%B8%D1%82%D0%B5-%D0%B4%D0%BE%D1%85%D0%BE%D0%B4%D0%B8-%D1%89%D0%B5-%D0%BF%D1%80%D0%BE%D0%B4%D1%8A%D0%BB%D0%B6%D0%B8/", "text": "\n                    Политиката на правителството за увеличение на минималните доходи ще продължи, заяви финансовият министър Владислав Горанов по време на годишната среща на бизнеса с правителството.\n\nГолемият проблем обаче е висшето образование, констатира той. „Политиците проспахме доста голям период по време на прехода. Още по време на кампанията за изборите адресирахме средното образование и инвестициите в него като приоритет“, каза Горанов. Според него системата на висшето образование е доста отдалечена от реалностите, от които българската икономика се нуждае. Поради тази причина повечето млади хора предпочитали да учат в чужди университети, макар и не толкова престижни.\n\nДобрата новина обаче била, че тенденцията в последните години се обръщала и в родината ни са се върнали около 40 000 души. През 2012 г. – 2014 г. са се прибирали основно по-възрастни хора, но напоследък у нас се връщали все по-млади хора.\n\nФинансист номер едно обаче бе категоричен, че ако не продължим да инвестираме в качествено средно образование, тази диспропорция между бедни и богати, образовани и неграмотни, ще се увеличава.\n\n„Нашата политика, която заявихме, за увеличаване на минималните доходи може да бъде критикувана, че уврежда пазара на труда, но се видя през годините, че ниските доходи увреждат също увреждат пазара на труда, тъй като остават само хората с ниска квалификация или тези, които не могат да получат такава“, добави Горанов.\n\nПо думите му в следващите няколко години това правителство ще продължи с заявената предварително политика за увеличение на минималните доходи. В противен случай „с този отворен пазар на труда ще загубим всички шансове да се справяме сами на тази прекрасна територия Република България“, каза още той.\n\nПо отношение на темата за корупцията Горанов заяви, че това е проблем на всяко общество. Побърза да спомене обаче, че едно общество, което постига най-високите ръстове по отношение на икономиката, „корупцията остава само вестникарско внушение“.\n                    ", "date": "2018.01.30", "title": "Горанов: Политиката за увеличаване на минималните доходи ще продължи"}
{"url": "http://www.monitor.bg/a/view/45963-%D0%91%D0%B0%D0%BD%D0%BA%D0%B8%D1%82%D0%B5-%D1%81-%D0%BF%D0%B5%D1%87%D0%B0%D0%BB%D0%B1%D0%B0-%D0%BE%D1%82-12-%D0%BC%D0%BB%D1%80%D0%B4-%D0%BB%D0%B5%D0%B2%D0%B0-%D0%BF%D1%80%D0%B5%D0%B7-2017-%D0%B3/", "text": "\n                    Печалбата на банковия сектор през изминалата година възлиза 1,2 млрд. лева. Банковата ни система е в добра кондиция. Общата капиталова адекватност надхвърля 22%, а ликвидността е около 39 на сто, обяви гуверньорът на БНБ Димитър Радев по време на годишната среща на бизнеса с правителството.\n\nРазбира се, в банковия сектор има и предизвикателства. Лихвените маржове ще продължат да оказват натиск върху рентабилността и през тази година. Родните трезори се подготвяли и за навлизането в нов възходящ лихвен цикъл през 2019 г., като от значение било да не се допуска формирането на нови лоши кредити. Развитието на икономиката работи добре за банките, категоричен бе Радев.\n\nВ същото време кредитната активност за неправителствения сектор също нараствала, като на годишна база се наблюдавал ръст в размер на 4,8%. Размерът на лошите кредити в момента са 11%, а през 2014 г. са били 17%.\n\nПо думите му публичните финанси също са стабилни. „Имаме балансиран бюджет, дълг към БВП 25% с тенденция към намаление. Спокойно можем да кажем, че институцията „Публични финанси“ на България не само се съпоставя с изискванията на еврозоната, но и ги надминава“, разясни Радев. Според него обаче трябва да продължим да поддържаме този изпреварващ ръст.\n\nТой обясни, че за трета поредна година икономиката ни расте с изпреварващ тренд спрямо растежа на икономиката в еврозоната и се очаква това да продължи. Основен фактор е вътрешното търсене. Износът също се представял много добре. Имало и трайна вече тенденция на увеличаване на българския износ в световната търговия.\n\nРадев обърна внимание, че трябва да се предпазване от грешки и да не забравяме, че големите грешки се правят в добри икономически времена, а не в лоши.\n                    ", "date": "2018.01.30", "title": "Банките с печалба от 1,2 млрд. лева през 2017 г."}
{"url": "http://www.monitor.bg/a/view/86427-de-beers-%D0%BF%D1%80%D0%BE%D0%B4%D0%B0%D0%B4%D0%B5-%D0%B4%D0%B8%D0%B0%D0%BC%D0%B0%D0%BD%D1%82%D0%B8-%D0%B7%D0%B0-665-%D0%BC%D0%BB%D0%BD/", "text": "\n                    Най-големият производител и търговец на диаманти в света De Beers от 12 декември до 29 януари продаде скъпоценни камъни на стойност 665 млн. долара, което е с почти 1,5 пъти повече от пласираните в предишния пазарен цикъл, съобщава „Прайм”. От 14 ноември до 11 декември продажбите са били за 445 млн. долара. На годишна база обаче първият диамантен цикъл на De Beers е по слаб с 8,78%.\n                    ", "date": "2018.01.30", "title": "De Beers продаде диаманти за $665 млн."}
{"url": "http://www.monitor.bg/a/view/3981-%D0%96%D0%9F-%D1%82%D0%BE%D0%B2%D0%B0%D1%80%D0%B5%D0%BD-%D0%BF%D1%80%D0%B5%D0%B2%D0%BE%D0%B7%D0%B2%D0%B0%D1%87-%D1%89%D0%B5-%D0%B8%D0%B7%D0%BF%D0%BE%D0%BB%D0%B7%D0%B2%D0%B0-%D1%81%D0%B0%D0%BC%D0%BE-%D0%B7%D0%B5%D0%BB%D0%B5%D0%BD%D0%B0-%D0%B5%D0%BD%D0%B5%D1%80%D0%B3%D0%B8%D1%8F/", "text": "\n                    Товарният жп превозвач DB Cargo България преминава към употреба на изцяло зелена енергия за своите транспортни дейности. От 2018 г. товарните влакове на компанията ще се движат само с енергия от възобновяеми източници с цел опазване на околната среда, съобщиха от дружеството.\n\nТранспортната компания, собственост на най-големият жп превозвач в Европа Deutsche Bahn AG, е получила удостоверение от Агенцията за устойчиво енергийно развитие.\n                    ", "date": "2018.01.30", "title": "ЖП товарен превозвач ще използва само зелена енергия"}
{"url": "http://www.monitor.bg/a/view/42787-%D0%9C%D0%B8%D0%BD%D0%B8%D1%81%D1%82%D1%8A%D1%80-%D0%9F%D0%B5%D1%82%D0%BA%D0%BE%D0%B2%D0%B0-%D0%BE%D0%B1%D1%81%D1%8A%D0%B4%D0%B8-%D0%B2%D1%8A%D0%B7%D0%BC%D0%BE%D0%B6%D0%BD%D0%BE%D1%81%D1%82%D0%B8%D1%82%D0%B5-%D0%B7%D0%B0-%D0%B4%D0%BE%D1%81%D1%82%D0%B0%D0%B2%D0%BA%D0%B8-%D0%BD%D0%B0-%D0%B3%D0%B0%D0%B7-%D0%BE%D1%82-%D0%BD%D0%B0%D1%85%D0%BE%D0%B4%D0%B8%D1%89%D0%B0%D1%82%D0%B0-%D0%B2-%D0%A1%D1%80%D0%B5%D0%B4%D0%B8%D0%B7%D0%B5%D0%BC%D0%BD%D0%BE-%D0%BC%D0%BE%D1%80%D0%B5/", "text": "\n                    Възможностите за доставки на природен газ от средиземноморските находища край бреговете на Израел обсъди днес министърът на енергетиката Теменужка Петкова по време на среща с Абу Йоси, главен изпълнителен директор на една от водещите израелски компании за добив, производство и търговия на природен газ - „Делек Дрилинг“. Фирмата участва в разработката на газови находища „Тамар”, „Левиатан”, „Ям Темтиш” и „Афродита”.\n\nВ момента Израел преструктурира енергийния си отрасъл, увеличавайки потреблението на газ, за сметка на въглищата и нефта, поради новооткритите големи залежи на природен газ. По данни на компанията, доказаните залежи в израелската икономическа зона на Средиземно море се оценяват на около 1000 млрд куб. метра, което би осигурило потреблението на страната за около 130 години. В газовото поле „Левиатан” залежите възлизат на 453 млрд. куб. м, а в „Тамар” - 184 млрд. куб. м. Пред министър Петкова Абу Йоси Йоси потвърди, че благодарение на стратегическото си географско положение България има значителни предимства да се превърне в газоразпределителен център на Балканите. В лицето на вашата държава Израел вижда стабилен партньор в областта на енергийното сътрудничество, допълни още Абу Йоси.\n\nПо-късно министър Петкова посети електрическата компания „Хадера“, където се срещна с президента и председател на съвета на директорите Офер Блох и с изпълнителен директор - Ютаф Ронтал.\n\n„Впечатлена съм от мащабите на работа. Потенциалът за сътрудничество в енергийния сектор между България и Ираел трябва да се използва“, заяви министър Петкова по време на срещата. „Хадера“ е държавна компания за производство, пренос, разпределение и доставка на електроенергия, включваща 17 електроцентрали с 63 енергоблока. Инсталираната мощност на компанията е 13 600 MW. Домакините поясниха, че в Израел енергийният отрасъл се преструктурира - в момента 60% от електроенергията се произвежда от природен газ, успоредно с това частният сектор навлиза в електропроизводството. Неговият дял е в размер на 30%, като тенденцията е през 2020 г. електропроизводството от частни мощности да нарасне с още 10%, а през 2030 г. въглищата да бъдат заменени изцяло с природен газ.\n                    ", "date": "2018.01.30", "title": "Министър Петкова обсъди възможностите за доставки на газ от находищата в Средиземно море"}
{"url": "http://www.monitor.bg/a/view/79012-%D0%9E%D0%B3%D1%80%D0%B0%D0%BD%D0%B8%D1%87%D0%B0%D0%B2%D0%B0%D1%82-%D0%BF%D0%BE%D0%BF%D1%83%D0%BB%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D0%B4%D0%B8%D0%B2%D0%B8-%D0%BF%D1%80%D0%B0%D1%81%D0%B5%D1%82%D0%B0/", "text": "\n                    Българската агенция по безопасността на храните (БАБХ) съвместно с Изпълнителната агенция по горите и Съюза на ловците и риболовците в България въвеждат мерки за намаляване на популацията от диви прасета, което би ограничило опасността от евентуалното разпространение на болестта „Африканска чума“ по свинете в страната. На този етап България не е засегната от силно заразната болест, но са необходими превантивни мерки, каквито се прилагат и в останалите европейски държави, съобщиха от агенцията.\n\n„В Германия амбициите са до края на годината популацията от глигани да бъде намалена със 70 процента, като за целта държавата отпуска и финансиране за отстреляно животно“, посочи д-р Дамян Илиев, изпълнителен директор на БАБХ.\n\nВ България е решено държавните такси за отстрел да бъдат намалени от 30 лв. на 1 лев за животно. С 50% се понижава и цената при организиран ловен туризъм за отстреляни млади животни на възраст между 1 и 2 години.\n\nОперативен щаб към Министерство на земеделието, храните и горите ще се събира периодично, за да обсъжда и предлага мерки за превенция във връзка с опасността от евентуално навлизане на африканската чума по свинете на територията на страната.\n                    ", "date": "2018.01.30", "title": "Ограничават популацията на диви прасета"}
{"url": "http://www.monitor.bg/a/view/17261-%D0%A3%D0%BA%D1%80%D0%B0%D0%B9%D0%BD%D0%B0-%D0%BF%D0%BE%D1%87%D1%82%D0%B8-%D1%83%D0%B4%D0%B2%D0%BE%D0%B8-%D0%B4%D0%BE%D1%81%D1%82%D0%B0%D0%B2%D0%BA%D0%B8%D1%82%D0%B5-%D0%BD%D0%B0-%D0%B3%D0%B0%D0%B7-%D0%BE%D1%82-%D0%A3%D0%BD%D0%B3%D0%B0%D1%80%D0%B8%D1%8F-%D0%BF%D1%80%D0%B5%D0%B7-2017-%D0%B3/", "text": "\n                    Украйна почти удвои вноса на природен газ от Унгария през миналата година в сравнение с 2016 г., достигайки обеми от 1,8 млрд. куб. м, сочат данни на „Укртрансгаз”.\n\nВ същото време през бившата съветска република „Газпром” е доставил на Унгария 11,7 млрд. куб. м синьо гориво или със 75% повече от предходната 2016 г.\n\nОбщо от другите страни от ЕС Киев, който спря да купува руски газ, внесе през миналата година 14,1 млрд.куб. м или с 26,8% повече в сравнение с 2016 г., когато количествата достигнаха 11,1 млрд. куб. м.\n                    ", "date": "2018.01.30", "title": "Украйна почти удвоила доставките на газ от Унгария през 2017 година"}
{"url": "http://www.monitor.bg/a/view/3189-%D0%9F%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D1%81%D1%8A%D1%89%D0%BE-%D0%BF%D1%80%D0%BE%D0%B2%D0%B5%D1%80%D1%8F%D0%B2%D0%B0-%D0%91%D0%94%D0%96-%D0%B7%D0%B0-%D0%B7%D0%BB%D0%BE%D1%83%D0%BF%D0%BE%D1%82%D1%80%D0%B5%D0%B1%D0%B8/", "text": "\n                    Главният прокурор Сотир Цацаров разпореди на Софийска градска прокуратура да извърши проверка по повод на излъчения репортаж в национална телевизия за злоупотреби в „БДЖ – Товарни превози“.\n\nЩе бъдат проверявани твърденията за некачествен ремонт на локомотивите, сключване на неизгодни договори с външни изпълнители на ремонта, както и изплатени трудови възнаграждения без основание на лица, назначени формално в системата на БДЖ.\n\nВ хода на проверката ще бъдат изискани материалите от телевизията, както и неизлъчените записи, и ще бъдат снети обяснения и от длъжностни лица от БДЖ.\n\nВ края на миналата седмица транспортният министър Ивайло Московски разпореди проверка в товарните превози на железниците от одита на ресорното му министерство. Вчера , че Сметната палата проверява БДЖ, а Инспекцията по труда Инспекцията по труда ще провери дали машинистите в товарното дружество на „Холдинг БДЖ“.\n                    ", "date": "2018.01.30", "title": "Прокуратурата също проверява БДЖ за злоупотреби"}
{"url": "http://www.monitor.bg/a/view/16488-%D0%9F%D0%B5%D1%82%D0%B8%D0%BC%D0%B0-%D0%B8%D1%81%D0%BA%D0%B0%D1%82-%D0%B4%D0%B0-%D1%83%D0%BA%D1%80%D0%B5%D0%BF%D1%8F%D1%82-%D1%81%D0%B2%D0%BB%D0%B0%D1%87%D0%B8%D1%89%D0%B5%D1%82%D0%BE-%D0%BD%D0%B0-%D0%BF%D1%8A%D1%82%D1%8F-%D0%A0%D0%B0%D0%B4%D0%BE%D0%BC%D0%B8%D1%80-%D0%9F%D0%B5%D1%80%D0%BD%D0%B8%D0%BA/", "text": "\n                    Пет са отворените оферти на участниците в обществената поръчка за извършването на проучвателно-проектантски работи и изпълнение на дейности по укрепване на свлачището при км 72+300 на път I-6 Радомир – Перник.\n\nОтворените оферти по реда на постъпването им в деловодството на Агенция „Пътна инфраструктура“ са на:\n\n- „КАЛИСТРАТОВ ГРУП“ ООД;\n\n- ОБЕДИНЕНИЕ „ВИА-ДЛВ-КОНСТРУКТ“ ДЗЗД, с участници: „Виа Интелего“ ООД, „Инфраконструкт“ ООД и „ДЛВ“ ЕООД;\n\n- ДЗЗД „ИНЖЕНЕРИНГ СТРОЙ 2018“, в което са: „Бондис“ ООД и „Нивел Строй“ ЕООД;\n\n- „ПЪТГЕО 2018“ ДЗЗД, с участници: „Пиринстройинженеринг“ ЕАД и „Геоконструкт“ ЕООД;\n\n- ОБЕДИНЕНИЕ „МЕГАИНВЕСТ-ЙОЛКОНСУЛТ“, в което са: „Мегаинвест-холд“ ЕООД и „ЙОЛ КОНСУЛТ“ ЕООД.\n\nОтсечката, която трябва да се укрепи е в местността „Цървеняка“. Дължината й е около 25 метра. Основните причини за проявените свлачищни процеси, според становището на експертите, е преовлажняване на откоса в следствие на паднали значителни количества валежи, геоложки строеж и геоморфоложки особености, нерегулиран отток от терените над откоса и др.\n\nБъдещият изпълнител ще трябва да проучи инженерно-геоложките условия в района на свлачището, причините за активизирането му и ще разработи техническо решение за трайното възстановяване и укрепване на засегнатия участък. Проектът ще кандидатства за финансиране по приоритетна ос 4 „Превенция и управление на риска от наводнения и свлачища“ на Оперативна програма „Околна среда“ 2014-2020 г.\n                    ", "date": "2018.01.30", "title": "Петима искат да укрепят свлачището на пътя Радомир - Перник "}
{"url": "http://www.monitor.bg/a/view/85839-%D0%A0%D0%B5%D0%BD%D0%BE%D0%9D%D0%B8%D1%81%D0%B0%D0%BD%D0%9C%D0%B8%D1%86%D1%83%D0%B1%D0%B8%D1%88%D0%B8-%D0%BF%D1%80%D0%B5%D1%82%D0%B5%D0%BD%D0%B4%D0%B8%D1%80%D0%B0-%D0%B7%D0%B0-%D0%BB%D0%B8%D0%B4%D0%B5%D1%80-%D0%B2-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%BE%D1%81%D1%82%D1%80%D0%BE%D0%B5%D0%BD%D0%BE%D1%82%D0%BE/", "text": "\n                    Автомобилостроителната група Рено, Нисан и Мицубиши заяви днес, че е най-големият автомобилостроител в света с продажби от 10,6 милиона коли миналата година благодарение на засиленото търсене на високопроходими и електрически автомобили, предаде Асошиейтед прес.\n\nОбщите продажби на френско-японската група са се увеличили с 6,5 процента през 2017 година - първата пълна година от присъединяването на Мицубиши мотърс.\nАлиансът продава 10 различни марки в близо 200 страни, начело с Китай, Съединените щати, Франция и Япония. Продажбите на Нисан са нараснали с 4,6 процента до 5,8 милиона коли, на Рено - с 8,5 на сто, а на Мицубиши - с 10 процента.\n\nПрезидентът и главен изпълнителен директор на групата Карлос Гон изтъкна, че тези резултати правят автомобилостроителя номер 1 в света. По-рано днес Тойота обяви, че обяви днес глобални продажби от 10,38 млн. коли. Резултатите за 2017 г. сочат увеличение с 2,1 на сто спрямо предходната година, което поставя японският производител на второ място в класацията за изминалата година.  отчете 10,74 милиона продажби за миналата година, но според Карлос Гон 200 000 от тях са камиони, които не трябва да се взимат предвид.\n                    ", "date": "2018.01.30", "title": "Рено-Нисан-Мицубиши претендират за лидер в автомобилостроеното "}
{"url": "http://www.monitor.bg/a/view/221-%D0%9D%D0%BE%D0%B2%D0%B8-7-%D0%BC%D0%BB%D0%BD-%D0%B5%D0%B2%D1%80%D0%BE-%D1%81%D1%83%D0%B1%D1%81%D0%B8%D0%B4%D0%B8%D0%B8-%D0%B7%D0%B0-%D1%80%D0%B0%D0%B7%D0%B2%D0%B8%D1%82%D0%B8%D0%B5-%D0%BD%D0%B0-%D0%BF%D0%BE%D0%B3%D1%80%D0%B0%D0%BD%D0%B8%D1%87%D0%BD%D0%B8%D1%82%D0%B5-%D0%BD%D0%B8-%D1%80%D0%B5%D0%B3%D0%B8%D0%BE%D0%BD%D0%B8-%D1%81-%D0%9C%D0%B0%D0%BA%D0%B5%D0%B4%D0%BE%D0%BD%D0%B8%D1%8F/", "text": "\n                    Нови 7 млн. евро ще бъдат инвестирани за развитие на пограничния регион между България и Македония чрез програмата за трансгранично сътрудничество, обяви зам.-министър Деница Николова в Кюстендил. До дни ще бъде обявена втората покана за набиране на проектни предложения от организации от двете страни на границата, като срокът за кандидатстване ще бъде три месеца, обявиха от регионалното министерство.\n\nЗам.-министър Николова отбеляза, че в момента между двете страни се изпълняват 48 проекта за над 10 млн. евро, като над 50% от договорения ресурс е разплатен. Те са в областта на подобряване на възможностите за развитие на устойчив туризъм, опазване на околната среда и повишаване на конкурентоспособността. Новите проекти ще се подават и оценяват изцяло по електронен път, с което се улесняват потенциалните бенефициенти и ще се осигури по-голяма публичност при оценка на проектите, които се избират на конкурентен принцип. Интересът е много голям, като само в рамките на първата покана са подадени над 200 предложения, от които са финансирани 48, стана ясно на заседанието.\n\n„Резултатите, които постигаме, дават своя принос в контекста на българското председателство на ЕС, защото един от приоритетите ни е приобщаването на Западните Балкани. Тази програма е един от примерите, които дават своя принос не само към изпълнение на този приоритет, но и в утвърждаването на добрите взаимоотношения, създаване на нови партньорства и съвместни проекти, които да развиват регионите на двете държави и които са доказателство, че заедно постигаме повече“, отбеляза Деница Николова. Тя подчерта, че приоритетни за програмата ще са интегрираните проекти, които постигат целите на заложените индикатори. „Обявяваме за финансиране 100% от ресурса на програмата, с което се надяваме до края на годината да изпълним всички 27 индикатори. Към момента покриваме 14 от тях“, каза още заместник регионалният министър.\n\nИнтересът е огромен, защото ефектът е видим. Успяхме да развием потенциала на тези изостанали региони. Така допринасяме и за изпълнение на Договора за добросъседство между двете страни. \n\nПред журналисти в Кюстендил зам.-министър Деница Николова съобщи, че с много добри темпове се изпълнява и Оперативна програма „Региони в растеж“ 2014-2020 г. Към днешна дата са договорени 67% от средствата по програмата, които са над 3 млрд. лв. Извършените плащания са в размер на 27% от договорените средства. Зам.-министър Николова анонсира, че до седмица ще бъде дискутирана на комитет за наблюдение поканата за енергийна ефективност в малките общините, а до края на месец април ще стартира и мярката за деинституционализация на възрастни хора и схемата за финансиране на проекти в туризма.\n\n„Трябва да правим разграничение между териториално-административно делене на страната, което касае броя на общините и областите, и статистическите райони, които в момента са обект на внимание и дискусия от гледна точка на отчитане на показатели към ЕС за развитието на дадена територия“, коментира още зам.-министър Николова в отговор на въпрос за промените в обхвата на районите за планиране. „Предстои широко обществено обсъждане на вариантите, предложени от работна група, по отношение на статистическите райони. Те са важни доколкото предопределят посоката на инвестициите след 2020 г., като основа за програмирането на всички европейски програми, които се изпълняват на национално ниво. Целта ни е да обособим територията по такива признаци и показатели, че да имаме възможност в бъдеще чрез това райониране, чрез насочване на инвестициите, да получаваме по-добри резултати и по-високо икономическо развитие“, каза още Николова. Тя обясни, че регионите на страната ще се обособят на географски принцип, отчитайки броя на населението, природните дадености, потенциалите за развитие, икономическите връзки и др., за да може да се постига и по-целенасочено развитие в бъдеще.\n                    ", "date": "2018.01.30", "title": "Нови 7 млн. евро субсидии за пограничните ни региони с Македония"}
{"url": "http://www.monitor.bg/a/view/57953-%D0%A0%D0%B0%D0%B7%D1%88%D0%B8%D1%80%D1%8F%D0%B2%D0%B0%D1%82-%D0%B3%D1%80%D0%BE%D0%B1%D0%B8%D1%89%D0%BD%D0%B8%D1%82%D0%B5-%D0%BF%D0%B0%D1%80%D0%BA%D0%BE%D0%B2%D0%B5-%D0%BD%D0%B0-%D0%92%D0%B0%D1%80%D0%BD%D0%B0-%D0%BE%D1%81%D0%B8%D0%B3%D1%83%D1%80%D1%8F%D0%B2%D0%B0%D1%82-%D0%BC%D0%B5%D1%81%D1%82%D0%B0-%D0%B7%D0%B0-15-%D0%B3%D0%BE%D0%B4%D0%B8%D0%BD%D0%B8/", "text": "\n                    Най-големият варненски гробищен парк, който е до село Тополи ще бъде разширен. Съветниците от комисията по архитектура към Общински съвет – Варна одс 15,5 хектара. Това стана, след одобрението на Подробен устройствен план, План за регулация и застрояване на имоти в местността „Бостан тарла“, с които се предвижда разширението на гробището в западна посока.\n\nНовият план предвижда разделянето на гробищния парк на квартали, както ипострояването на стени на подходящи места, в които да се съхранява пепел на кремирани мъртъвци, както и създаването на парцел за погребване на домашни любимци. 13 хектара от площите са частна собственост, за които предстои отчуждаване, а останалите 2,5 хектара са общинска собственост. Преди време идеята за подобно разширяване бе отхвърлена, като причината беше, че на малка дълбочина там има скала. Изследването, което е направено от местната власт обаче е установило, че само в 10 % от новата територия има такъв проблем, но тя също ще бъде използвана – например за надземните гробници с урни на покойници. „Това решение е временно и ще осигури места за погребения за следващите 10-15 години“, каза главният архитект на Варна, Виктор Бузев. Според него трайното решаване на проблема за общината е в разширяването на гробищния парк в местността „Кантара“ край Аспарухово. „След като се изчерпи и допълнителния капацитет на гробищата в Тополи, общината трябва да пристъпи към създаването на голям гробищен парк в местността „Кантара“. Става дума за 750 дка, по-голяма част от които са част от държавния горски фонд и община Варна ще предприеме действия за придобиването им. Ако това стане, ще има площ за погребения за още 50-100 години“, каза още главният архитект на Варна. Думите му бяха посрещнати с многозначни коментари от местните шегобийци, според които „общината мисли за бъдещето на гражданите си и, че това е една много радостна новина за Варна\".\n                    ", "date": "2018.01.30", "title": "Разширяват гробищните паркове на Варна, осигуряват места за 15 години"}
{"url": "http://www.monitor.bg/a/view/25092-%D0%A0%D0%B0%D0%B4%D0%B5%D0%B2-%D0%B8%D0%B7%D0%B2%D0%B0%D0%B4%D0%B8-%D1%87%D0%B5%D1%80%D0%B2%D0%B5%D0%BD-%D0%BA%D0%B0%D1%80%D1%82%D0%BE%D0%BD-%D0%BD%D0%B0-%D0%9F%D1%80%D0%BE%D0%BA%D0%BE%D0%BF%D0%B8%D0%B5%D0%B2-%D0%B8-%D0%BA%D1%80%D1%8A%D0%B3%D0%B0-%D0%9A%D0%B0%D0%BF%D0%B8%D1%82%D0%B0%D0%BB/", "text": "\n                    Както е известно червенобузият олигарх от Разград, който натрупа милионо покрай престъпното раздържавяване на активи при управлението на драгалевския лаборант Иван Костов, е с тежки обвинения от прокуратурата, които каасаят именно приватизацията на ЕВН. Заради въпросната схема, освен него на мушка бяха взети и два министри от кабинета \"Борисов 1\" - Трайчо Трайков и Симеон Дянков. Прокопиев трябваше да преглътне и запор за 200 млн. лв., наложен му от КОНПИ заради разминаване между декларирани доходи и имущество му.\n\n\n                    ", "date": "2018.01.30", "title": "Радев извади червен картон на Прокопиев, отсвири сбирка на кръга \"Капитал\" (ОБНОВЕНА)"}
{"url": "http://www.monitor.bg/a/view/48465-%D0%93%D1%80%D0%B8%D0%BF%D1%8A%D1%82-%D0%B7%D0%B0%D1%82%D0%B2%D0%BE%D1%80%D0%B8-770-%D1%83%D1%87%D0%B8%D0%BB%D0%B8%D1%89%D0%B0/", "text": "\n                    Поради обявена грипна епидемия в 770 училища в страната днес няма да има учебни занятия.За 138 училища в област Бургас грипната ваканция продължава до 2 февруари. Дотогава няма да се учи и в 276 школа в София – град. От днес не се учи и в 40 училища в област Сливен и 71 учебни заведения в област Русе.Класните стаи са затворени и в 63 школа в община Варна, но в областта се провеждат учебни занятия. Учениците на 13 училища в област Габрово също са в принудителна ваканция, както и 61 школа в област Монтана.Обявена е грипна ваканция за 60 училища в област Хасково и за 44 в област Ямбол.В още 4 училища няма да се учи днес - ОУ „Иван Вазов“ – с. Мусачево, Софийска област, ОУ „Св. Св. Кирил и Методий“ – с. Ставерци, община Долна Митрополия, област Плевен, СУ „Хр. Ботев“ – гр. Белоградчик, и ОУ „Васил Левски“ – с. Бойница, област Видин.\n \n\n\n                    ", "date": "2018.01.30", "title": "Грипът затвори 770 училища "}
{"url": "http://www.monitor.bg/a/view/34971-%D0%91%D0%BE%D1%80%D0%B8%D1%81%D0%BE%D0%B2-%D0%92-%D0%94%D0%B0%D0%B2%D0%BE%D1%81-%D0%BD%D0%B0-%D0%B1%D0%B0%D0%B8%D1%80-%D0%BF%D0%BE-10-%D0%BB%D0%B8%D1%84%D1%82%D0%B0-%D1%83-%D0%BD%D0%B0%D1%81-%D0%BF%D1%80%D0%BE%D1%82%D0%B5%D1%81%D1%82%D0%B8-%D1%81%D0%B0%D0%BC%D0%BE-%D0%B7%D0%B0-%D0%B5%D0%B4%D0%B8%D0%BD/", "text": "\n                    Mинистър-председателят Бойко Борисов изрази възмущението си от протестите на псевдоеколозите за втория лифт на Банско. Той даде за пример щвейцарския град Давос, където миналата седмица участва в Световния икономически форум. Там имало на един баир имало по 10 лифта, а у нас протестирали само за един.„И пак протест ще ми правят. Казвам им: „Хора, спрете се малко“. Ето сега в Давос броя, броя, броя, броя - няма баир без 10 лифта. А ние искаме едно лифтче – само едно лифтче още да има. И протести, протести, протести за един лифт. Против съм конфликта между Зелените и една част от правителството, но за един лифт аз съм им дал гаранции. Една керемида повече няма да допусна да се направи. Ще следим процеса и ако има нещо, излизаме на протест и ние. Ние винаги сме били наистина „зелени“, а не като някои зелени, които отвътре са червени“, коментира премиерът. Борисов посочи също, че от сутринта се занимава и с темата за разградските лъвчета, които ще бъдат прехвърлени в Пазарджик, като и за тях днес се организирал протест. „Казах им преди месеци като човек, който се занимава с животни, че не може брат и сестра, които имат генетични увреждания и има някакъв шанс за тях, ако отидат в приемния център, да ги държим тук. Но не, искаме си ги тях тук, а в зоопарка в София има още пет лъва, а във Варна пак се размножават. Харчим енергия, която излиза навън, за нещо, което е като черното и бялото. Не можем да кажем, че ще ги държим тук, защото децата ще им се радват. Ето имаме 6-годишния Асен-вече и имената им знам на всички“, каза още Борисов.Той коментира и темата за Западните Балкани като бе категоричен, че не обича да ги дели, тъй като сме били доста свързани. Според него трябва да се подобри инфраструктурата на Балканите. „Каква беше оста досега – София-Истанбул, София-Белград, София-Солун и оттам нататък Балканите ги няма. Аз съм изключително благодарен, че дори на пресконференцията с Ангела Меркел се съгласихме, основната ос, която сме длъжни да направим, е София-Скопие-Тирана-Кьолн“, каза още той. Според Борисов третият мост с Румъния е много важен, но трябва да има и жп линия, магистрали, чрез които да правим бизнес с Албания и Македония. Борисов изрази надежда, че в най-скоро време ще проработи и румънският модел и ще има правителство. „Защото от много време правим срещи с румънските колеги и след 2 месеца те са в ареста един по един, един по един, един по един. И тамън се договорим за третия мост и търсим финансиране за другите два, и тях ги няма, защото влизат в затвора. Сега наново трябва да правим съвещания. А третият мост с Румъния е изключително важен, защото има много банки, които се натискат да дават кредити“, посочи Борисов.Премиерът засегна и темата за газа и това дали България ще продължи да бъде преносна мрежа или ще стане само клиент. „Считам, че това не е редно да го допуснем. Всички прогнози на анализаторите, че Украйна няма да бъде заобиколена, също се оказаха много грешни. И на 1 януари 2019 година ние ще осъмнем с Турски поток. Ние като държава много добре трябва да си направим сметката и запазвайки лоялност към НАТО и ЕС, дипломатично и спокойно да защитим своя интерес. Да загубим ние транзита в полза на Турция, Гърция и Италия не считам, че е нещо, което български политик би приел. А практиката показва, че там където има газопроводи-няма и войни“, каза още той.\n\n\n                    ", "date": "2018.01.30", "title": "Борисов: В Давос на баир по 10 лифта, у нас протести само за един"}
{"url": "http://www.monitor.bg/a/view/39539-%D0%9F%D0%B0%D1%80%D1%82%D0%B8%D1%8F%D1%82%D0%B0-%D0%BD%D0%B0-%D0%B7%D0%B0%D0%B4%D0%BA%D1%83%D0%BB%D0%B8%D1%81%D0%B8%D0%B5%D1%82%D0%BE-%D0%B7%D0%B0%D0%B4-%D0%BF%D1%80%D0%BE%D1%82%D0%B5%D1%81%D1%82%D0%B0-%D0%B7%D0%B0-%D0%B4%D0%B2%D0%B5%D1%82%D0%B5-%D0%BB%D1%8A%D0%B2%D1%87%D0%B5%D1%82%D0%B0/", "text": "Заради натиска на псевдоеколозите искат да ги пратят в Холандия още утре\n                    \n\n\n                    ", "date": "2018.01.30", "title": "Партията на задкулисието зад протеста за двете лъвчета (ОБНОВЕНА)"}
{"url": "http://www.monitor.bg/a/view/8837-%D0%9F%D0%BE%D0%BB%D1%8F%D0%BA%D0%B8%D0%BD%D1%8F-%D0%BF%D0%BE%D0%B4%D0%B0%D1%80%D0%B8%D0%BB%D0%B0-%D0%B4%D0%B5%D1%82%D0%B5%D1%82%D0%BE-%D1%81%D0%B8-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%BE-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE/", "text": "Признала пред властите, че 3-годишното момченце се намира някъде във Варна\n                    \n\n\n                    ", "date": "2018.01.30", "title": "Полякиня подарила детето си на българско семейство"}
{"url": "http://www.monitor.bg/a/view/37154-%D0%94%D0%B5%D0%BB%D1%84%D0%B8%D0%BD%D0%B8%D1%82%D0%B5-%D0%B4%D0%B0%D1%80%D0%B8%D1%85%D0%B0-%D0%BB%D0%B8%D1%84%D1%82%D0%B5%D1%80-%D0%B7%D0%B0-%D1%85%D0%BE%D1%80%D0%B0%D1%82%D0%B0-%D1%81-%D0%BC%D0%BD%D0%BE%D0%B6%D0%B5%D1%81%D1%82%D0%B2%D0%B5%D0%BD%D0%B8-%D1%83%D0%B2%D1%80%D0%B5%D0%B6%D0%B4%D0%B0%D0%BD%D0%B8%D1%8F/", "text": "\n                    Mладежката организация PTPI „Делфините“ във Варна дари пациентски лифтер, както и материали и компоненти за прилагане на трудови умения за хората с множествени увреждания от Дневен център „Слънчевата къща“ в морския град.\n\nСредставата от дарението са събрани след продажбата на ръчно изработени от тях картички по време на годишната им Коледна кампания, която се проведе за 11-ти пореден път. Пациентският лифтер е уред, който ще послужи за повдигане на пациентите в изправено положение и обратно, с цел облекчаване на персонала, както и да осигури повече комфорт на трудно подвижните пациенти. Освен лифтерът, доброволците от организацията са купили и консумативи за машината за изработване на значки, които ще послужат за трудова терапия на хората от дневния център. В продължение на два месеца „Делфините“ и фондация „Деца на Балканите“ ръчно изработваха картичките, които продаваха в известни вериги магазини в града на символична цена. Много техни приятели от България и чужбина, както и Езиков център „Виста“ и платформата „Time Heroes“ допринесоха за успеха на кампанията, която тази година събра над 30 000 лева. С остатъка от парите „Делфините“ предстои да закупят и микробус за децата с множествени увреждания от Дневен център “Свети Йоан Златоуст”, с който ще могат да се предвижват безпроблемно, както и да посещават различни организирани прояви в града.\n                    ", "date": "2018.01.30", "title": "„Делфините“ дариха лифтер за хората с множествени увреждания"}
{"url": "http://www.monitor.bg/a/view/57379-%D0%A8%D0%B5%D1%84%D0%BA%D0%B0%D1%82%D0%B0-%D0%BD%D0%B0-%D0%BE%D0%B1%D1%80%D0%B0%D0%B7%D0%BE%D0%B2%D0%B0%D0%BD%D0%B8%D0%B5%D1%82%D0%BE-%D0%B2-%D0%93%D0%B0%D0%B1%D1%80%D0%BE%D0%B2%D0%BE-%D0%BF%D0%BE%D0%B4%D0%B0%D0%B4%D0%B5-%D0%BE%D1%81%D1%82%D0%B0%D0%B2%D0%BA%D0%B0-%D0%B7%D0%B0%D1%80%D0%B0%D0%B4%D0%B8-%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%B8%D1%8F-%D0%B4%D0%BE%D0%BC/", "text": "\n                    Шефката на Дирекция Образование и социални дейности в община Габрово, Даниела Василева, е поредният общински служител, който напуска своя пост заради скандалния детски дом „Хризантема”. Тя е подала молба за напускане по взаимно съгласие, до своя работодател, кмета на общината Таня Христова. „Слд създалото се напрежениев един от ресорите, за които отговарям и огромната незаслужена клеветническа кампания към мен лично, подавам оставка да запазя честа и достойнството си и с цел нормализиране на работния процес”, се казва в мотивите за напускане.Общинската шефка е поредния принуден, макар и официално по свое желание, да се раздели с поста си. Първите, които изхвърчаха от работните си места бяха две от служителките в скандалния център „Хризантема”, медицинската сестра Донка Калчева и детегледачката Татяна Донева. Те бяха уволнени от ръководителката на центъра Маринела Лазарова. Само ден по-късно пък самата Лазарова на свой ред бе отстранена от работа и дори е дадена на прокурор. Макар и без всякаква пряка връзка със скандала в Габрово, си го отнесе и шефката на Агенцията за закила на детето Офелия Кънева, която беше отстранена от поста си лично от премиера Бойко Борисов. Единствената, имаща връзка със скандала, която поне до този момент остава незасегната, е социалния работник Йорданка Милчева, извършила заснемането на сцените с физическо насилие. Кметът на Габрово Таня Христова обаче се закани, че всички укривали информация за упражняваното насилие и случващото се в центъра „Хризантема”, ще бъдат наказани. Тя обеща още, че ако не се намери достатъчно персонал, който да бъде назначен на мястото на уволнените служителки, ще се търси такъв от съседните общини. И г-жа Христова реализира заканата си. само два дни по-късно тя обяви, че нов професионално избран и подготвен екип поема грижите за лицата от център „Хризантема”. А докато този екип бъде окомплектован, 24-часовата грижа за децата и младежите с увреждания ще бъде обезпечена със съдействието на Обществения съвет за социални дейности и на компетентните институции, ангажирани в грижата за деца с увреждания в Габрово. Експерти от сдружението „дете и пространство” ще извършат оценка на психологичния статус на децата и младежите обитаващи двата центъра в Габрово, единият от които е и „Хизантема”. Оценката е възложена от кмета Таня Христова. Дирекция Социално подпомагане пък ще изготви шестмесечен план за действие, в който ще бъдат посочени конкретно необходимите грижи за всяко едно от лицата, живеещи в двата центъра. Започва се подготовка грижата за двата центъра да бъде поверена на външен доставчик.Междувременно в началото на тази седмица стана ясно, че след проведено съвещание районната и окръжната прокуратури в Габрово са взели решение за разширяване на обхвата на извършваната проверка в двата Центъра за настаняване от семеен тип на деца и младежи с уврежадния, единият от които е и скандалната „Хризантема”. Според взетото ново решение ще бъдат проверени действията на всички длъжностни лица, работещи в двата центъра, както извършвани ли са проверки на място от длъжностни лица, с каква периодичност и какви са били резултатите от тези проверки. Според габровци не е изключено след приключване на тези проверки „да хвърчат още глави”. Продължава порверката на документацията, сързана със здравословното състояние на децата – потребители на социалната услуга, съобщават още от прокуратурата.\n\n\n                    ", "date": "2018.01.30", "title": "Шефката на образованието в Габрово подаде оставка заради скандалния дом"}
{"url": "http://www.monitor.bg/a/view/1997-%D0%A0%D0%BE%D0%BC%D0%B8-%D1%81%D0%B5-%D0%BD%D0%B0%D0%B4%D0%B8%D0%B3%D0%BD%D0%B0%D1%85%D0%B0-%D1%81%D1%80%D0%B5%D1%89%D1%83-%D1%88%D0%BA%D0%BE%D0%BB%D1%81%D0%BA%D0%B8-%D0%B4%D0%B8%D1%80%D0%B5%D0%BA%D1%82%D0%BE%D1%80-%D0%B2%D1%8A%D0%B2%D0%B5%D0%BB-%D0%B4%D0%B8%D1%81%D1%86%D0%B8%D0%BF%D0%BB%D0%B8%D0%BD%D0%B0-%D0%B2-%D0%BA%D0%BB%D0%B0%D1%81%D0%BE%D0%B2%D0%B5%D1%82%D0%B5/", "text": "\n                    Родители от ромския квартал „Изток“ в Кюстендил се надигнаха срещу временно изпълняващата длъжността директор на ОУ „Иван Вазов“, Веселка Котева – Малинова. Масовото недоволство сред ромите идва от факта, че след встъпването й в длъжност били въведени нови правила в школото. Вече има сформирана и подписка за отстраняването на Малинова, под която парафите си са сложили над 220 души.Голяма част от ромите твърдят, че тя е назначена на поста с връзки, като отделно от това се държала грубо както с децата, така и с персонала в училището. Подписката вече е депозирана пред РУО и Община Кюстендил.\nПочти веднага след встъпването й в длъжност тя започнала контролна дейност в училището по отношение на присъстващите ученици и въвела забрана за влизане на родители в класните стаи. По време на една от проверките Малинова установила, че в паралелка с 23 деца нямало нито едно, а учителят си седял съвсем спокойно в класната стая. „Отделно от това родителите влизат всеки ден в подготвителните групи и започват да хранят децата си вътре. Виждала съм как пица, закуски и сокове се слагат на чиновете и това продължава до обяд. Естествено беше да попитам тогава кога се провежда учебен процес. Веднага пуснах заповед, че не искам да има родители след 09, 20 ч. и последва това недоволство“, коментира още директорката на ромското училище.   По нейни думи при по-големите ученици се е случвало да влизат родители по време на час и да заплашват и кълнат деца, които по някакъв начин са имали сблъсък с техните. „ Какво може да направи един директор в този случай освен да ограничи достъпа. Не виждам нищо нередно“, категорична е Веселка Котева.Тя самата вече е подала заявление за освобождаване от длъжността на директор и ще остане на поста до средата на следващата седмица.\n„Това нещо не бива да се случва. Най-накрая дойде един човек, който сложи ред в това училище. Ние сме с най-ниски резултати от външното оценяване в цялата област. Как може някой да се опита да я махне, заради това че въдворява ред. Ми освен ромите да си останем чистачи и необразовани и това да продължава и за напред“, изрази недоволството си и ромски общественик от квартал „Изток“ в Кюстендил.\n\n\n                    ", "date": "2018.01.30", "title": "Роми се надигнаха срещу школски директор, въвел дисциплина в класовете"}
{"url": "http://www.monitor.bg/a/view/37114-65-%D0%BE%D1%82-%D1%83%D1%87%D0%B8%D1%82%D0%B5%D0%BB%D0%B8%D1%82%D0%B5-%D0%B6%D0%B5%D1%80%D1%82%D0%B2%D0%B0-%D0%BD%D0%B0-%D0%BD%D0%B0%D1%81%D0%B8%D0%BB%D0%B8%D0%B5/", "text": "\n                    65% от учителите у нас са били жертва на насилие. Това съобщи шефката на Синдиката на българските учители Янка Такева при откриване на дискусия посветена на младите педагози, която се проведе в столичното 119 – о СУ „Акад. Михаил Арнаудов“. Глад за 39 хил. учители се очаква след седем години, добави още тя. Такева обясни още, че в момента 20 хил. студенти следват педагогика, но дори и всичките те да влезнат в класните стаи, няма как да покрият дефицита от кадри. Такева съобщи още, че 98% от преподавателите у нас са с магистърска степен на образование, а 12% има диплома за второ висше. Шефката на СБУ засегна и въпроса за неправителствените организации. Тя заяви, че е крайно време да се въведе ред за тяхното допускане в училище, защото влизали по всяко време на денонощието и искали учителите да изпълняват задачите им.\n\nКакто „Монитор“ вече писа миналата година до директорите в столицата беше спуснато указание, което гласеше, че посещенията в училище, извън представителите на държавна власт, следва да се осъществяват след подкрепа на министъра на образованието и/или на началника на Регионалното управление по образование в София.\n\n3500 млади учители са влезнали в класните стаи през настоящата учебна година, съобщи от своя страна синдикатът Оля Ангелкова. Тя обясни, че са необходими реформи, така че младите хора да бъдат привлечени към учителската професия. На първо място Ангелкова заяви необходимостта от достойно заплащане, след което добрите условия за труд, модернизиране на училищата и др.\n\n\n \n\n\n \n                    ", "date": "2018.01.30", "title": "65% от учителите-жертва на насилие "}
{"url": "http://www.monitor.bg/a/view/20133-%D0%91%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%B2%D1%82%D0%BE%D1%80%D0%B8-%D0%BF%D0%BE-%D1%87%D0%B8%D1%81%D0%BB%D0%B5%D0%BD%D0%BE%D1%81%D1%82-%D1%81%D1%80%D0%B5%D0%B4-%D1%87%D1%83%D0%B6%D0%B4%D0%B5%D1%81%D1%82%D1%80%D0%B0%D0%BD%D0%BD%D0%B8%D1%82%D0%B5-%D1%80%D0%B0%D0%B1%D0%BE%D1%82%D0%BD%D0%B8%D1%86%D0%B8-%D0%B2-%D0%A0%D1%83%D0%BC%D1%8A%D0%BD%D0%B8%D1%8F/", "text": "Над 1900 наши сънародници са се трудили законно през м.г. в северната ни съседка\n                    Българите са втори по численост сред чуждестранните работници от страни – членки на ЕС в Румъния през 2017 г. Това сочи справка на Генералния инспекторат по имиграцията, поискана от румънския финансов ежедневник „Зиарул финанчиар“.\n\nДанните са само за чужденци, които са работили законно в румънски фирми през миналата година. Общо те са близо 20 000 души. Над 1900 наши сънародници са се трудили в компании на територията на северната ни съседка. Най-голяма е групата на италианците, които са почти 4700 души. Трети по численост са французите. Те са малко под 1900. Четвърти и пети са германците и унгарците, които са съответно 1700 и 1500 души. Останалите около 8000 работници са от други страни – членки на ЕС.\n\nИзданието посочва, че класацията за 2017 г. е подобна на тази от предходната 2016 г. Тогава близо 19 000 чужденци са работили законно в румънски компании. В друг свой текст вестникът отбелязва, че фирмите срещат трудности при набирането на персонал поради недостиг на работна ръка.\n                    ", "date": "2018.01.30", "title": "Българите втори по численост сред  чуждестранните работници в Румъния"}
{"url": "http://www.monitor.bg/a/view/18628-%D0%92%D1%80%D1%8A%D1%87%D0%B8%D1%85%D0%B0-%D0%BD%D0%B0-%D0%B1%D0%B0%D0%BD%D0%BA%D0%B5%D1%80%D0%B0%D0%B1%D0%B5%D0%B3%D0%BB%D0%B5%D1%86-%D0%BF%D1%80%D0%B8%D0%B7%D0%BE%D0%B2%D0%BA%D0%B0%D1%82%D0%B0-%D0%B7%D0%B0-%D0%BC%D0%B5%D0%B3%D0%B0%D0%B4%D0%B5%D0%BB%D0%BE%D1%82%D0%BE-%D0%9A%D0%A2%D0%91/", "text": "\n                    Властите в Сърбия най-сетне са връчили призовка и обвинителния акт от 11 000 страници на Цветан Василев, който е подсъдим у нас като лидер на организирана престъпна група, източила 2,5 млрд. лв. от КТБ. Това потвърдиха пред Агенция „Монитор“от спецпрокуратурата. Информацията, с която разполагат в държавното обвинение, се основава на мрежата за съдебно сътрудничество Евроджъст. Така реално най-сетне беше сложен край на фарса, течащ вече години, в който Василев се крие от българското правораздаване, а в същото време дава интервюта през удобни медии. Последното – пред спонсорирания от него сайт на агент Академик на ДС Огнян Стефанов. Нередовното призоваване на основния обвиняем за източването на милиарди от КТБ е една от пречките, поради които два пъти спецсъдът отложи старта на делото по време на задължителното първо разпоредително заседание. Призоваването на Василев ще даде възможност на съда да даде ход на делото в негово отсъствие, при условие, че той не пожелае да се яви пред магистратите. Следващото заседание е насрочено за 14 февруари. Василев избяга в Белград през 2014 г. Тече дело за екстрадицията му, което не се знае кога ще приключи. Бившият мажоритарен собственик на банката е обвинен, че е ръководил престъпна група за присвоявания. Според прокуратурата той е отговорен за изнасянето на 206 млн. лв. от главната каса на трезора и за източването на над 2,5 млрд.лв. С него са подсъдими още 17 души – предимно служители на КТБ, както и бивши подуправители на БНБ.\n                    ", "date": "2018.01.30", "title": "Връчиха на банкера-беглец призовката за мегаделото КТБ"}
{"url": "http://www.monitor.bg/a/view/71799-%D0%97%D0%B0%D1%82%D0%B2%D0%BE%D1%80%D0%BD%D0%B8%D1%86%D0%B8-%D0%B2-%D0%B3%D0%BB%D0%B0%D0%B4%D0%BD%D0%B0-%D1%81%D1%82%D0%B0%D1%87%D0%BA%D0%B0-%D0%BD%D1%8F%D0%BC%D0%B0%D0%BB%D0%B8-%D1%86%D1%8A%D1%80%D0%BA%D0%B2%D0%B0-%D0%B8-%D1%81%D0%BF%D0%BE%D1%80%D1%82/", "text": "Правосъдното министерство: Такова нещо няма, всички проблеми са отстранени\n                    Гладна стачка в Централния софийски затвор обявиха пандизчии заради забрана за посещение на църква и за провеждането на спортни мероприятия. По последна информация от понеделник обявилите гладна стачка са около 30 души. Това заяви по БНР Петър Младенов от групата „Семейства и приятели на затворниците“.Забраните по думите му са наложените от началника на Софийския затвор. Това включва спортните им занимания, футбола и престоя на двора.„Включително имаме информация, че са забранени посещенията на църква, което много ни учуди. Това са ограничения, наложени след идването на началник Петър Кръстев. Имаме и сигнали от затворници, че много от наградите, които те са получавали под формата на отпуски, обикновено от по няколко дни, също са били ограничени. Това са по-конкретните искания на затворниците. Има и други аспекти като едно изнасилване, което е станало в рамките на затвора и което по никакъв начин не е било разследвано. Срещнахме се със зам.-министъра на правосъдието. В крайна сметка установихме в разговор с него, че те нямат абсолютно никакво намерение да разследват нашия сигнал под предлог, че нямаме достатъчно доказателства. Да събереш доказателства относно такива инциденти в затвора е много трудно. Властта като цяло в момента отказва да предприеме каквито и да е действия и според мен точно това разбуди недоволството на затворниците и те започнаха протест, тъй като видяха, че няма никакви последствия от нашия мирен протест“, обясни Петър Младенов.Проверка на „Монитор“ в правосъдното министерство обаче установи, че подобна стачка няма. Според информацията на ведомството е имало единствено IT проблем с картите на затворниците, с които те получавали храна на лафката. Той е бил в събота и е отстранен за два часа, след което пандизчиите са получили пълния си размер на дажбата.Междувременно работещите в българските затвори и охраняващи съдебните сгради и магистратите в България продължават протестната си кампания под надслов „Европа и за нас“. Кампанията се организира от Сдружение „Синдикат на служителите в затворите в България“ и Синдикат „Охрана“ и е подкрепена от близо 4300 работещи от 13 затвора, 24 затворнически общежития, 7 областни служби „Изпълнение на наказанията“ и около 1300 служители, осигуряващи охраната на органите на съдебната власт, съобщиха от синдиката на служителите в затворите. Протестните мероприятия са насочени срещу лошите условия на труд в българските затвори, ниските заплати в двете дирекции (350 евро) и критичното съотношение между надзиратели и лишени от свобода (1:100).\n                    ", "date": "2018.01.30", "title": "Затворници в гладна стачка, нямали църква и спорт"}
