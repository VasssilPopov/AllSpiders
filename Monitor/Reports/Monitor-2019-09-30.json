{"url": "https://www.monitor.bg/bg/a/view/otrjazaha-nash-vladika-da-sluji-v-bylgarskija-hram-v-odrin-176724", "text": "Вселенският патриарх Вартоломей Първи е отказал български владика да служи в нашия храм „Св. св. Константин и Елена“ в Одрин. Това съобщиха от Синодалната палата. Информацията беше потвърдена и от Дирекцията по вероизповеданията. По тази причина на тържествената Света Литургия по повод 150-а годишнина на църквата ни там са служили само редови свещеници, но не и Старозагорският митрополит Киприян, който е член и говорител на Светия синод, и председател на синодалната комисия по църковния проблем в Украйна. Нарочно писмо с искане Литургията в турския град в неделя да бъде оглавена от български архиерей синодалните ни старци са изпратили на Вартоломей Първи седмица преди събитието. От там обаче даденият отговор е да служат само четирима български свещеници от Старозагорската епархия и двама певци, каза владиката Киприян за „Монитор“. Затова, аз отидох след края на Литургията, за да поздравя тамошната българска общност с юбилея на храма, добави той. Според църковните канони, за да служи архирей в чужда епархия трябва да поиска разрешение от нейния митрополит. Така се практикува и при посещение на патриарси в друга поместна църква. Правилото важи и за редовите свещеници, ако искат да служат в друга енория. Въпреки отказът да служа там в качеството си на български архиерей, не е дадено обяснение защо, коментира още владиката Киприян. Напълно възможно е той да е заради църковния проблем в Украйна, тъй като Българската Патриаршия и Българският Свети синод все още обсъжда хода и казуса на проблема и не е дал окончателен отговор дали приема новообразуваната църква в Украйна, която получи автокефалия от патриарх Вартоломей Първи или не, допълни българският владика. Като възможна причина той посочи и факта, че през 2010 година в двора на храма „Св. св. Константин и Елена“ в Одрин българската общност издигна бюст – паметник на екзарх Йосиф – човекът, който направи т. нар. Български Великден за отделяне на Българската православна църква от Вселенската през 1860 година. До сега на митрополит Киприян не е отказвано да служи в българските храмове на турска територия, които са под юрисдикцията на Вартоломей Първи. На 12 май т.г. той освети позлатения купол на нашата църква в Одрин „Св. Георги“ и позлатеният кръст на храма, като в съслужение с него бяха и гръцки свещеници.", "date": "2019.09.30", "title": "Отрязаха наш владика да служи в българския храм в Одрин"}
{"url": "https://www.monitor.bg/bg/a/view/bankite-s-124-mln-lv-ryst-na-pechalbata-176770", "text": "Печалбата на банковата система у нас е 1.2 млрд. лв., показват данни на Българска народна банка (БНБ) за края на август. Увеличението е с 124 млн. лв. или 11.4% нагоре спрямо същия период година по-рано. Собственият капитал възлиза на 14.3 млрд. лв., като е налице месечно увеличение със 166 млн. лв. (1.2%). Прирастът се дължи на по-големия размер на печалбата. През август активите на банковата система се увеличват с 427 млн. лв. (0.4%) до 110.8 млрд. лв. Причина за това е Ръст има и при кредитите, авансите и дълговите ценни книжа на сектор „Държавно управление”. Делът в общите активи на позицията пари, парични салда при централни банки и други депозити на виждане възлиза на 16% в края на месеца, портфейлите с ценни книжа заемат 12.8%, а нетната сума на кредитите и авансите заема 65.5%. Отношението на ликвидно покритие в края на август е 262.9% (при 262.7% към края на юли). На месечна база ликвидният буфер нараства с 403 млн. лв. (1.4%) до 28.8 млрд. лв., а нетните изходящи ликвидни потоци – със 148 млн. лв. (1.4%) до 11 млрд. лв. Брутният кредитен портфейл на банковата система се увеличава със 135 млн. лв. (0.2%) през август до 63.8 млрд. лв.Сумата на брутните кредити и аванси в края на осмия месец е 92.1 млрд. лв. Кредитите за домакинства нарастват с 1% (233 млн. лв.), а тези за нефинансови предприятия намаляват с 0.4% (130 млн. лв.). Увеличават се кредитите сектор „Държавно управление”  (с  2.1%  или 16 млн. лв.) и за други финансови предприятия (с 0.4% или 15 млн. лв.).  Вземанията от кредитни институции През месеца депозитите нарастват с 0.5% (457 млн. лв.) до 93.9 млрд. лв. Депозитите на домакинствасе увеличават с 0.5% (275 млн. лв.), а тези на нефинансови предприятия – с 1.3% (350 млн. лв.). 0.5% ръст имат и средствата от кредитни институции. Депозитите на сектор „Държавно управление”  намаляват с 5.1% (131 млн. лв.), както и тези на други финансови предприятия (1.8%, 69 млн. лв.).", "date": "2019.09.30", "title": "Банките с 124 млн. лв. ръст на печалбата"}
{"url": "https://www.monitor.bg/bg/a/view/finansovoto-ministerstvo-ochakva-izlishyk-ot-1-266-6-mln-lv-po-budjeta-za-septemvri-176768", "text": "Очаква се превишението на приходите над разходите по консолидираната фискална програма (КФП)  към септември 2019 г. да бъде в размер от над 1, 26 млрд. лв.  или 1.1% от прогнозирания БВП, показват предварителни данни на министерството на финансите. Приходите и помощите по КФП към септември 2019 г. се очаква да бъдат в размер на 32 808.7 млн. лв., което е 74.8 % от годишния разчет. Спрямо периода януари-септември 2018 г. приходите по КФП нарастват с 3 645.1 млн. лв., като ръст се отчита както при данъчните и неданъчните приходи, така и при постъпленията в частта на помощите и даренията, където постъпват основно грантовете по програмите и фондовете на Европейски съюз (ЕС). Ръстът при данъчните приходи е в размер на 2 125.1 млн. лв., неданъчните приходи нарастват с 1 111 млн. лв., а приходите от помощи и дарения са с 409.1 млн. лв. нагоре. Разходите, включващи вноската на България към бюджета на ЕС, се очаква да бъдат 31 542.1 млн. лв. Година по-рано те са били 26 500.9 млн. лв. Според финансовото министерство причина за нарастване на харчовете е високият размер капиталови разходи, което включва разходите за придобиването на нов боен самолет за българските ВВС, разходите за персонал и други. Частта от вноската на Република България в бюджета на ЕС, изплатена към 30.09.2019 г. от централния бюджет, възлиза на 99.5 млн. лв", "date": "2019.09.30", "title": "Финансовото министерство очаква излишък от над 1, 26 млрд. лв. по бюджета за септември"}
{"url": "https://www.monitor.bg/bg/a/view/budjetnijat-izlishyk-prez-avgust-e-nad-1-mln-lv-176769", "text": "Салдото по консолидираната фискална програма (КФП) на касова основа за месец август 2019 г.  е положително в размер от 1 112.6 млн. лв. или това е 1% от прогнозирания БВП, съобщиха от Министерството на финансите. Причина за излишъка е превишение на приходите над разходите в размер от 1 016.9 млн. лв. По европейските средства приходите са с 95.6 млн. лв. повече. Постъпилите приходи, помощи и дарения по КФП към август 2019 г. са в размер на 29 305.8 млн. лв. или 66.8 % от годишните разчети. Съпоставен със същия период на предходната година показателят нараства номинално с 3 330 млн. лв., а в това число данъчните и неданъчните приходи - с 3 031.9 млн. лв. (12.3 %) и постъпленията от помощи и дарения (основно грантове по програмите и фондовете на ЕС) - с 298.1 млн. лв. Общата сума на данъчните постъпления, вкл. приходите от осигурителни вноски, възлиза на 23 256.2 млн. лв., което представлява 67.3 % от планираните за годината данъчни приходи. Приходите от преки данъци са в размер на 4 291.5 млн. лв. или 65.4 % от предвидените в разчетите за годината. Приходите от косвени данъци са в размер на 11 204.2 млн. лв., което е 68.2 % от разчетите за годината. Постъпленията от ДДС са в размер на 7 401.8 млн. лв. или 68.3 % от планираните. Приходите от акцизи възлизат на 3 616.3 млн. лв. (67.8 % от разчетените за годината). Постъпленията от мита са 153.3 млн. лв. или 64.7 % от годишните разчети. Постъпленията от други данъци (вкл. имуществени) са 8695 млн. лв. или 74.3 % изпълнение на годишните разчети. Приходите от социални и здравноосигурителни вноски са 6 890.9 млн. лв., което представлява 66.4 % от разчетените за годината. Неданъчните приходи са в размер на 4 463.4 млн. лв., което представлява 67.3 % от годишните разчети. Приходите от помощи и дарения са в размер на 1 586.2 млн. лв. Разходите по КФП, което включва вноската на България в бюджета на Европейски съюз (ЕС), към август 2019 г. възлизат на 28 193.3 млн. лв.. Това са 60.9% от годишните разчети. 903.6 млн. лв от тях са за въпросната вноска към ЕС.  Номиналното нарастване на разходите спрямо същия период на предходната година се дължи както на извършените през месец август разходи по бюджета на Министерството на отбраната по инвестиционен проект „Придобиване на нов тип боен самолет“ за Военновъздушните сили на Република България, така и на по-високия размер на разходите за персонал (увеличение с 10%  на средствата за заплати, възнаграждения и осигурителни вноски на заетите в бюджетния сектор и поредната стъпка на увеличение на възнагражденията в сектор „Образование“), по-високи социални и здравноосигурителни плащания, увеличение на разходите за субсидии и други. Нелихвените разходи са в размер на 26 820.1 млн. лв., което представлява 60.8 % от годишните разчети. Текущите нелихвени разходи към август 2019 г. са в размер на 22 525.3 млн. лв., капиталовите разходи възлизат на 4 270.9 млн. лв. Предоставените текущи и капиталови трансфери за чужбина са в размер на 23.8 млн. лева. Лихвените плащания са в размер на 469.5 млн. лв. или 70.2 % от планираните за 2019 година. Размерът на фискалния резерв към края на август е 10.3 млрд. лв. като 10 млрд. лв. са формирани от депозити на фискалния резерв в БНБ и банки. Останалите средства са вземания от фондовете на ЕС за сертифицирани разходи, аванси и други.", "date": "2019.09.30", "title": "Бюджетният излишък през август е над 1 млрд. лв."}
{"url": "https://www.monitor.bg/bg/a/view/demireva-prikluchi-edva-12-a-v-skoka-na-visochina-v-doha-176767", "text": "Мирела Демирева не приключи по желания начин участието си на световното първенство по лека атлетика в Доха. Българката се класира на 12-а позиция в битката за разпределението на медалите в скока на височина с преодоляни едва 189 см. Носителката на сребро от олимпийските игри в Рио де Жанейро през 2016 г. започна със 184 см от първи опит, а след това премина и 189 см от втори опит. 193 см обаче се оказаха непреодолима пречка за нея днес и Мирела приключи участието си след три фаула на тази височина. През сезона Демирева имаше 197 см, а личното й постижение е 200 см. Това беше трето участие за нея на планетарен шампионат на открито. В Пекин през 2015 г. българката се нареди девета, а в Лондон преди две години завърши седма.", "date": "2019.09.30", "title": "Демирева приключи едва 12-а в скока на височина в Доха"}
{"url": "https://www.monitor.bg/bg/a/view/toplo-i-suho-do-petyk-ot-1-do-31-prez-oktomvri-176771", "text": "Утре над България ще е слънчево. След обяд ще има временни увеличения на облачността, но ще е без валежи. Ще духа слаб, в Дунавската равнина до умерен северозападен вятър. Привечер в Източна България вятърът ще се ориентира от югоизток. Максималните температури ще са между 25° и 30°. Атмосферното налягане слабо ще се повиши и ще се доближи до средното за месеца, съобщи дежурният синоптик Мартин Славчев от Националния институт по метеорология и хидрология (НИМХ) пред \"Фокус\". По Черноморието ще е предимно слънчево. Привечер ще духа до умерен вятър от изток-югоизток. Максималните температури ще са 24 - 27°, а температурата на морската вода е 21-22°. Вълнението на морето ще е 1 - 2 бала. Над планините ще е слънчево, след обяд ще има временни увеличения на облачността. Без валежи. Ще духа умерен до силен вятър от запад-северозапад, който привечер ще се ориентира от юг-югоизток. Максимална температура на височина 1200 метра – около 20°, на 2000 метра – около 13°. В сряда ще бъде Вятърът ще е от южна четвърт и максималните температури отново ще са над 25°, на отделни места ще достигат и до 30°-31°. Минималните ще останат без съществена промяна. В четвъртък в Източна България вятърът ще остане югозападен, ще бъде умерен и дневните температури там ще са високи. В западната половина от страната вятърът ще се ориентира от северозапад, също ще се усили до умерен и ще започне захлаждане. Облачността ще се увеличава, след обяд и през нощта срещу петък на места в западните райони ще превали, възможно е и да прегърми. В петък превалявания ще има на повече места из цялата страна, в югоизточните райони ще има и гръмотевична дейност. Със северозападния вятър, в източните райони вятър от север-североизток, захлаждането ще продължи, ще бъде по-интензивно и по-чувствително; дневните температури Тази година през октомври се очаква средната месечна температура да бъде около и над нормата, която в равнините е между 11˚ и 15˚, по високите полета - между 8˚ и 11˚, в планинските райони - от 4˚ до 8˚. Месечната сума на валежите ще бъде около нормата, която за по-голямата част от страната е между 40 и 60 л/кв. м, в югоизточните райони - между 60 и 90 л/кв. м, а в планините - от 80 до 100 л/кв. м. Най-високите температури през месеца ще бъдат между 26° и 31°, а най-ниските - между минус 1° и 4°. Месецът ще започне със слънчево и топло време, но около 3 – 4 октомври ще премине атмосферно смущение. На места ще има валежи от дъжд, последвани от чувствително понижение на температурите. След краткотрайно подобрение на времето в средата на десетдневието, към 8 - 9 октомври отново ще има условия за превалявания, а след това – относително захлаждане. През второто десетдневие температурите ще бъдат вече близки до нормалните. Облачността ще е разкъсана, с повече слънце в часовете около и след обяд. и към края на десетдневието. През третото десетдневие повече спокойни и сравнително топли дни ще има през първата част от периода, но вече с характерните инверсии и ниска облачност в сутрешните часове. Около средата на десетдневието и до края на месеца времето ще е променливо с условия за валежи. Температурите постепенно ще се понижават, но като цяло за периода средноденонощните ще останат близки до обичайните.", "date": "2019.09.30", "title": "Топло и сухо до петък, от 1° до 31° през октомври "}
{"url": "https://www.monitor.bg/bg/a/view/bednite-vyv-fermata-se-razcepiha-176721", "text": "Първото разцепление във „Фермата“ вече е факт. Загубата на културиста Тихомир Рангелов в елиминационен дуел и бягството на автомонтьора Краси Джунов при силиконовата чорбаджийка Паулина доведе до разкол в отбора на сиромасите в шоуто. Само за едно денонощие стопанството на бедните олекна с двама силни играчи, което ги раздели на два враждуващи лагера. Напрежението ескалира след като Краси получи шанс от продукцията да избере между лоялността към съотборниците си и любовта към Паулина, а мачото не се поколеба да последва сърцето си и да се влее в редиците на чорбаджиите. Прескча оградата, зарязва ни, а вие викате „К‘во толкова?“. Ако на всеки удар под кръста викаме „К‘во толкова“, значи няма шанс да се оправим и тук, и в държавата си, и навсякъде!“, избухна охранителят Венцислав. Проектантът на сгради Сашо застана единствен на страната на палавия си съотборник и приятел. „Краси е импулсивен. Аз до някаква степен му се кефя, защото не му пука“, сподели той пред военния Станислав край лагерния огън на сиромасите. Пет дена работя с него на покрива и ми казва „Ей, има хора там, дето не мога да ги понасям! Ще замеря ония с нещо!“. А сега отиде при тях! Правилно ли е това?“, попита Станислав, а Сашо отговори: „Ама той не отиде при тях, той отиде при нея. Влюбен е, а любовта е сляпа“. Торнадото от обиди към палавия Ромео на „Фермата“ обхвана и иначе неутрални играчи и близки доскоро приятелки на Джунов като маникюристката Силвия и домакинята-сомнамбул Красимира. Победата на треньора на звездите Сами Хоссни в дуела срещу Тихомир бе полята с пищно парти и латино танци, а докато чорбаджиите вдигаха тостове за „завряния си зет“ Красимир, сиромасите директно започнаха да го обиждат: „Краси, пъпка на г**а и на носа дано да ти порасне! Дай парче торта, иначе да не го вдигнеш първия път!“, развика се маникюристката Силвия, която за трите седмици престой във „Фермата“ често споделяше прегръдката и скута на Джунов. „И аз ви обичам!“, подвикна шеговито от другата страна на оградата беглецът Ромео. Разгневен и обиден, охранителят Венцислав реши лично да връчи багажа на Краси и го извика на оградата. Чувствам се лично предаден. Ако те видя на улицата няма да ти подам ръка“, каза Венцислав, а влюбеният Джунов вдигна раудшно рамене: „Това е игра и мисля, че не трябва да приемаш чак толкова драматично нещата, но ти си наеш, бате“.", "date": "2019.09.30", "title": "Бедните във „Фермата“ се разцепиха "}
{"url": "https://www.monitor.bg:443/bg/a/view/maskirani-obraha-zalojna-kyshta-v-ruse-kato-v-ekshyn-film-176762", "text": "Трима маскирани мъже задигнаха 7000 лева при обир за заложна къща, намираща се на Централния кооперативен пазар в Русе, съобщиха от полицията в крайдунавския град. Апашите се опитали да изтеглят с въже металната каса, в която се съхранявали ценностите, но не успели, тъй като пазачът на пазара ги чул и се развикал. Кражбата от заложната къща станала към 3,00 часа след полунощ в петък, а потърпевшият собственик Ивайло Тодоров изпрати кадри от охранителните камери на обекта на Нова телевизия. От тях се вижда, че пред заложната къща спира лек автомобил „Ауди“, от който излизат трима маскирани мъже. Единият от тях се опитал да разбие камерата за видеонаблюдение на обекта с дървен кол. След това с бухалки счупили предпазната метална решетка и влезли вътре. Намерили в един шкаф 7000 лева и ги взели. Вързали с въже касата към автомобила с намерение да я изтръгнат, но чули охранителя на пазара и офейкали. Според собственика заложната къща е имала сигнална система, но от фирмата за охрана не изпратили автомобил. Той смята, че ако до петата минута беше пристигнала кола, както е по договор, крадците са щели да бъдат заловени, тъй като обирът е продължил седем минути. Оказало се, че по главния булевард няма общинско видеонаблюдение, което също би помогнало да се разкрият престъпниците. От полицията съобщават, че по случая е започнало разследване.", "date": "2019.09.30", "title": "Маскирани обраха заложна  къща в Русе като в екшън филм"}
{"url": "https://www.monitor.bg:443/bg/a/view/danychni-promeni-2020-kakvo-i-zashto-176761", "text": "В следващите месеци предстоят дискусии по новите предложения в данъчното законодателство, които ще влязат в сила от 1 януари 2020 г. Новите моменти бяха представени през изминалия месец и засягат както физически лица, така и юридическите. За повече подробности прочетете следващите редове. Основната цел на Министерството на финансите е хармонизирането на законодателство със съответните европейски директиви. Промените, които се предлагат, са свързани със ЗКПО, но това, което касае в по-голяма степен бизнеса, са измененията в ЗДДС. Те се отнасят до практиката за регистрацията на нова фирма, когато предходна такава наближи оборота за задължителна ДДС регистрация. В момента голяма част от бизнеса в България избягва регистрацията по ЗДДС, а в тази връзка и плащането на данъка, като контролира своя оборот. Когато една фирма достигне оборот от 50 000 лв. за период от 12 месеца, тя трябва да се регистрира по ЗДДС и да започне да начислява ДДС върху своите продукти или услуги. Поради това много собственици на бизнес избират, когато една фирма наближи този оборот, нейната дейност да се прекрати и нова фирма да я продължи при същите условия. Така при многократното прилагане на тази практика, макар приходите на годишна база на един бизнес да са повече от 50 000 лв., те са разпределени между различни лица, за никое от които не възниква задължение да се регистрира по ЗДДС. Какво ще се промени? Предложението е, когато има компании, които са индиректно свързани и са на един адрес, данъчните да могат да ги регистрират по ДДС, ако сборът на оборотите им надхвърля прага. Критериите за това са следните: ·         Предлаганите стоки или услуги са еднакви; ·         Ползваните активи от фирмите са едни и същи; ·         Фирмите споделят един персонал; ·         Използва се една марка или наименование на обект; ·         Доставчиците и клиентите на фирмита са еднакви. Съгласно предлаганите промени, всяка от фирмите, извършвали дейност през съответния период, ще трябва да се регистрира по ЗДДС. Това би представлявало значителна административна тежест. Управлението на повече от една фирма създава допълнителни разходи на собствениците и при необходимостта от регистрирането на всяка за нужди на облагане с ДДС, по-логично е всички фирми освен една да бъдат закрити. Очакването е бизнесите, които прилагат тази схема за избягване на ДДС, да продължат реалните си операции само с една фирма. Предвижда се и въвеждането на \"режим складиране на стоки до поискване\". Целта е да се опростят правилата за вътреобщностна търговия на стоки между лица от различни държави членки на ЕС. Отпада необходимостта лицето, което прехвърля стоката, да се регистрира за целите на ДДС в държавата- членка на пристигане на стоката. Това обаче налага въвеждане на нови условия, които да гарантират събираемостта на дължимия ДДС в държавата - членка на пристигане на стоката. Едно от тях е собствеността върху стоката да бъде прехвърлена в рамките на 12 месеца от пристигането й в съответната държава членка. Както и изискването в момента, в който започва изпращането или транспортирането на стоката от едната към другата държава членка, доставчикът да знае кой е потенциалният клиент, и да посочи идентификационния му номер. Заявените електронни адреси за кореспонденция вече ще се считат за електронен адрес за получаване на съобщения. Така регистрираните по ЗДДС лица няма да се налага да декларират повторно адрес за получаване на съобщения. От януари догодина се въвежда се данъчно облагане при напускане. Това означава, че когато данъчно задължено лице трансферира активи извън страната или променя юрисдикцията, на която е местно лице за данъчни цели, то капиталовата печалба, създадена, но не реализирана на територията на страната, ще бъде обложена. Има обаче възможност за разсрочване на вноски на внасянето на частта от дължимия корпоративен данък, свързан с осъществен трансфер на активи или дейност на място на стопанска дейност. Това ще е възможно само, ако това са трансфери към друга държава-членка на ЕС или към държава-страна по Споразумението за Европейското икономическо пространство. Правят се и промени, касаещи случаите на неизпълнение на условия при преотстъпване на корпоративен данък. В този случай данъкът се дължи в пълния му размер и не може да се прилага възстановяване на преотстъпен данък в размер на неизпълнената част от ангажимента за инвестиране. Промените в корпоративния данък се въвеждат с нов закон (ЗИД), а в преходните и заключителни разпоредби са предложени промени в още 4 закона - Закона за данъците върху доходите на физическите лица, Закона за местните данъци и такси, Закона за данък върху добавената стойност и Закона за акцизите и данъчните складове. В закона за данъците върху доходите на физическите лица се правят промени, свързани с облекчаване на административната тежест, които тази година са доста скромни.  Лицата с намалена работоспособност вече няма да вадят допълнителни документи от ТЕЛК и вноски към осигурителната система, за да ги прилагат към годишната данъчна декларация. Причината е - НАП вече има достъп до базата данни \"Единна информационна система на медицинската експертиза\". Няма да се подава информация към НАП и информация от лица, които предоставят награди, освободени от облагане. В закона са предложени и прецизирани дефиниции за \"ликвидационен дял\" и \"данъчен кредит\". Идентични са основанията за предложението за уеднаквяване на дефиницията за \"данъчен кредит\" в ЗДДФЛ спрямо тази в ЗКПО. Целта е да се да улесни приложението на разпоредбата, като се избегне неяснота в случаите на използване на данъчен кредит от физическите лица при платен от тях данък в чужбина върху печалби и доходи от източник в страната или чужбина. Също така се приравняват доходите на специализантите с тези от трудови правоотношения. Това е необходимо заради въвеждането на нова наредба, според която за придобиване на специалност в системата на здравеопазването със специализантите вече се сключва трудов договор по Кодекса на труда. Приравняват се и доходите на спортисти и треньори по договори със спортни клубове на такива от трудови правоотношения. Възстановяват се предишни разпоредби, така че при при безвъзмездно придобиване на имущества, различни от недвижими имоти, ограничени вещни права върху недвижими имоти и моторни превозни средства, да се подава данъчна декларация за облагане с данък. Така общините ще имат информация за придобитото имущество, а органите по приходите ще могат да определят данъка и да упражняват контрол. При ползване на данъчно облекчение, собствениците на автобуси, които извършват обществен превоз на пътници и се субсидират от общините, ще уведомяват кметствата като подават данъчна декларация в двумесечен срок от ползваното облекчение. Занапред обаче собствениците на превозни средства няма да подават документ в общината при прекратена регистрация. Причината е- работи автоматизираният обмен на данни между институциите. Туристическият данък вече ще се определя въз основа на данните за броя на предоставените нощувки през календарния месец. Те се  съдържат в новоразработената Единна система за туристическа информация. Увеличават се правомощията на общинските служители, които определят данъчна оценка за недвижими имоти на предприятия. С цел избягване на затруднения във връзка при връчването на актовете, издадени от директора на Агенция \"Митници\", които подлежат на предварително изпълнение, заради различни тълкувания относно датата, на която влиза в сила действието на предварителното изпълнение на актовете, е прецизирана формулировката за датата на издаване и съдебната практика във връзка с отмяна на ревизионни актове с констатации за липси на акцизни стоки. Уточнени са и взаимодействията на митническите органи с пощенските оператори. Забранява се на лицата да изпращат и получават акцизни стоки чрез пощенски пратки, с изключение на случаите, посочени в закона. Нов текст конкретизира кога предприятията, прилагащи Международни счетоводни стандарти, могат да преминат към Национални счетоводни стандарти. Освобождават се едноличните търговци, които не са осъществявали дейност, от задължението да декларират това обстоятелство в Търговския регистър.", "date": "2019.09.30", "title": "Данъчни промени 2020: какво и защо"}
{"url": "https://www.monitor.bg:443/bg/a/view/majstorkata-na-domashnoto-sirene-stjaga-kufari-za-shtatite-176600", "text": "Цялата администрация на практика е впрегната да не даде никакви шансове на малките семейни ферми, за разлика от други държава в ЕС, където пренебрегват буквата на закона, но опазват традициите си. Това смята старозагорката Мина Варджиева, която има мъничка ферма от 40 кози, 3 малачки и толкова крави, разположена в гориста местност между селата Ягода и Ръжена. След 18 години борба с администрацията майсторката на домашното сирене обмисля сериозно да си стегне куфарите и да емигрира към Америка, където живее дъщеря й. Грижи Животните отглежда заедно със своя колега Станко Тодоров, като тя самата от няколко години прави и невъзможното да предаде опита си на други мераклии да си направят сами в домашни условия млечни вкусотии.  Запалила се по идеята, докато самата тя работела по тристранен френско-литовско-български проект за подготовка на обучители. След края на проекта регистрирала своята Заралийска занаятчийска работилница, чрез която предлага демонстрации на собствените си умения, обучение и консултации. Признава, че кураж за това й дават признанията от италиански и френски специалисти. Освен това натрупала и достатъчно опит след близо 9 години работа първоначално в новозагорското „Млечен път”, после в „Маркели” и в родопското село Хвойна.  Дамата, с която ще ви срещнем в това интервю, нарекохме Властелина на млякото. Това стана спонтанно, след като част от екипа ни опита от нейните млечни произведения и останахме напълно запленени от вкуса им. За много хора Мина Варджиева вече е добре позната. За онези, които още не са я срещали и не знаят, че има човек, който съхранява ревностно хранителните традиции на България в продукти от мляко в своята работилница, нека кажем няколко думи за нея. Марка През 2001 година защитава търговската си марка „Заралийски млечни продукти” и започва да работи самостоятелно. Прави сирене в дървен калъп, ръчен кашкавал, катък и много други производни, които обаче не може да продава заради родните бюрократични регламенти. На няколко пъти й се налагало да влиза в съдебна зала след наложени й глоби и там да оборва чиновническите разбирания за това що е то домашно производство и пазарна икономика. През изминалите години е видяла 2 и… 200, сред учениците си е имала какви ли не и откъде ли не хора: мераклии да се регистрират по прословутата Наредба 26 и само да продават млечни продукти, със здравословни проблеми, които настояват на трапезата си да имат истинско сирене, и такива, които просто нямат доверие на предлаганото в търговската мрежа. Без консерванти Обяснява, че най-често това са мъже и жени с някакви алергии към едни или други видове млека: например имат непоносимост към кравето мляко и искат онова, което ще хапват, да е козе, и то чисто, добито в традиционна ферма, без добавени консерванти или подобрители. Допълва, че мнозина мислят, че приготвеният с лимонтозу (уж по бабешка рецепта) кашкавал е истински продукт, а той си е на практика вид извара. Вкусно Масовият клиент не се интересувал от маслеността в проценти или от количеството сол или белтъчини, той просто иска да му е вкусно. А вкусът се получава при много опити и проби. Някога кашкавалът се правел само от сурово мляко. Сега, според наредбите на БАБХ, млякото трябва да е пастьоризирано. Когато кашкавалът се прави от сурово мляко, той си зрее с микрофлората на самия регион. Това го прави уникален. А когато млякото се пастьоризира и се сложи закваска, всичко става еднакво. Губи се уникалността, автентичността… От векове Варджиева е категорична, че няма хубав и лош кашкавал - има такъв, какъвто се харесва или не на онзи, който го опитва! Затова най-важното е да се съхрани традиционният майсторлък. И напомня, че за да се защити един продукт, като Slow Food, той трябва да е жив, да е направен там, където го правят по технология от векове. „Най-добре е да се произвеждат точно храни, които са си от мястото, от региона и народът си ги обича и харесва. Ако се даде възможност да се работи спокойно, да се преработват добитите суровини от фермера и да се изкарват на пазара натурални продукти, каквито със сигурност ще бъдат, то тогава няма да се разчита на субсидии и помощи, заявява майсторката, която настоява режимът у нас да не бъде разрешителен, а уведомителен, така, както е на много други места в Европа. Отиваш и заявяваш: ето, аз правя сирене, кашкавал, луканка или каквото и да е там от животински произход. Ето моите произведения, изследвайте ги и ако са годни за храна – да ги извадя на пазара! А не в работилницата да идва чиновник, който през живота си не е направил грам сирене или кашкавал, и да ти казва каква точно мивка ще ползваш или от кого точно и на каква цена ще купиш една или друга машинка! Невъзможно В момента тя не може да се регистрира като производител, защото животните й се отглеждат във ферма от типа „селски двор”. И трябва да избира - или само козички, или само малачки… От сега добитото мляко може да приготви нещо за семейството си, но винаги ще се намери „добросъвестен гражданин”, който ще изпрати „сигнал”, че има нещо, дето не е според регламента. И започват проверка след проверка, наказателно постановление след наказателно постановление, съд, адвокати, обяснения… филм, който не е за гледане. Обречено Лаконично обяснява, че дребното фермерство е обречено да загине заради липсата на хора по селата. Вече няма селски пастири, голямата част от пасищата са отдадени под аренда и разорани, кражбите на животни са почти всекидневие, а след епидемиите по козите и сега по свинете оцеляването е едва ли не кауза пердута. Докато в един момент махваш с ръка и зарязваш всичко и вземаш например първия самолет за Америка, където от години живее дъщеря й със семейството си. Засега не е взела окончателното решение. Защо ли? Може би от инат и от обич към животните. Наскоро пробвала да положи основите на собствена ферма с малка мандра край Жеравна, където да идват хора от цял свят с мерак да участват в гледането на животните, да останат седмица или две, да видят с очите си, да пипнат с ръцете си. Закарала козичките си на място, приготвила 3000 бали слама, прекарала там месец и половина…Оказало се, че първоначалната инвестиции от близо 320 000 лв. е непосилна за нея, от банката поискали да има съдружник - евентуално земеделска кооперация. Отказала се, макар и след дълъг размисъл. Смята, и вероятно с основание, че иначе примамливо изглеждащите програми всъщност не ти дават шансове.", "date": "2019.09.30", "title": "Майсторката на домашното сирене стяга куфари за Щатите"}
{"url": "https://www.monitor.bg:443/bg/a/view/carja-na-rozovija-domat-poema-kym-ostrova-176601", "text": "Земеделският производител Венцислав Петков, известен като Царя на розовия домат от Мало Конаре, е обявил в началото на септември, че заедно със съпругата си заминават за Англия, а до края на годината ще вземат и дъщеричката си, която е многократен световен шампион по карате за деца. Фамилията решила да замрази мащабната си земеделска дейност - както казва фермерът - „до по-хубави времена”, съобщи „Марица”. Венцислав Петков е наследствен фермер, закърмен със земеделие. Първо завършва „Мениджмънт и бизнес администрация” в Американски колеж в България, а след това „Агрономство” в Аграрния университет. Инициатива Той инициира първото сдружение на зеленчукопроизводители от Пазарджишка област с идеята да се възродят старите аграрни традиции в Мало Конаре, което навремето било първенец в региона. По негов пример там се създадоха още няколко сдружения. Преди няколко години той създаде и доскоро беше председател на Националното обединение на младите фермери в България.  Слава Извън пределите на страната се прочу и с патентования от него сорт домати „Розова мечта”, с които неведнъж прослави България на престижни международни аграрни изложения във Франция и Германия. В Молдова даже го канеха да направи оранжерия по свой модел, в която да се произвеждат ​малоконарските домати. В образцовото си стопанство често посрещаше чуждестранни делегации от цяла Европа, които оставаха очаровани, а за неговите постижения е писано многократно и в международната преса.  Тази година Венци се радва на богата реколта и добра цена на доматите. Има идея да прави и цех за лютеница от розови домати. Години наред преодолява трудностите, които съпътстват земеделския производител в България. С къртовски труд вади качествена продукция с розови домати, за която беше намерил и пазарна ниша в Европа, нещо, с което малко фермери у нас могат да се похвалят. Най-големият му проблем, който е и проблем №1 на всички стопани, е реализацията на продукцията в България и масираният внос на евтини зеленчуци.  Отказ Преди две години той и негови колеги от сдружението получават отказ по проекти по Програмата за развитие на селските райони по мярка 4,1 ​- „Инвестиции в земеделските стопанства”, и то за формалности. Това възпрепятства бъдещите му планове за развитие и модернизация на стопанството, но донякъде, защото е кален сам да се бори. Чашата обаче прелива тази пролет, след като се връща от участие на „Зелена седмица” в Берлин, където отново направи фурор с розовите си домати и прослави България. Вместо благодарност получава незаслужен удар ​от висши аграрни чиновници. Подробности за случая си спестява, но се отказва да развива земеделски бизнес в България. Засега!", "date": "2019.09.30", "title": "Царя на  розовия домат поема  към Острова"}
{"url": "https://www.monitor.bg:443/bg/a/view/dvoen-skok-na-bylgarite-iskashti-usednalost-v-uk-temata-176765", "text": "16 500 българи са подали декларации за уседналост в Обединеното кралство само за август. Два пъти повече са нашите сънародници, кандидатствали по схемата спрямо тези искащи уседналост през юли, когато броят има е бил едва 6900 души. Това заяви ръководителят на службата по трудови и социални въпроси в посолството на България в Лондон Васил Асенов за „Монитор“. Последните два месеца българските граждани търсят по-интензивно информация за Брекзит, съобщава още Асенов. От службата по трудови и социални въпроси разясниха, че кандидатстването по схемата протича относително спокойно и много рядко до посолството пристигат сигнали за проблеми, свързани с кандидатстването. За същото нещо говорят и данните от анализ на британския Хоум офис, обхващащ подадените заявления до края на месец юни 2019 година. До тази дата от подадени общо 43 280 заявления на български граждани, броят на невалидните е 20, а на оттеглените - 30. Към края на месец август По абсолютен брой на подадените заявления България се намира на 6-о място, сочат данните на Британското вътрешно министерство. Анализ на Библиотеката към Камарата на общините (House of Commons Library) отчита относителния дял на кандидатствалите граждани от всяка една държава членка спрямо числеността на общността. По този показател България продължава да заема първо място със 70%. На второ място се нарежда Австрия с 59%, следвана от Португалия с 52%. По-надолу в таблицата се подреждат Италия и Испания с приблизителни 50%, а Словения, Малта и Финландия се нареждат със скромните 24%. Всички български граждани, които желаят да продължат да пребивават в Обединеното кралство след Брекзит, е необходимо да се сдобият със статут на уседналост. По разпореждане на посланик Марин Райков посолството е създало необходимата допълнителна организация, за да може напълно да се отговори на нуждите на българската общност във Великобритания, съобщават от службата по трудови и социални въпроси в Лондон. Правата на нашите сънародници след Брекзит ще бъдат гарантирани чрез Схемата за уседналост, като всички български граждани, които пребивават в Обединеното кралство и желаят да останат там, трябва да кандидатстват по нея, коментира Васил Асенов. по Схемата за уседналост е 31 декември 2020 г., а при постигане на Споразумение с ЕС крайният срок ще бъде 30 юни 2021 г. Българските граждани, които разполагат с удостоверение за постоянно пребиваване (Permanent Residence) също трябва да кандидатстват за статут на уседналост. Единствено изключение са българските граждани, които притежават британско поданство, заяви експертът. Българите, които планират да се преместят в Обединеното кралство след Брекзит, ще трябва да отговарят на бъдещите имиграционни разпоредби. Към настоящия момент такива все още не са приети, като намерението на британското правителство е да разработи точкова имиграционна система по подобие на тази в Австралия, обясниха от службата по трудови и социални въпроси в Лондон. Задължение на всички граждани, които искат да получат статут на уседналост, е да подадат своите документи онлайн или на хартия. Посолството съдейства с предоставяне на пълна информация по всички информационни канали.", "date": "2019.09.30", "title": "Двоен скок на българите, искащи уседналост в UK (ТЕМАТА)"}
{"url": "https://www.monitor.bg:443/bg/a/view/7-godishno-dete-v-pirogov-sled-boj-v-uchilishte-176763", "text": "7-годишно дете е било набито от други деца в училището в Долни Богров. То е с контузени гръден кош и ребра, съобщи Нова ТВ. Сигналът за случилото се е подаден в 16:48 часа в понеделник. В 17:01 часа на място е пристигнала линейка, която е откарала детето в „Пирогов”.", "date": "2019.09.30", "title": "7-годишно дете в „Пирогов“ след бой в училище "}
{"url": "https://www.monitor.bg:443/bg/a/view/avarija-v-tec-marica-iztok-1-176764", "text": "Двама работници пострадаха при производствен инцидент в ТЕЦ \"ЕЙ И ЕС\" (\"Марица Изток\" 1), потвърдиха от Областната дирекция на МВР в Стара Загора.  Информацията за инцидента е постъпила в полицията в 16.00 часа. Първият работник е паднал в шахта, която е почиствал и е бил обгазен. Вторият се е опитал да го спаси, но също е бил обгазен. Първоначално и двамата пострадали са приети за лечение в болницата в Гълъбово, но по-късно са преместени в Университетската болница в Стара Загора, съобщи БТА. \"Днес, 30 септември, на територията на ТЕЦ „ЕЙ И ЕС Гълъбово” (\"Марица изток\" 1) бригада от двама служители - един от „ЕЙ И ЕС България” и един от фирма изпълнител, са претърпели инцидент при почистване на шахта на помпена станция за битови отпадни води. Осигурена е незабавна евакуация на двамата работници, които са откарани в болницата в град Стара Загора\", съобщиха в официално становище от ТЕЦ-а. \"Доц. Георги Арабаджиев, ръководител на Клиниката по анестезиология и интензивно лечение на УМБАЛ „Стоян Киркович”, съобщи, че единият от пострадалите е в стабилно състояние - с мозъчно сътресение. Другият пострадал е с белодробен оток и тежко общо състояние. Той е на апаратна вентилация, като лекарският екип предриема всички необходими реанимационни действия. Ръководството на „ЕЙ И ЕС България” следи изключително внимателно състоянието на двамата пострадали и е готово да предприеме всички необходими действия за осигуряване на тяхното лечение\", пише още становището на ТЕЦ-а. Единият от работницитет, който е с мозъчно сътресение, е претърпял черепна операция, защото след комоциото се е оплакал и от проблеми с очите, съобщи бТВ. Вторият пострадал - на 42 години, е на изкуствено дишане с тежка интоксикация и лекарите се борят за живота му. Единият от работниците е бил от външна фирма от новозагорско село, а другият е служител на централата.  ", "date": "2019.09.30", "title": " Двама работници пострадаха в ТЕЦ \"Марица Изток\" 1 (ОБНОВЕНА)"}
{"url": "https://www.monitor.bg:443/bg/a/view/i-medsestrite-ot-vytreshnoto-otdelenie-v-karlovskata-bolnica-hvyrliha-ostavki-176759", "text": "Оставки подадоха и медицинските сестри от вътрешното отделение на Карловската болница. Миналата седмица молби за напускате пуснаха и колегите им от детското отделение, към които в знак на солидарност се присъединиха и четирима лекари. “Исканията ни са за увеличаване за заплатите, което не е направено въпреки приведените пари от МЗ, както и за подписване на Колективния трудов договор, който още не е парафиран от директора и общинския съвет към днешна дата“, каза за „Монитор“ медсестра Силвия Стойкова от вътрешното отделение. В понеделник тя внесе оставките на колегите си при директора д-р Христо Пелев. Молби са подали 7 души от общо 9. Едната от тези, които не са подали оставки, е в чужбина, а на другата й предстои скорошно пенсиониране и не иска да загуби 6-те заплати, които се дават при приключване на трудовата кариера, поясни Стойкова. В понеделник медицинските сестри имаха среща със здравната комисия при общинския съвет на Карлово. В сряда предстои нова среща. Лечебното заведение е общинско и възнагражденията не зависят само от мен, а и от общинския съвет, както и подписването на Колективния трудов договор, каза пред „Монитор“ директорът д-р Христо Пелев. Той потвърди, че към момента заплатите на медицинските сестри е около 740 лева. Д-р Пелев коментира, че увеличението до 950 лв. на всички сестри ще натовари бюджета. Затова трябва да се повиши финансирането на клиничните пътеки с 20% чрез новия рамков договор, който предстои да се подпише през ноември. Своите оставки до края на деня подготвят и медицински сестри от детските градини и ясли в Карлово. Общинският съвет в града ще се събере отново извънредно, за да търси решение на проблема. Междувременно здравният министър Кирил Ананиев се срещна вчера следобед с директора на болницата д-р Христо Пелев, съобщиха от МЗ. На медицинските сестри са предложени два варианта за определяне на възнагражденията, до четвъртък те трябва да кажат кой са избрали, казаха от там, но не уточниха какви са предложенията.  ", "date": "2019.09.30", "title": "И медсестрите от вътрешното отделение в Карловската болница хвърлиха оставки "}
{"url": "https://www.monitor.bg:443/bg/a/view/plajyt-v-slynchev-brjag-ostava-bez-spasiteli-ot-oktomvri-176744", "text": "Плажните ивици в Слънчев бряг – северна, централна и южна, стават неохраняеми от 1-ви октомври. Последният работен ден на морските спасители изтече в 18,00 часа в понеделник. От утре туристическият сезон на практика е закрит. От курорта предупреждават всички летовници, които все още са на почивка там да бъдат особено внимателни при влизането в морето. От началото на сезона сигурността на туристите бе гарантирана чрез водно спасителна дейност, както изискват нормативните разпоредби. От 1-ви септември започна поетапно редуциране на броя на спасители в съответствие с намаления брой на туристите, а от 15-ти септември на ивицата останаха няколко мобилни двойки, които бдяха за сигурността на всички плажуващи.   Управителят на плажа в Слънчев бряг Кирил Спасов призовава гостите, които почиват през октомври да бъдат много внимателни в морето и да не влизат при бурни вълни и силен вятър. \"Отчитаме един добър сезон, въпреки трудностите. Равносметката е, че приключваме сезона без тежки инциденти. Плажът бе обезпечен не само с професионални спасители, но и с денонощна охрана. Служителите следяха стриктно за реда на ивицата и предотвратиха опити за кражби от разсеяни туристи. За заловените на място крадци незабавно сме информирали органите на МВР. Доволни сме, че сезонът премина спокойно за нашите гости и се надяваме, че всички те са останали доволни от услугите\", каза Спасов.", "date": "2019.09.30", "title": "Плажът в Слънчев бряг остава без спасители от октомври"}
{"url": "https://www.monitor.bg:443/bg/a/view/dva-pyti-kmetyt-na-blagoevgrad-d-r-atanas-kambitov-otkri-tretata-si-predizborna-kampanija-176749", "text": "С тържествен водосвет кметът на Благоевград д-р Атанас Камбитов откри третата си предизборна кампания и представи своя предизборен щаб. Водосветът за здраве отслужи свещеникът от благоевградския храм „Въведение Богородично“ отец Андон Шавулев. Поп Андон освети и питката за здраве, която беше раздадена на многото симпатизанти на д-р Камбитов. С вяра в успеха и планове за превръщането на Благоевград в още по-добро място за живеене, домакинът и гостите вдигнаха тост: „Приятели, благодаря Ви за подкрепата! Сигурен съм, че заедно ще успеем и ще продължим да правим, това, което можем най-добре – да работим за доброто и просперитета на Благоевград. Ние не говорим, ние работим. По делата ще ни познаете“, каза кандидат-кметът на община Благоевград д-р Атанас Камбитов. Той получи пожелания за победа на местните избори, които са насрочени за 27 октомври. Предизборният щаб се намира на бул. \"Св. Св. Кирил и Методий“ №9 в Благоевград.", "date": "2019.09.30", "title": "Кметът на Благоевград д-р Атанас Камбитов откри третата си предизборна кампания"}
{"url": "https://www.monitor.bg:443/bg/a/view/marija-gabriel-blestjashta-na-frenski-na-izslushvaneto-za-evrokomisar-na-jivo-176766", "text": "Жива и активна дискусия - такова беше изслушването на Мария Габриел, каза председателстващата дискусията. „Образованието, научните изследвания и иновациите са необходими за справяне с екологичните, социалните и икономическите преходи“, каза Габриел, която говори на български и френски език по време на встъпителните си бележки, информира Politico. Тя изброи осем предизвикателства за следващите пет години: 1. Запазване на водещата позиция на Европа в науката. \"Китай бързо наваксва\", каза Габриел. 2. Развитие на иновативни компании. „Създаването на нов Европейски съвет за иновации е един отговор на това предизвикателство.“ 3. Преодоляване на пропуските в света на научните изследвания. 4. Включване на повече граждани и региони 5. Като „геополитическа комисия“. Габриел спомена търсене на партньорства, например с Африка. 6. Насърчаване на културата и технологичните иновации в изкуствата, подкрепа на творчеството, съхраняване на културното наследство 7. Гарантиране на финансиране за нейното портфолио в контекста на Многогодишната финансова рамка. 8. Повишаване на ролята на жените Мария Габриел постави значителен акцент върху четвъртото предизвикателство, изброено в встъпителните си бележки: прекъсване на \"порочния кръг\" в някои (до голяма степен източни и южни) страни, което означава, че те не се справят добре в изследванията. Фактът, че по-новите държави от ЕС печелят само около 4-5 процента от финансирането на научни изследвания в ЕС, беше основен проблем, когато стана дума за изглаждане на детайлите от законодателството на „Хоризонт Европа“ и ще го върне отново в широките бюджетни преговори тази есен. Тя също така обеща на Парламента, че той ще има „упорит и категоричен съюзник“ в бюджетните преговори, в които „Хоризонт Европа“ ще се бори за преразпределението му заедно с други големи финансови пера, включително селскостопански и кохезионни фондове. По-късно тя добави: „За Еразъм, за„ Хоризонт Европа “, ние трябва да отидем при тези,които вземат решенията, за да можем да получим подкрепата им в решаващия момент“ в бюджетните преговори. Габриел отговори на десетки въпроси, като отговори и на български на въпроса от българските евродепутати. Габриел завърши на български с \"Върви, народе възродени!\"", "date": "2019.09.30", "title": "Аплодисменти в европарламента за Мария Габриел: завърши изслушването с \"Върви, народе възродени\" (НА ЖИВО)"}
{"url": "https://www.monitor.bg:443/bg/a/view/reni-praznuva-nova-godina-v-izrael-176733", "text": "Попфолк певицата Рени отпразнува настъпването на Нова година в Израел. Изпълнителката на „Влюбих се опасно“ се отдаде на заслужена почивка на плажовете край Тел Авив. Времето, в което е избрала да се отправи към дестинацията съвсем не е случайно – именно в неделя евреите там посрещнаха своята Нова година. написа певицата в социалните мрежи. Припомняме, че Рени прекара в Израел повече от четири години, като бе преместила цялото си семейство в страната, за да бъде с тогавашния си съпруг Борис Пилософ. Края на брака си двамата оповестиха през 2016 г. Тогава певицата се завърна отново в родината, като след дълго отсъствие рестартира и музикалната си кариера.", "date": "2019.09.30", "title": "Рени празнува Нова година по бански в Израел"}
{"url": "https://www.monitor.bg:443/bg/a/view/lalova-bez-problem-e-na-polufinal-na-svetovnoto-176752", "text": "Ивет Лалова-Колио се класира без проблеми за полуфиналите на световното първенство по лека атлетика в Доха, Катар. Тя спечели своята серията на 200 м с умерено тактическо бягане и резултат от 22,79 сек. Другите две, които продължават напред от нейния поток, са Джоди Уилямс (Вбр) с 22,80 и Муджинга Камбунджи (Швейц) с 22,81 сек. Най-добро време в сериите даде Дина Ашър-Смит (Вбр) от 22,32 сек. Две от фаворитките за отличията Дафне Шкипърс (Хол) и Мари-Жозе Та Лу от Кот д'Ивоар отказаха участие. Холандката получи травма при загрявката за финала на 100 м предната вечер и не успя да участва в разпределението на медалите, за разлика от Та Лу, която спечели бронза. Самата Ивет още преди шампионата обяви, че няма да стартира на 100 м, за да съхрани сили за по-дългия спринт.", "date": "2019.09.30", "title": "Лалова без проблем е на полуфинал на световното"}
{"url": "https://www.monitor.bg:443/bg/a/view/mustafa-karadajy-ot-kubrat-nashata-zaednost-e-primer-za-cjal-svjat-176746", "text": "„Властта идва от хората, властта е на хората и тя служи за решаването на проблемите на хората и затова нашето мото е „Власт за хората“. Това заяви председателят на ДПС Мустафа Карадайъ на предизборния митинг в град Кубрат.  Екипът на Централния лъч на ДПС бе в разградска област. След срещи с избиратели в град Самуил и исперихските села Подайва и Лъвино, ръководството присъства на предизборния митинг и в Кубрат. Нашата заедност е пример за цял свят. Различието, заедността и толерантността за нас са ценности. Това е най-важното за нас – да бъдем заедно, единни, силни, да си помагаме в трудни времена и да се веселим в добрите, обяви председателят на ДПС. Той е убеден, че даже и кандидатите на други партии ще гласуват за листата на ДПС, защото те са образовани, знаещи, можещи и доказали себе си в сферите. По думите му това е правилният избор за развитието, спокойствието, честта и достойнството на гражданите на община Кубрат. Той обаче допълни, че някои хора, които били продукт на партията, сами избрали позицията на предатели и се опитвали чрез преса и натиск, чрез лъжи и измама да се възползват. \"Ние в Кубрат сме толерантни, но и знаем, че толерантността върви заедно с отговорността и точно на тези хора няма да позволим да мине тяхното хитруване. Ние от ДПС сме в Кубрат, защото милеем за хората на Кубрат\", допълни той. Карадайъ похвали и кандидата на ДПС за кмет на Кубрат Алкин Неби. “Когато сме заедно, когато сме силни и когато имаме местната власт всички заедно ще решаваме всичките проблеми, имайки подкрепата на ДПС, допълни той. Карадайъ апелира членовете и симпатизантите на ДПС да бъдат разумни. „Да изберем правилните хора, които ще вземат властта от народа и тази власт ще служи за решаването проблемите на народа“, заключи той.", "date": "2019.09.30", "title": "Мустафа Карадайъ от Кубрат: Нашата заедност е пример за цял свят"}
{"url": "https://www.monitor.bg:443/bg/a/view/slojili-stari-gumi-pod-relsite-na-grafa-176756", "text": "Нарязани на парчета стари гуми съединени с лепило е виброизолационната подложка на трамвайните релси на ул. „Граф Игнатиев“ в София вместо проектираната полиуретанова подложка, която намалява вибрациите с 80%, заяви пред спецсъда проектантът на ремонта инж. Румен Борисов. Той е първият свидетел по делото, който бе разпитан. Борисов е категоричен, че поставената гумена подложка не е еластична и не изолира вибрациите при преминаването на трамваи. Подсъдим по делото е бившият зам.-кмет по транспорта Евгени Крусев. Той е обвинен за нарушаване на служебните задължения – сключил договор за промяна в носещата конструкция на трамвайния релсов път в полза на фирмата, която ремонтира - Джи пи Груп“. Крусев е обвинен за щети малко под 1 млн. лв. Ако бъде признат за виновен, го грози затвор от 1 до 8 г. Румен Борисов разказа, че между създаването на идейния и техническия проект в периода 2014 г.-2016 г. тогавашният зам.-кмет Любомир Христов му казал, че парите не са от голямо значение, важно е да бъдат вложени най-добрите материали в света. Затова проектантът заложил по-скъпата виброизолационна подложка, която е от полиуретан. Тя е направена с въздух между порите и при натоварването той се сгъстява, след това порите се разширяват и материалът се възстановява. Ремонтът започнал на 7 май 2018 г. В края на месеца проектантът научил, че се подготвя слагането на друга подложка. На оперативка със строителите и проектантите Борисов предупредил кмета Йорданка Фандъкова за промяната на проекта му. „Фандъкова каза на Крусев: „Евгени, изпълнявайте проекта. Ако нещо не ви е харесало, да сте го променили при търга. Но камионите с гумената подложка вече идваха в Горна баня“, разказа Борисов. На 28 май бил свикан експертен съвет от 29 души, който взел решение за подмяна на подложките на трамвайните релси. На 2 юли Борисов подал декларация, че напуска обекта. „В този експертен съвет от 29 души имаше само 2-ма със строителна специалност, а другите бяха общински служители Беше променен проекта ми – намалиха дебелината на околорелсовите гуми, настилката беше изтънена от 10 см на 5 см, подмениха виброизолационната подложка. Казах, че ще има надигане през лятото, което се и случи“, разказа Борисов. Той е направил проектите на 90% от релсовия път на метрото и 40% на трамвайните релси в София. След оттеглянето му други проектанти изготвили технически проект, който узаконил промените. Според защитата на Крусев експертният съвет се събрал, защото при старта на ремонта станало ясно, че между ул. \"Алабин\" и пл. „Гарибалди“ има подпочвени води и сменили подложката, тъй като гумената не пропуска. „Когато има подпочвена вода, се копае по-дълбоко, слага се трошен камък и работата продължава“, контрира Борисов.По-късно пред журналисти той обясни, че със сменените подложки и по-тънки околорелсови гуми общината си е спестила общо около 300 000 лв.", "date": "2019.09.30", "title": "Спестили 300 000 лв. със стари гуми под релсите на Графа"}
{"url": "https://www.monitor.bg:443/bg/a/view/hubava-riba-za-marin-janev-i-mavro-176748", "text": "Генералните изводи за живота в края на извървения път приличат на коментарите на старци, излизащи от кино: „Ти разбра ли го? Защото аз не го разбрах... Ми то нямаше сюжет... Само секс и насилие...“. На още много смешни, тъжни, парадоксални, иронични, сладки и горчиви афоризми за смисъла на битието ни ще се наслади зрителят на спектакъла „Хубава риба“ – първата премиера за новия сезон на Голямата сцена на Народния театър. С тази постановка по пиесата на британеца Марк Райлънс и американеца Луис Дженкинс Ивайло Христов продължава експонирането на човешкия живот като абсурд 6 години след своя връх като театрален режисьор – „Търси се стар клоун“, с великолепното трио на състудентите Марин Янев, Стефан Мавродиев и Илия Добрев. Сега вместо отлетелия Илия Добрев, който сигурно ги гледа и ръкопляска някъде от небесата, е друг суперветеран – Стоян Алексиев. Подобно на пиесата на румънеца Матей Вишниек, и „Хубава риба“ напомня перифраза на жалонната за модерната драматургия творба на Бекет „В очакване на Годо“, само че – не толкова песимистична, някак по-щадяща и с по-добронамерено намигване към човешките усилия да се намери някакъв смисъл в енигмата на съществуването, в живота и смъртта. Действието уж е ситуирано в конкретно време и място – ден преди да приключи риболовният сезон на лед в щата Минесота, където, казват, имало 10 000 езера. Но пейзажът е по-скоро универсалният, (сценограф е Мира Каланова). Сред белотата на снежните полета двамата ентусиасти Ерик и Рон (разкошни Янев и Мавродиев) пак чакат своята голяма риба да клъвне, макар вече да са наясно какво остава от хубавите риби един ден... И уж започват разговор за риболова, но всъщност с фин хумор философстват за всичко важно в прехода от детството до старостта. Към тях се присъединяват още един „колега“ с такъмите си и неговата внучка (Алексиев и Елена Телбис), когато сред ледената шир се появява внезапно и инспектор от Службата по опазване на околната среда. В „Хубава риба“ също има нещо като клоун, но млад – Пламен Димов, който въвежда в сцените на този абсурден театър в театъра на живота: някои със символична продължителност, колкото да се смени осветлението, други – събрали мъдростта на поколения ловци на щастие. След шедьовъра на Самюъл Бекет „В очакване на Годо“ драматургията може да добави много малко относно но то винаги ще е вярно, защото битието се движи по вечни закони, макар и леко осъвременени. Така че на тая тема може да се сътвори събитие и през 2016-а, когато пиесата е създадена и прави фурор в Ню Йорк и Лондон. Вероятно българският зрител не знае много за странния международен тандем на авторите Райлънс и Дженкинс. Сър Марк Райлънс е смятан за един от най-добрите шекспирови актьори на нашето време. Явно неслучайно Ал Пачино казва за него, че изрича думите на Барда така, сякаш са написани специално за него едва снощи. Райлънс е и успешен режисьор от двете страни на океана. В сътрудничество с големия поет и писател Луис Дженкинс в „Хубава риба“ той придава драматургична форма на собствените си преживявания и размисли.", "date": "2019.09.30", "title": "„Хубава риба“ за Марин Янев и Мавро"}
{"url": "https://www.monitor.bg:443/bg/a/view/okryjnata-prokuratura-v-ruse-razsledva-pojara-v-dunarit-176734", "text": "Окръжната прокуратура в Русе започна разследването на пожара в завода за отбранителни продукти „Дунарит“. Това съобщиха от прокуратурата. С постановление с днешна дата разследването е възложено на следовател, определен за работа по особено сериозни произшествия. Днес е бил извършен оглед на мястото на инцидента. Предстои назначаване на експертизи за причините за пожара и за определяне на размера на щетите. Досъдебното производство е образувано на 27 септември, когато възникна инцидентът на територията на предприятието. Разпитани са били свидетели и са изискани документи. Пожарът в „Дунарит“ възникна малко преди 11,00 часа в петък в цех с един тон взривни материали. В цеха се е извършвало смесването на тротил и хексоген, с които се запълвали металните корпуси на авиационни и артилерийски боеприпаси. Заради опасния инцидент бяха евакуирани всички работници, а детските градини и училищата в близките села – затворени. Пожарът бе овладян още същия ден. Днес работният процес в предприятието бе възстановен.", "date": "2019.09.30", "title": "Окръжната прокуратура в Русе разследва пожара в „Дунарит“"}
{"url": "https://www.monitor.bg:443/bg/a/view/vlastta-s-konsensus-podkrepjame-skopie-za-es-ako-izgladim-istoricheskite-sporove-obzor-176735", "text": "Първите мъже в държавата се обединиха около тезата, че България трябва да подкрепи Северна Македония по пътя към приемането й в ЕС, но при условие, че бъдат изгладени историческите спорове между двете страни и Скопие сложи край на пропагандата. След среща, организирана в понеделник от президента Румен Радев на „Дондуков“ 2 по повод отношенията ни със Северна Македония, самият държавен глава, както и премиерът Бойко Борисов дадоха ясен знак, че подкрепата за членството на югозападната ни съседка не може да бъде за наша сметка. „Членството на Северна Македония в ЕС е важно, но не може това да се случва за наша сметка, прекроявайки историята“, заяви Борисов след края на разговорите, предшестващи предстоящото заседание на Европейския съвет, на което се очаква евролидерите да вземат решение относно евентуалния старт на преговорите за членство със Северна Македония и Албания. Той призова пропагандата от страна на Скопие да спре и я оприличи на  По думите му, ако спрем Северна Македония по пътя й към ЕС, това би било записано в историята, след като всички 27 страни-членки са я подкрепили. Борисов изтъкна също така, че темата за Западните Балкани е била издигната на най-високо ниво по време на БГ председателството на ЕС, като добави, че трябва и Албания да върви заедно в преговорите със Северна Македония, тъй като „празните дупки“ на картата не вещаели нищо хубаво за единството и просперитета на региона. В допълнение Борисов подчерта, че никога не сме казвали обаче, че безусловно подкрепяме влизането им в ЕС. Въпреки това той припомни, че сме дали ясен знак на съседите си, че могат да разчитат на нас както по темата за НАТО, така и за осигуряването на т.нар. ерполисинг от наша страна, след като се сдобием с новите изтребители F-16 от САЩ. Премиерът призова съвместната комисия, създадена съгласно Договора за добросъседство да направи още срещи и да излезе с решение и \"Нека спрат да си играят с историята и миналото и да се съсредоточат върху бъдещето, защото бъдещето ни интересува пряко\" призова Борисов, като изброи част от общите проекти, свързани с коридор номер 8 и разширяването на ГКПП-та. И обобщи, отправяйки поредния апел: „Бъдещето на Северна Македония и хората там е в ЕС, да не го проиграват този шанс.“. Радев също подчерта, че трябва да подкрепим Северна Македония за ЕС, но това да става за сметка на историята и идентичността на страната ни. \"Важно е да се очертаят и така наречените „червени линии“, които трябва да гарантират, че европейската интеграция на Северна Македония няма да бъде за сметка на употребата на българската история, език и идентичност като разменна монета\", посочи държавният глава. И в допълнение призова за особено внимание към учениците и надписите в музеите и паметниците в Северна Македония. \"Не можем безусловно да ги подкрепим\", отсече и вицепремиерът и лидер на ВМРО Красимир Каракачанов, който също присъства на срещата. По думите му времето на тупането на топката е приключило. Според него съседите ни разигравали. Каракачанов даде пример с насроченото заседание на съвместната комисия непосредствено преди срещата на върха в Брюксел. „Трябва да заложим ясни условия за насрочването на междуправителствената конференция, за да има ясни и категорични резултати. Надявам се, че това, което ще направим, ще бъде много ясен сигнал към управляващите в Скопие“, каза още Каракачанов. \"България не трябва да спира Северна Македония към членство в ЕС, но това не е безусловно, на първо място трябва да пази националните си интереси\", заяви и вицепремиерът Екатерина Захариева. А шефът на комисията по европейските въпроси в НС от БСП Кристиан Вигенин добави, че ако са удовлетворителни позициите по въпроса, които представи правителството, може да се стигне и до обща Той обаче подчерта, че България не бива да допусне в ЕС страна, която не се отнася добронамерено или не изпълнява своите добросъседски ангажименти. По-късно през деня по темата се изказа и северномакедонският премиер Зоран Заев. Той заяви, че в Скопие приемат препоръките на страната ни и е възможно много бързо да бъде намерено решение на отворените въпроси. Заев изтъкна, че комисията е създадена, за да дефинира нещата и призова да бъдат направени смели крачки, основани на фактите и истината. „Призоваваме да се намери решение, но не е достатъчно само нашата страна да има воля, подобно нещо е необходимо и от страна на България“, подчерта той.", "date": "2019.09.30", "title": "Властта с консенсус: Подкрепяме Скопие за ЕС, ако изгладим историческите спорове (ОБЗОР)"}
{"url": "https://www.monitor.bg:443/bg/a/view/djizysa-gushna-blago-djuniyr-snimka-176755", "text": "Плеймейтката преквалифицирала се в дизайнерка Златка Райкова зарадва футболиста Благой Георгиев-Джизъса с още една рожба. Бебето е момченце и носи името на спортиста. За благата вест се похвали самият Благо с публикация в социалната мрежа. „Вчера е история, утре е мистерия, днес е дар от Бога, ето защо ние го наричаме подарък. Благодаря ти Златка Райкова за това прекрасно създание Благо Джуниър. Обичам ви\", написа той. Това е първо дете за Райкова и четвърто за Георгиев. Припомняме, че двойката скоро може да вдигне и сватба. Златка и Джизъса се сгодиха около Коледа, след което отпразнуваха събитието с наздравици за новата 2019 година в съседна Сърбия.", "date": "2019.09.30", "title": "Джизъса гушна Благо Джуниър (СНИМКА)"}
{"url": "https://www.monitor.bg:443/bg/a/view/debnat-za-korupcija-po-granicata-s-mobilno-prilojenie-176737", "text": "Предстои да стартира мобилно приложение, чрез което преминаващите през България или Северна Македония граждани ще могат да сигнализират за корупционни практики. То ще бъде готово следващата година, като приложението ще дава възможност на всеки, преминаващ през границата, ако стане обект на корупция, да изпрати сигнал до съответния орган. „Това е модерна форма. Светът вече е съвсем различен, работим в друга информационна среда и ние трябва да сме адекватни към тези предизвикателства”, обяви по време на среща в Кюстендил старши комисар Румен Ганев, директор на дирекция „Вътрешна сигурност“ в МВР. Той заедно с Деян Андонов, помощник-министър и началник на отдел “Вътрешен контрол и стандарти“ при МВР Северна Македония представиха в общинска администрация Кюстендил целите на проекта \"Остани чист, кажи НЕ на корупцията\". През вчерашния ден на ГКПП Гюешево се проведе анкетиране на преминаващите, като това е петата поред инициатива по международния проект „Остани чист, кажи НЕ на корупцията“. Партньори по проекта са петте балкански служби за противодействие на корупцията – България, Северна Македония, Сърбия, Румъния и Гърция. „Втората част от проекта е среща на контролно-пропускателните пунктове с граждани, анкетиране на преминаващите граждани. На база на тези анкети ще бъде извършен анализ”, каза Румен Ганев. По думите му община Кюстендил оказва подкрепа за проекта. Поставен е билборд, а следващата година ще се организира среща с млади хора от Кюстендил или по-точно с абитуриентите. „Тази група от млади хора е изключително важна по линия на превенцията на корупцията. При срещата с млади хора ще дойдат и представители от Северна Македония, които ще запознаят гражданите на Кюстендил с това какви права имат в Северна Македония. Това е важно, Кюстендил е гранична община и много от жителите й пътуват до там и е важно да знаят правата и задълженията си”, каза още Румен Ганев. ", "date": "2019.09.30", "title": "Дебнат за корупция по границата с мобилно приложение "}
{"url": "https://www.monitor.bg:443/bg/a/view/gaz-tok-i-parno-zamryzvat-do-kraja-na-godinata-176732", "text": "Енергийният регулатор одобри намаление на цената на природния газ с 0,11% от 1 октомври 2019 г. спрямо предходното тримесечие. Цените на топлинната и на електрическата енергия остават непроменени, съобщиха от КЕВР. Поевтиняването е 5 стотинки и синьото гориво ще струва 44.85 лв./МВтч (без цени за достъп, пренос, акциз и ДДС) В утвърдената цена са включени компонента \"цена на природния газ на входа на газопреносните мрежи“, която е 44.03 лв./МВтч, 0.69 лв. компонента \"обществена доставка\", както и компенсация от 0.13 лв./МВтч за съхранение на количества в подземното газово хранилище \"Чирен\". В тарифата не влизат таксите за достъп и пренос през газопреносната мрежа, които са дължими на \"Булгартрансгаз\" и клиентите плащат на крайните снабдители. Поради незначителната промяна на цената на природния газ, същите остават цените на тока и парното до края на годината. От решението на Комисията за енергийно и водно регулиране става ясно, че доставните цени на руската \"Газпром експорт\" за българския пазар са намалели с 2% в резултат на динамиката на световните пазар в предходните девет месеца. Повишил се е обаче осреднения валутен курс на лева към щатския долар и сега е с 0.47 на сто по-висок. За четвъртото тримесечие на 2019 г. \"Булгаргаз“ е заявил 9 507 373 МВтч природен газ от \"Газпром експорт\".", "date": "2019.09.30", "title": "Газ, ток и парно замръзват до края на годината"}
{"url": "https://www.monitor.bg:443/bg/a/view/gyrcija-shte-pazi-makedonskoto-nebe-176757", "text": "Министерствата на отбраната на Северна Македония и Гърция подписаха днес в Атина техническо споразумение за надзор на въздушното пространство на Северна Македония, съобщи в. \"Независен весник\". Документът представлява официализиране на мисията Еър полисинг /Air-policing/ и ще се реализира в координация с НАТО. Подписаното споразумение произтича от новия договор за сътрудничество в отбраната, подписан от министрите на отбраната на Северна Македония Радмила Шекеринска и гръцкия й колега Евангелос Апостолакис през април, при посещение на гръцка делегация в Скопие. През май гръцки изтребители Ф-16 извършиха първите пробни полети в рамките на мисията на НАТО Еър полисинг, за да проверят комуникациите и радарното покритие на въздушното пространство на Северна Македония. Мисията Еър полисинг, която обхваща само страните членки на алианса, включва използване на система за следене на въздушното пространство и управление на системата за командване и контрол на военновъздушните сили със съответни средства за противовъздушна отбрана, включително и изтребители. И последната страна членка на алианса Черна гора при присъединяването си към НАТО подписа техническо споразумение за Еър полисинг с Гърция и Италия. Северна Македония се надява до декември всички страни членки на НАТО да ратифицират протокола за членството й в алианса, подписан в Брюксел в началото на февруари тази година.", "date": "2019.09.30", "title": "Гърция ще пази македонското небе"}
{"url": "https://www.monitor.bg:443/bg/a/view/bg-zastrahovatelite-v-chelnata-trojka-po-razvitie-za-2018-ta-176738", "text": "На трето място в Европа по темп на растеж се нарежда българският застрахователен сектор за 2018 г. Пазарът ни е нараснал с 13,3% през миналата година, което е над два пъти повече от средния прираст от +6,2%за Европа. Това сочат данните от класацията на Insurance Europe - федерация, обединяваща националните застрахователни асоциации на 37 европейски страни. В класацията на Insurance Europe българският застрахователен сектор заема престижното второ място за най-голям ръст в общото застраховане с прираст от +20,1% при средно за Европа от +5,7%. Ръстът на изплатените обезщетения по общо застраховане в България е 12,8%, което е близо 3 пъти по-високо от средното за Европа увеличение от +4,8%. По този показател българското застраховане заема 4-то място сред европейските държави. Здравното застраховане в България се развива над 5 пъти по-интензивно, с ръст от +24,7% при среден за Европа от +4,8%. Така страната ни се нарежда на 4-то място сред най-растящите пазари на здравно застраховане на континента.   На фона на свиващите се с -0,7% инвестиции на застрахователите в Европа, българското застраховане бележи особено значим ръст от 10,9%, което му отрежда второ място на континента, след Турция, и първо място сред страните в Европейския съюз. „Свикнали сме българският бизнес да е традиционно с едни от най-скромните показатели в сравнение с европейските си конкуренти, а положителните примери да се приемат по-скоро като изключение. Затова за застрахователния сектор е значим повод за гордост в навечерието на празника на застрахователя да се появи в челните места на престижната класация на Insurance Europe по няколко показателя. За нас това е видимият резултат от усилията на цялата професионална общност да предоставят стойностни за хората финансови продукти и услуги“, коментира Константин Велев, председател на Асоциация на българските застрахователи /АБЗ/. Принос за динамичното развитие на сектора имат всички професионалисти, работещи в сферата на застраховането. Те честват своя професионален празник „Деня на застрахователя“  на  1 октомври. На тази дата през 1981 година в Русе, е основано Първото Българско Застрахователно Дружество “България“, което се приема като начало на развитието на застрахователната индустрия в България.", "date": "2019.09.30", "title": "БГ застрахователите в челната тройка по развитие за 2018-та"}
{"url": "https://www.monitor.bg:443/bg/a/view/nad-30-firmi-shte-uchastvat-na-izlojenieto-doverete-se-na-bylgarskoto-176742", "text": "Единадесет дни ще продължи търговското изложение „Доверете се на българското“ в София. 35 фирми – производители и търговци, ще представят стоките си в Изложбена зала ЦУМ от 2 до 13 октомври. На едно място ще бъдат предложени различни български стоки - храни, козметични продукти, облекло, трикотаж, обувки, чанти, детски артикули, бижутерия, сувенири, стоки за бита и други. Изложението, организирано от Българската търговско-промишлена палата, е с традиции и се провежда за 16-ти път. 80% от участниците са малки фирми. Ще бъдат представени най-новите колекции спортни и елегантни облекла за есенния и зимния сезон на атрактивни цени. Ръчно плетени дрехи със сценарии и шалове с български орнаменти ще представи фирма от Варна. Ще може да закупите чанти и обувки от естествена кожа.  На изложението ще може да намерите и нови модели шапки и аксесоари. За поредна година внимание ще има и към най-малките - на изложението ще участват фирми предлагащи дрехи и аксесоари за деца. Посетителите ще научат за полезните съставки на зеолита и копривата и как да се използват в ежедневието. Kозметика и хранителни добавки с екстракти от охлюв Helix aspersa ще предложат нови продукти по време на изложението.  Официалното откриване ще е на 2 октомври от 12.00 часа, входът за изложение е свободен.", "date": "2019.09.30", "title": "Над 30 фирми ще участват на изложението „Доверете се на българското“"}
{"url": "https://www.monitor.bg:443/bg/a/view/ministyr-vylchev-otkri-novata-akademichna-2019-2020-godina-v-ugozapadnija-universitet-neofit-rilski-blagoevgrad-176741", "text": "С тържествена церемония пред корпус 1 на Югозападният университет „Неофит Рилски“ в Благоевград днес официално бе открита новата академична 2019/2020 година.   Празникът по традиция започна с полагане на венци и цветя пред паметника на Неофит Рилски. Церемонията беше открита от ректора на университета проф. д-р Борислав Юруков: „В последните години често чуваме колко агресивни и нетолерантни са младите хора, как не четат и не желаят да се образоват. Аз не съм съгласен с това. Фактът, че вие, скъпи колеги, сте решили да тръгнете по пътя на знанието доказва, че тук в Югозападния университет има амбициозни, образовани и целеустремени млади хора, които искат да знаят, да могат повече и да променят света към по-добро“, каза в приветственото си слово проф. Юруков. „Съвременният свят, в който живеем е изключително динамичен. Днес имаме неограничен достъп до всякаква информация, това изисква от нас да умеем да се адаптираме към промените, да откриваме вярната информация сред океана от данни и да я използваме правилно. Затова не е достатъчна само получената диплома. За да следваме тенденциите и да сме подготвени за заобикалящия ни все по-технологичен свят, всички ние трябва да научаваме нещо ново всеки ден, да бъдем гъвкави и да не спираме да се образоваме, защото страна без образовани хора, няма работещи институции и гражданско общество“, каза още ректорът проф. Юруков. Той отбеляза, че специалностите, в които студентите са избрали да се обучават, ще им дадат личностно удовлетворение и перспектива за широка професионална реализация. Ректорът подчерта, че възпитаници на университета заемат високи позиции в управлението на България и в много международни компании, управляват бизнес за милиарди и правят света по-добър и по-благоустроен.  Приветствие към студентите отправиха също министърът на образованието и науката Красимир Вълчев, първият ректор на ЮЗУ „Неофит Рилски“ академик Благовест Сендов, заместник-министърът на правосъдието Десислава Ахладова и Негово Високопреосвещенство Неврокопският митрополит Серафим. Министър Вълчев подчерта важното място на университета и отбеляза, че всички системи в България разчитат на кадрите на Югозападния университет „Неофит Рилски“. „Фактът, че тук има толкова много представители на различните институции е показателен затова. Всички ние подкрепяме Югозападния университет“, каза министър Вълчев. От името на първокурсниците слово поднесе Емел Юсуф, студентка в специалност „Българска филология“. По време на церемонията Красимир Вълчев и проф. д-р Борислав Юруков връчиха студентските книжки на първокурсниците, приети с най-висок бал: Михаил Димитров, Сашка Кандиларова, Кирил Илиев, Виктория Андонова, Ивелина Палова, Наталия Иванова, Станислав Михайлов, Ангел Георгиев и Емел Юсуф.  Сред гостите на тържеството бяха още Елхан Кълков – народен представител в 44-то Народно събрание на Република България от Първи Благоевградски многомандатен избирателен район, областният управител на Благоевград Бисер Михайлов, кандидатът за кмет на Община Благоевград за трети мандат д-р Атанас Камбитов, председателят на Общински съвет Радослав Тасков, заместник-кметът по култура и хуманитарни дейности на Община Благоевград Христина Шопова.", "date": "2019.09.30", "title": "Вълчев откри учебната година в Югозападния университет "}
{"url": "https://www.monitor.bg:443/bg/a/view/razkriha-udushvach-na-baba-ot-plovdiv-iskal-da-ja-obere-176720", "text": "Полицията в Пловдив разкри удушвач на 84-годишна пловдивчанка, която била убита преди 5 години в дома си. Това съобщи на пресконференция ст. комисар Йордан Рогачев, директор на ОД на МВР в Пловдив. Виолета Георгиева била нападната в дома си на ул. „Трети март” в Пловдив на 4 октомври 2014г. и извършителят бил издирван, но без резултат. Миналата седмица разследващите стигнали до 36-годишния Михаил Чинов от Пловдив. Той бил криминално проявен и с множество присъди за притежание на наркотици и кражби. След като бил арестуван, Михаил направил пълни самопризнания какви ги е свършил преди 5 години. Той признал, че позвънил на вратата на дома на възрастната Виолета, като първоначално искал само да я окраде. Бабата се появила и лековерно пуснала мъжа в апартамента си. Изненадан от появата й, той я удушил. След това взел малка сума пари и изчезнал. Два дни по-късно пак влязъл в апартамента на бабата, трупът на която още бил там. Няколко дни по- на спешния телефон 112 е подаден сигнал за намерено мъртво тяло на адреса. 36-годишния Михаил Чинов е с постоянна мярка „задържане под стража“. Той е с обвинение за умишлено убийство, като между него и жертвата няма роднинска връзка, уточниха от полицията в Пловдив.    ", "date": "2019.09.30", "title": "Разкриха удушвач на баба от Пловдив, искал да я обере"}
{"url": "https://www.monitor.bg:443/bg/a/view/izvynredna-ohrana-za-ludogorec-levski-176736", "text": "Изключителни мерки за сигурност обяви ръководството на „Лудогорец“ преди дербито от предстоящия 12 кръг на Първа лига срещу „Левски“. Сблъсъкът между първия и втория в класирането е в неделя от 20:15 часа на стадиона в Разград. Заради огромния залог и очакваните множество „сини“ ултраси шефовете на домакините обявиха, че ще бъдат осигурени допълнителен брой полицаи около стадиона. От „Лудогорец“ напомнят на всеки, който иска да подкрепи „Левски“, че ще може да го направи единствено от сектора за гости. Привърженици с артикули на „сините“ няма да бъдат допускани в останалите сектори от съображения за сигурност. За агитката на „Левски“ билетите ще се продават на място, като домакините призовават за максимално ранно влизане на трибуните, за да се избегнат струпвания по входовете. Вратите на „Лудогорец Арена“ отварят два часа преди мача. Опасенията на разградчани идват на фона на серията инциденти с фенове на „Левски“ в последно време, след като „сините“ ултраси първо изпотрошиха стадиона на „Славия“, а само няколко дни след това се сбиха с агитката на „Спартак“ (Варна) на стадиона в Балчик. Преди дербито с „Левски“ „Лудогорец“ има важен двубой с унгарския „Ференцварош“ от груповата фаза на Лига Европа. Мачът е в четвъртък от 19:55 ч. в Будапеща, а от УЕФА обявиха името на съдията – Бартош Франковски от Полша.", "date": "2019.09.30", "title": "Извънредна охрана за „Лудогорец“ - „Левски“"}
{"url": "https://www.monitor.bg:443/bg/a/view/planinskite-spasiteli-proveli-90-akcii-prez-ljatoto-176739", "text": "Над 90 акции за спасяване на пострадали и закъсали туристи са провели това лято планинските спасители към БЧК. Това заяви пред БНТ Емил Нешев, директор на ПСС. Той разказа, че все повече инциденти се случват в южните части на Пирин и това налага отрядът на Сандански все по-често да се вдига по тревога. Не липсват сигнали за помощ и от Рила и Стара планина, като традиционните райони с sos са около Рилските езера, Банско, Добринище и др. Според Нешев основните причини за изпадане в беда в планината са липсата на добра екипировка и подценяване на метеорологичната обстановка. Често туристи тръгвали по трудни маршрути, без предварително да проверят трудността и собствените им физически данни. В много от случаите не носят фенерче или телефонът не е пълно зареден. Един от големите проблеми пред планинските спасители е липсата на хеликоптер, който да открива и извежда пострадалите. „Липсата на хеликоптер определено ни пречи и ни тежи, имаме нужда от въздушна линейка. Това е изключително тежко и за нас като спасители, тъй като времето за оказване на помощ на пострадалия е много важно“, категоричен е Нешев. На спасителите се налага да извеждат претърпелите инциденти с носилка през много труден терен, а това изисква повече усилия и най-вече отнема повече време. Правоспособните планински спасители са 530 души, но само 46 от тях са на щат, останалите са доброволци. Затова освен за летяща линейка те настояват и за закон за доброволчеството, който да регламентира работата на Ангелите на планината, които спасяват живот.", "date": "2019.09.30", "title": "Планинските спасители  провели 90 акции през лятото"}
{"url": "https://www.monitor.bg:443/bg/a/view/elen-koleva-stana-influensyr-snimki-176731", "text": "Актрисата Елен Колева вече се изявява и като инфлуенсър. За новото си амплоа се похвали самата тя, като първите й фотосесии са от Дубай. Имах възможността да се докосна и до старата част на Дубай, която е по традиционна и до новата, която на моменти е космическа“, написа в социалните мрежи чаровната брюнетка. Звездата от филма „Шивачки“ отскочи до екзотичната дестинация по покана на туристическа агенция. Сред локациите, на които Колева позира, са седемзвездният хотел Бурдж ал-Араб, пустинята Баб Ал Шамс и Центъра за културно разбиране Шейх Мохамед.", "date": "2019.09.30", "title": "Елен Колева стана инфлуенсър (СНИМКИ)"}
{"url": "https://www.monitor.bg:443/bg/a/view/lupko-ocelja-sled-zagubata-v-stara-zagora-176751", "text": "Люпко Петрович остава треньор на ЦСКА. Това стана ясно само часове след загубата с 1:2 от „Берое“ в Стара Загора, която отдалечи „червените“ на 8 точки от върха в класирането. Още по време на мача феновете на ЦСКА скандираха „Люпко вън!“, ядосани от поредния слаб мач на отбора. След среща между сръбския спец и собственика Гриша Ганчев обаче стана ясно, че засега треньорската рокада се отлага. „Люпко остава треньор на ЦСКА“, лаконичен бе Ганчев пред „Топспорт“, като се очаква повече информация за мерките на „Армията“ да има в близките дни. Много е вероятно да има нова чистка на играчи, които разочароват с изявите си. Самият Петрович обяви след загубата, че половината отбор изобщо не присъства на терена. „Много, много съм разочарован, емоционален бе Петрович. - Само 5-6 играчи опитваха нещо, 4-5 просто присъстваха. Не бяхме отбор, всеки играе за себе си. Някои трябваше да се доказват на терена, а само лежат. Някои се взимат за звезди, но това не си личи. Това ни е най-слабият мач, откакто аз съм в клуба“, допълни Петрович. Към момента изгпежда, че гневът на ръководството ще се стовари именно върху футболистите, а не върху треньора, като не са изключени и солени глоби. Феновете на ЦСКА бяха разгневени и от реакция на Димитър Бербатов. Отказалият се преди дни от футбола нападател се израдва бурно на успеха на „Берое“, където треньор е неговият приятел Александър Томаш. Бербо пусна съобщение със снимка на ликуващите играчи на заралии, придружено с текст \"Когато се придържате към принципите си, рано или късно резултатите идват… Винаги! Добре свършено\". Това вбеси ултрасите на ЦСКА и допълнително изостри отношенията между двете страни.", "date": "2019.09.30", "title": "Люпко оцеля след загубата в Стара Загора"}
{"url": "https://www.monitor.bg:443/bg/a/view/polfrijman-jali-zabranata-si-za-napuskane-na-stranata-176745", "text": "Австралиецът Джок Полфрийман , който бе освободен 6,5 години по-рано от затвора, където лежа за убийството на студента Андрей Монов, жали пред Софийски градски съд една от забраните си за напускане на страната, научи „Монитор“", "date": "2019.09.30", "title": "Полфрийман жали забраната си за напускане на страната "}
{"url": "https://www.monitor.bg:443/bg/a/view/proizvodstvoto-na-tvyrdi-goriva-narastva-s-34-9-prez-uli-176730", "text": "През юли спрямо юни нараства производството на: твърди горива - с 34.9% до 1 910 хил. т; пропан-бутанови смеси - с 20% до 12 хил. т; безоловен бензин - с 3.9% до 161 хил. т; електроенергия - с 16.6% до 3 562 ГВтч., съобщи Националният статистически институт. Намалява производството на: дизелово гориво - с 4.3% до 270 хил. тона. Производството на природен газ остава без изменение, сочат данните на НСИ. През юли 2019 г. спрямо същия месец на предходната година нараства производството на: пропан-бутанови смеси - с 20%; дизелово гориво - със 7.1%. Намалява производството на: твърди горива - с 10.7%; безоловен бензин - с 12.5%; електроенергия - с 5.6%. През юли спрямо юни нарастват доставките на: твърди горива - с 34.1% до 2 006 хил. т; безоловен бензин - с 18.2% до 52 хил. т; дизелово гориво - с 19.3% до 216 хил. т; природен газ - с 4% до 183 млн. м3; електроенергия - с 6.2% до 2 677 ГВтч. Намаляват доставките на: пропан-бутанови смеси - с 6.3% до 45 хил. т. През юли 2019 г. спрямо същия месец на предходната година нарастват доставките на: пропан-бутанови смеси - с 18.4%; безоловен бензин - с 15.6%; дизелово гориво - с 0.9%; природен газ - с 8.9%; електроенергия - с 5.7%. Намаляват доставките на твърди горива - с 11%.", "date": "2019.09.30", "title": "Производството на твърди горива нараства с 34,9% през юли"}
{"url": "https://www.monitor.bg:443/bg/a/view/noi-shte-konsultira-po-pensionni-vyprosi-bylgarite-v-avstrija-176723", "text": "Експерти от Националния осигурителен институт ще посетят Виена. Екипът, ръководен от Весела Начева, ще се включи в организираните от Службата по трудови и социални въпроси към Посолството на България в австрийската столица консултации по пенсионни въпроси за български граждани, живеещи в страната.  От 5 до 8 октомври 2019 година експертите ще бъдат на разположение на нашите съграждани. В рамките на първите два дни служителите на НОИ ще отговарят на въпроси, свързани с придобиване право на пенсия според българското законодателство. Правилата за пренос на осигурителни права в Европейския съюз и условията за получаване на различните видове пенсии. Те ще консултират нашите сънародници и по отношение на пенсионните им права и необходимите документи при пенсиониране. На 8 октомври 2019 година съвместен екип от експерти от НОИ и от австрийските осигурителни институти - PVA и SVA, ще предоставят индивидуални консултации по конкретни въпроси, свързани с преценка на пенсионни права на живеещи в България или Австрия лица. Внимание ще бъде обърнато на всеки конкретен казус.", "date": "2019.09.30", "title": "НОИ ще консултира по пенсионни въпроси българите в Австрия"}
{"url": "https://www.monitor.bg:443/bg/a/view/arestuvaha-v-anglija-bylgarin-ot-top-10-na-izdirvanite-v-severna-polsha-176727", "text": "Български гражданин от първата десятка на издирваните в Северна Полша опасни престъпници за 2019 година е бил задържан в Англия и предаден на съд по искане за екстрадиране. Мъжът е бил издирван по обвинение в сводничество и принуждаване към проституция с употреба на сила, заплаха и хитрост. Според британския вестник \"Лестър меркюри\" срещу 28-годишния българин Давид Кечеджиев имало издадена европейска заповед за арест. Издирваният бил намерен в Лестър, където се устроил на работа в местна фабрика. Точно когато се появил в завода миналия четвъртък, английски ченгета му сложили белезници. Оттам го закарали в околийския съд в Уестминстър за да разгледат мярка за неотклонение. Българинът се обявил против евентуална екстрадиция в Полша и поискал да бъде пуснат под гаранция, но представителят на полската страна Джонатан Суейн се противопоставил на желанието на Кечеджиев. Името на родения в Балчик Давид Кечеджиев, син на Джавид и Невин фигурира в списъците на МВР на Полша с издирвани във връзка с извършени тежки престъпления лица. За Кечеджиев е посочено, че го издирва оперативно-следствения отдел на градската комендатура на полицията в Гданск за сводничество - получаване на материална изгода от предоставяне на сексуални услуги от трето лице, както и за принуждаване към проституция - два различни параграфа в полския наказателен кодекс. Заедно с Кечеджиев в списъка \"Най-опасни престъпници от Поморието - 2019\", актуализиран към 18 септември т. г. се издирват и още няколко души с български паспорти. По същите текстове от НК полицията търси 48-годишния Павел Сашев Петров, син на Сашо и Боянка, с псевдоним Реджеб Моторчето, 32-годишния Емил Стефанов Иванов от Каварна с псевдоним Енвер, 53-годишния Кадир Сали от Балчик и 45-годишния Стоян Михайлов Валентинов.", "date": "2019.09.30", "title": "Арестуваха в Англия българин от топ 10 на издирваните в Северна Полша"}
{"url": "https://www.monitor.bg:443/bg/a/view/socialni-pomoshti-i-obrazovanie-naj-chesto-privlichat-bg-migranti-176728", "text": "Щедрите социални помощи и образованието най-често привличат българите, които емигрират в чужбина. Сривът в икономиката след прехода допълва причините, поради които нашенци напускат страната ни, посочи проф.д-р Катя Владимирова при представянето на изследване за демографската криза и мерки за преодоляването ѝ. „2/3 от намаляването на населението, което имаме, се дължат на по-високата смъртност, отколкото раждаемост. След това идва миграцията, която е причина за останалата 1/3“, заяви тя. Родните емигранти често избирали Германия, Белгия и Холандия, привлечени от социалните придобивки, които ще имат в тези страни. Понякога нашенци се сподели проф. Владимирова. „При тях се ползват две имена и при получавания на различни помощи нашите граждани ползват понякога бащиното, а друг път фамилното си име, трети на съпруга. Така вземат помощи от няколко места“, даде за пример тя. Затова пък държавите правели промени в тяхното законодателство, за да не точат тяхната хазна. Трудовата миграция също е сред причините за намаляване на населението. Понякога компаниите канят наши специалисти в чужбина. В други случаи пък българите напускат страната ни, търсейки по-добро заплащане. Като положителна тенденцията Владимирова посочи, че завръщащите се вече се доближават до заминаващите. Учените са разработили три прогнози за намаляването на населението към 2040-а. Според най-неблагоприятния след 2 десетилетия ще се стопим с над 1 млн. души. Спрямо сегашните над 7 млн. души се При останалите два варианта населението не пада под 6 520 000 души към 2040 г. „България няма да изчезне, но структурата на населението няма да бъде добра. Ще има повече възрастни хора отколкото млади. Тази тенденция за увеличаване на възрастните се наблюдава и сега.“, коментира проф. Антоанета Христова от Института за изследване на населението и човека към БАН. Така най-лошият вариант за страна ни е да се превърне в „плато“ – състояние, в което ще се задържи броят на населението, но проблемът ще е в неговата структура. „До 2034 винаги ще имаме негативни резултати. Намаляването ще продължи, но въпросът е в какви темпове. Тогава ние можем или да продължим да се топим, или да обърнем тенденцията.“, обясни още Христова. За да бъде положителна статистиката, трябват експресни и устойчиви мерки. оказването на подкрепа на младите хора. „Подкрепата на семействата не трябва да се свежда само до формата на семейни помощи, а семейната политика трябва да е по-обхватна и да включва осигуряването на достъпни и качествени здравни и и образователни услуги, които да се ползват от тях“, заяви доц.-д-р Елица Димитрова. Според проучване на нагласите към раждаемост на нейния екип, най-голяма част от анкетираните са посочили, че държавата трябва да осигурява безплатни учебници и помагала, лекарства, безплатна храна в училище, изследвания за проследяване на бременността.", "date": "2019.09.30", "title": "Социални помощи и образование най-често привличат бг мигранти "}
{"url": "https://www.monitor.bg:443/bg/a/view/nad-30-hiljadi-poiskali-pomosht-za-pyrvolaci-176725", "text": "Подадени са 30 230 заявления – декларации за помощ за първолаци, а издадените заповеди за отпускане на помощта са 25 912 и се отнасят за 26 492 деца. Няма издадени заповеди за отпускане на помощта в натура, а заповедите за отказ са 1362, заявиха от Агенция социално подпомагане. Помощта е в размер на 250 лева, а заявленията се приемат след записване на детето в първи клас, но не по-късно от 15 октомври на текущата учебна година. Помощта за първокласници се отпуска по реда на Закона за семейните помощи за деца, като право да я получат имат семейства, чиито деца са записани за пръв път в първи клас на държавни или общински училища. Задължително условие е средномесечният доход на член от семейството за предходните 12 месеца да е по-нисък или равен на 450 лв. За деца с трайни увреждания, сираци и деца, настанени в приемни семейства и в семейства на роднини и близки по реда на Закона за закрила на детето, помощта се отпуска без условия за доход. Заявлението за отпускане на помощта се подава в съответната дирекция „Социално подпомагане“ по настоящ адрес. Към него се прилагат удостоверение за брутните доходи на семейството за предходните 12 месеца и удостоверение от съответното учебно заведение, че детето е записано в първи клас на държавно или общинско училище. От тази година изплащането на еднократната помощ за ученици, записани в първи клас се извършва на два пъти: 50% след влизане в сила на заповедта за отпускането й,а другата половина - в началото на втория учебен срок, ако детето продължава да учи. Родителите ще връщат помощта, ако детето не постъпи в училище, освен ако това е невъзможно поради здравословното му състояние. Ако в рамките на един месец от учебната година има допуснати 5 неизвинени, родителите също трябва да възстановят помощите. Помощта се отпуска без доходен тест за деца с трайни увреждания, деца с един жив родител и за деца, настанени в семейства на роднини и близки и приемни семейства.", "date": "2019.09.30", "title": "Над 30 хиляди поискали помощ за първолаци "}
{"url": "https://www.monitor.bg:443/bg/a/view/zadyrjaha-myj-streljal-na-kustendilskija-pazar-176726", "text": "Полицията в Кюстендил задържа мъж, възпроизвел изстрел на пазара в центъра на града. Сигналът за инцидента е постъпил около 15.15 часа. Извършителят е бил клиент на заведение в района. Минути след подаването на сигнала стрелецът е установен и задържан, заяви пред БТА говорителят на полицията Катя Табачка. Полицията все още работи по случая. Тротоарът, където е било стреляно, е отцепен, извършват се замервания на мястото. При инцидента няма пострадали.", "date": "2019.09.30", "title": "Задържаха мъж, стрелял на кюстендилския пазар"}
{"url": "https://www.monitor.bg:443/bg/a/view/grafa-pak-trygva-na-turne-176702", "text": "През октомври Влади Ампов - Графа пак поема по пътищата на България, а феновете в шест български града ще се забавляват с музикалното му шоу. Турнето на изпълнителя на „Огън“ започва в Кюстендил на 2 октомври и продължава в Гоце Делчев  (7 октомври, Дом на културата), Смолян (8 октомври, Родопски драматичен театър \"Николай Хайтов\"), Кърджали (9 октомври, Театрално-музикален център), Шумен (10 октомври, Арена Шумен) и Казанлък (11 октомври, Дом на културата). От екипа му споделят, че неговото желание е да достигне до повече кътчета в България, защото вярва, че хората навсякъде имат нужда да слушат музика на живо, да се докоснат до любимите си изпълнители, както и че емоцията от един концерт е неповторима и незаменима. За турнето си Графа пътува с екипа на Монте, а до него неотлъчно на сцената са музикантите Борислав Бояджиев - Борче, Венци Трифонов и Мирослав Иванов. Билетите за есенната концертна обиколка на Графа  почти навсякъде са изчерпани, като отличници са кърджалии, които първи напълниха концертната зала. Все още могат да бъдат закупени билети за останалите градове.", "date": "2019.09.30", "title": "Графа пак тръгва на турне"}
{"url": "https://www.monitor.bg:443/bg/a/view/balykov-pak-vikna-brazilcite-v-nacionalnija-otbor-176729", "text": "Селекционерът на България Красимир Балъков обяви състава за европейските квалификации с Черна гора и Англия. Специалистът прави няколко промени от мачовете с Англия (0:4) и Ейре (1:3), като викна група от 24 играчи. В тима се завръщат капитанът на ЦСКА Петър Занев, вратарят на „Левски“ Николай Михайлов и нападателят Исмаил Иса, а за първи път с повиквателна е Бирсент Карагарен от „Локомотив“ (Пд). Така от предния лагер, когато имаше 25 повикани, отпаднаха Николай Бодуров, Георги Терзиев, Мартин Луков, Георги Миланов, Николай Димитров-Хичо и Даниел Младенов. Отново аут е звездата на „Ботев“ (Пд) Тодор Неделев, който се представя слабо от началото на сезона. Прави впечатление присъствието на двамата натурализирани бразилци – Вандерсон и Марселиньо, с които „Лудогорец“ става тимът с най-много национали. Всички избраници на Балъков се събират на лагер тази неделя.  Николай Михайлов (Левски), Пламен Илиев (Лудогорец), Христо Иванов (Етър)  Страхил Попов (Касъмпаша), Васил Божиков (Слован), Георги Пашов (Арарат), Камен Хаджиев (Академия Пушкаш), Кристиан Димитров (Ботев Пд), Антон Недялков (Лудогорец), Иван Горанов (Левски), Петър Занев (ЦСКА)  Ивелин Попов (Ростов), Кирил Десподов (Щурм), Георги Костадинов (Арсенал Тула), Симеон Славчев (Карабах), Георги Сърмов (Кемницер), Божидар Краев (Жил Висенте), Кристиян Малинов (ЦСКА), Марселиньо (Лудогорец), Вандерсон (Лудогорец), Галин Иванов (Славия), Васил Панайотов (Черно море), Исмаил Иса (Черно море), Бирсент Карагарен (Локомотив Пд).", "date": "2019.09.30", "title": "Балъков пак викна бразилците в националния отбор"}
{"url": "https://www.monitor.bg:443/bg/a/view/a1-puska-v-prodajba-novata-fifa-20-176716", "text": "Тази седмица A1 ще зарадва геймърите с продажби на новата игра FIFA 20 в комплект с последните конзоли на Sony – PlayStation 4 Pro и PlayStation 4 Slim. Последната версия на хитовата игра на производителя EA SPORTS ще предложи на геймърите още по-реалистично изживяване и ще засили контрола им по време на игра. Допълнителна новина за феновете на FIFA e, че двата комплекта включват 14-дневен PS Plus абонамент, както и FIFA ULTIMATE TEAM пакет - най-популярният режим в играта за създаване на звездни отбори. Почитателите на играта имат възможност да закупят FIFA 20 в комплект с PlayStation 4 Pro 1TB на цена 659,99 лв. в брой или 31,99 лв./мес. при подписване или нова активация на двоен пакет телевизия и домашен интернет А1 Премиум 200. Със същия план цената на PlayStation 4 Slim 1ТB + FIFA 20 и втори безжичен контролер DualShock 4 към комплекта е 549,99 лв. в брой или 26,99 лв./мес. Интересна новост във FIFA 20 e режимът VOLTA FOOTBALL, който ще позволи на геймърите да изживеят и много по-суровата форма на футбола – уличната. VOLTA FOOTBALL ги отвежда до улични терени из целия свят, а новата игрална система - включително опростени движения и умения – ги доближава до автентичната култура и креативност на уличния футбол. Новата преработена система дава и още по-добра пространствена ориентация. Освен в реалистична среда, почитателите на FIFA ще се състезават и с много по-автентична топка - FIFA 20 въвежда нови траектории на топката при изстрел, по-реалистично взаимодействие и фалциране, както и отскачане, което се доближава до това при реална игра на футбол. С PlayStation 4 Pro, най-мощната конзола на Sony излизала досега, играта оживява с вълнуваща картина и кристално ясни детайли. Тя разполага с вградена памет от 1ТВ и работи с по-бърз процесор – х86-64 AMD „Jaguar” с осем ядра и с по-мощен графичен чип, осигуряващ изчислителна мощ от 4.2 терафлопа, или два пъти повече в сравнение с PS4. PlayStation 4 Slim също предлага висока производителност в много по-компактен дизайн.", "date": "2019.09.30", "title": "A1 пуска в продажба новата FIFA 20"}
{"url": "https://www.monitor.bg:443/bg/a/view/nameriha-erektiral-kamyk-na-3000-godini-176710", "text": "В Швеция е открит 53-сантиметров каменен фалически символ на 3000 години, свързан с ритуали за зачеване, пише в. \"Дейли мейл\". Пенисът, изваян от камък, видял бял свят при разкопки от екипа на Гизела Енгеби край Гьотеборг. Фалическите камъни от бронзовата епоха са често срещани, но новооткритият впечатлява с точността на детайлите и реализма си. Редом до фалическия символ са открити животински кости и обработени камъни. Археолозите предполагат, че тук са били извършвани жертвоприношения с животни в рамките на ритуал за зачеване. Специалистите са на мнение, че находката датира от късната бронзова епоха, между 1800 и 500 г. пр. Хр. Предполага се, че оригиналният камък е имал естествена форма на пенис, която е била допълнително обработена, за да се получи крайното реалистично изображение.", "date": "2019.09.30", "title": "Намериха еректирал камък на 3000 години"}
{"url": "https://www.monitor.bg:443/bg/a/view/v-severozapadna-bylgarija-zasushavaneto-shte-prodylji-176599", "text": "В края на месец септември е краят на стопанската година за земеделието. Тази година септември се характеризираше с температури по-високи от климатичната норма и отсъствие на валежи през първите две десетдневия, а регистрираните през третото достигнаха до 41 mm в Шабла. Средните денонощни температури на въздуха през периода бяха между 18.2°С в София и 22.4°С в Сандански. Отклоненията на средните денонощни температури от нормата за месеца бяха положителни в цялата страна, като отклоненията бяха между 0.8оС (Плевен, Казанлък, Благоевград, Кърджали) и 2.1°С (Лом), фиг.1. Най-топло, в сравнение с нормата беше в Северозападна България с изключение на района на Видин, Добруджа и по Черноморието. Максимални температури, по-високи от 35°С бяха отчетени в началото на месеца в само в Сандански. През периода 30 септември – 6 октомври промяна в агрометероологичните условия не се очаква. Те ще се определят от предимно слънчево време. Ще духа слаб, а в Дунавската равнина до умерен северозападен вятър. В нощните часове ще бъде почти тихо. Преобладаващите минимални температури ще са между 9° и 14°С. Дневните температури ще продължат да се повишават и в понеделник максималните ще са над 25°, нa отделни места ще достигат и до 30°-31°С. Във вторник и сряда ще бъде облачно, но вероятността за валежи е малка. През първия ден температурите, главно в Североизточна България, слабо ще се понижат. В сряда с южен поток отново бързо ще се затопли и максималните температури отново ще надхвърлят 25°С. В четвъртък южният вятър временно ще се усили, особено в Източна България. Дневните температури ще останат високи, в отделни райони отново до 28°-30°С. Същия ден от запад облачността ще се увеличи и вечерта в северозападните райони ще започне захлаждане. Ще има и валежи, в четвъртък вечерта н на отделни места, главно в планините и планинските райони в Западна България, а в петък - на много места в страната, а и по-съществени като количество. Вятърът ще се обърне от северозапад, ще се усили и с него в северозападната половина от страната температурите ще се понижат, по-съществено, а вече и в цялата страна, през почивните дни, особено в събота, когато дневните ще бъдат предимно между 15° и 20°. Минималните ще бъдат между 5° и 10°, по Черноморието – малко по-високи. През периода предвид прогнозираните максимални температури до 30-31°С, ще се ускорят процесите на зреене при късните земеделски култури. Те ще бъдат предпоставка за синтеза на повече захари в плодовете на късните сортове овошки и грозде. През периода голяма част от червените винени сортове грозде ще встъпят в технологична зрелост, а есенните сортове овошки – в беритбена зрелост. Най-значителни количества валежи през месеца бяха отчетени в Шабла, 41 l/m2, а най-малки количества са отчетени в Плевен, 1 l/m2, фиг. 3. Валежни количества между 20 и 40 l/m2 в станциите Сливен, Бургас, Сандански, Благоевград, Добрия и София. В останалите станции, валежите бяха без стопанско значение. През месец септември продължи лятното засушаване, което се превърна в есенна суша. Най-продължителен период с дни без валеж или такива с валеж по-малък от 1l/m2 беше отчетен в Северозападна и Северна централна България, 51-53 дни. В останалата част на страната продължителността на безвалежния период беше 46 дни, с изключение на Хасково и Кърджали, където тази продължителност беше 32 дни. Първите валежи със стопанско значение бяха регистрирани в началото на третото десетднение в Добруджа и Тракийската низина. До края на десетневието валежи със стопанско значение паднаха и във Видин и Лом. Това характеризира условията на овлажнение в по-голямата част от полските райони на страната като сухи и в комбинация с високите температури на въздуха, доведе до изчерпване на продуктивните водни запаси в почвата. Това затрудни, а на места доведе до прекратяване на предсеитбените обработки, възпрепятства провеждането на навременна сеитба, както зимните житни култури, така и на рапицата. Падналите през последното десетдневие валежи и очакваните през периода ще подобрят състоянието на водните запаси в почвата, но в Северозападна България засушаването ще продължи. Прогнозата за топло време няма да препятства работата на полето, прибирането на реколтата и извършването на сезонните агротехнически мероприятия. Обстановката и през тази седмица на много места в страната остава пожароопасна. Не палете стърнищата, защото загубата е двойна – изгаря хумуса в повърхностния почвен слой и допълнително се изсушава и без това, сухата почва.", "date": "2019.09.30", "title": "В северозападна България засушаването ще продължи"}
{"url": "https://www.monitor.bg:443/bg/a/view/vnasjat-vot-na-nedoverie-v-rumynija-176715", "text": "Вотът на недоверие срещу лявото румънско правителство, подкрепен от няколко опозиционни партии, ще бъде внесен в парламента утре, съобщи говорителят на Национално-либералната партия (НЛП) Йонел Данка, цитиран от информационния сайт Зиаре. Лидерът на НЛП Лудовик Орбан заяви, че либералите са събрали 237 подписа в подкрепа на вота на недоверие, озаглавен \"За да възстановим Румъния правителството на Дънчила трябва спешно да бъде отстранено\". Вотът трябва да събере 233 гласа, за да бъде одобрен. Йонел Данка уточни, че либералите са взели решение да гласуват явно. \"Това е решение на НЛП: явен вот, и това е решение, с което са съгласни и нашите партньори, които подкрепят вота на недоверие\", посочи той. Говорителят на НЛП заяви, че либералите биха искали предсрочни парламентарни избори, тъй като в този момент политическата конфигурация на парламента вече не е легитимна.", "date": "2019.09.30", "title": "Внасят вот на недоверие в Румъния"}
{"url": "https://www.monitor.bg:443/bg/a/view/zaev-priemame-preporykite-na-bylgarija-176713", "text": "Възможно е много бързо да бъде намерено решение на откритите въпроси с България. Ние подписахме Договор, с който приехме, че имаме обща история. Разбира се, че част от историята ни е отделна и в двете държави. В този дух аз вярвам, че комисиите ще намерят решение. Това каза македонският премиер Зоран Заев, минути след приключване на консултативната среща при президента Румен Радев в София, предаде БГНЕС. Днес българският премиер Бойко Борисов, заедно с членове на кабинета и ръководители на отговорните институции взеха участие в консултативна среща при Румен Радев, на която бяха разгледани отношенията на България с Република Северна Македония в контекста на евентуалното решение на Европейския съвет за покана за започване на преговори за членство на страната. Комисията е експертна и тя е създадена, за да дефинира нещата. Нашите призиви са да бъдат направени смели крачки, основани на фактите и истината. Призоваваме да се намери решение и не е достатъчно само нашата страна да има воля, подобно нещо е необходимо и от България, подчерта Заев. Македонският премиер е убеден, че и тази исторически момент ще бъде преодолян. До момента са решени четири исторически периоди за 6-7 значителни фигури, които честваме заедно от тези периоди. “С Договора доказахме политически, че искаме сътрудничество с България продължаваме в тази насока. Вярвам, че и тази част от историята, за която говорим ще бъде преодоляна. Целта е да укрепим приятелството и добросъседството. Очакваме да бъде намерено решение. България е сред нашите най-големи поддръжници за ЕС“, заяви македонският премиер. „Вярвам, че тя ще докаже това и при получаването на дата след 15 г. кандидатстване. Няма нужда от загриженост. Приемаме тревогата и препоръките от България. Вече работим с комисиите, ще имаме заседания и ще искаме и двете държави да бъдат щастливи и удовлетворени при постигането на решение“, каза още Заев. ", "date": "2019.09.30", "title": "Заев: Приемаме препоръките на България"}
{"url": "https://www.monitor.bg:443/bg/a/view/volejbolistite-v-grupa-s-novija-evroshampion-na-kvalifikacijata-v-berlin-176714", "text": "Мъжкият национален отбор на България по волейбол се смъкна с две места в европейската ранглиста и вече е осми след края на европейското първенство, където се нареди на 11-а позиция. Именно на база подреждането в ранглистата волейболистите ни ще са в група със Сърбия, Франция и Холандия на олимпийската квалификация от 5 до 10 януари в Берлин, Германия, сочи проучване на sportal.bg. Останалите участници са домакините, Словения, Белгия и Чехия. Само победителят в квалификацията ще спечели квота за Олимпиадата в Токио. На фона на напрежението около треньорския пост на Силвано Пранди, разпределителят Георги Братоев сподели, че е готов да играе отново за държавния ни тим. Братоев твърди, че публикацията му в социалните мрежи, която разбуни духовете, не е разбрана правилно. Отборът на Сърбия стъпи на европейския волейболен връх за втори път в историята си след успех над Словения с 3:1 (19:25, 25:16, 25:18, 25:20). Словенците останаха със среброто, а сърбите вече държат титлите на Стария континент и при мъжете, и при жените Дамският тим на България пък ще влезе в сравнително добра група за олимпийската квалификация в Апелдорн, Холандия между 7 и 12 януари. Волейболистките ни ще се конкурират с домакините, Полша и Азербайджан. В другата група ще са Турция, Германия, Белгия и Хърватия. Отново само победителят се класира за Токио 2020.", "date": "2019.09.30", "title": "Волейболистите в група с новия еврошампион на квалификацията в Берлин"}
{"url": "https://www.monitor.bg:443/bg/a/view/teatyr-199-si-trygna-s-4-nagradi-ot-piero-grand-prix-zamina-za-novi-sad-176671", "text": "С 4 награди от приключилото късно вечерта в неделя 11 – о издание на международния куклено – театрален фестивал за възрастни „Пиеро“ си тръгнаха представители на столичния Театър 199. Журито с председател д-р Светла Бинева и членове от Италия, Белгия и България, отсъди призът за музика да отиде при композитора Христо Намлиев за работата му по спектакъла „Нос“. За най-добри мъжки и женски роли в същия спектакъл бяха отличени Георги Спасов и Полина Христова, същият тандем бе отличен и от представителите на младата театрална критика в лицата на Катерина Георгиева, Гергана Трайкова, Наталия Алексиева и  Габриела Евстатиева. С две отличия си тръгнаха за родната Сърбия куклениците от младежкия театър Нови Сад:за сценографията на „По вълчата следа“  получи  Каролина Арандия, а за режисура Якоб Максимов. Пак за там замина и голямата награда, статуетката „Пиеро“, като за разлика от предходни издания журито си „спести“ наградата за експериментални и нови форми. Специално отличие за цялостен принос в развитието на кукленото изкуство получи проф. Славчо Маленов, призът е учреден от старозагорския медик проф. д-р Валентин Стоянов в памет на баща му Коста Вълков, който е сред основателите на ДКТ – Стара Загора преди 6 десетилетия. Пиесата „По вълчата следа“ е създадена по култовия роман на Джек Лондон „Дивото зове“. В нея участват Йелица Глигорин, Неда Данилович, Славица Вучетич, Алекса Илич, Саша Латинович, Слободан Нинкович и  Деян Шаркович. „По вълчата следа” не впечатлява с нещо ново или високотехнологично, но показа високо майсторство в няколко направления: разказ, визия, кукловодене и звукова среда, а такива представления сякаш напоследък липсват. Удоволствие е да бъде наблюдавано подобен тип изпълнение, където групата работи в абсолютен синхрон, за да бъде изведен и най-малкият детайл.“, коментират постановката на сръбските майстори театралните критици, следили фестивала в Стара Загора.", "date": "2019.09.30", "title": "Театър 199 си тръгна с 4 награди от Пиеро, GRAND PRIX замина за Нови Сад"}
{"url": "https://www.monitor.bg:443/bg/a/view/zasegnatite-ot-falita-na-olimpik-vse-oshe-moje-da-predjavjat-vzemanija-176722", "text": "Всички кредитори на застрахователната компания „Олимпик“ все още могат да предявяват своите вземания, дори след изтичане на първоначалния срок, при условие, че обосноват забавянето. Това е станало ясно на среща между Комисията за финансов надзор (КФН) и ликвидаторите относно хода на производството по ликвидацията на кипърското застрахователно дружество. Припомняме, че кипърската застрахователна компания влезе в ликвадация миналата година и остави стотици без задължителната застраховка за автомобилистите „Гражданска отговорност“. Според кипърското законодателство първоначалният срок от 35 дни, изтече на 26.09.2019 г., за предявяване на вземане към застрахователното дружество. Но периодът за претенции може да бъде удължен от ликвидаторите след представяне на обосновано искане от кредитора, съобщават от КФН. Срещата на представители на регулатора и ликвидаторите е проведена в деня, когато е изтекъл законовия срок за предявяване на вземания, но от КФН съобщават за нея едва днес. В резултат на срещата ликвидаторите на ЗК „Олимпик“ са поели ангажимент да информират публично всички заинтересовани лица за възможността да предявят вземанията си и след първоначалния срок, обявен от ликвидаторите, коментират още от комисията.   Ликвидаторите са публикували допълнителна информацията на интернет страницата на дружеството -  .", "date": "2019.09.30", "title": "Засегнатите от фалита на „Олимпик“ все още може да предявят вземания"}
{"url": "https://www.monitor.bg:443/bg/a/view/papa-francisk-blagoslovi-monument-na-migranti-176704", "text": "Папа Франциск откри и благослови в неделя на площад „Свети Петър“ във Ватикана монумент на мигранти. Творбата е дело на канадския скулптор Тимоти Шмолц и представя в естествен ръст мъже, жени и деца от различни исторически епохи и с различна култура, тръгнали да търсят късмета си далеч от родния край. Те са натоварени на лодка, която символизира трудния и опасен преход през морета и океани на нейните пасажери в името на един по-добър живот. След като благослови монумента, папата го обиколи няколко пъти, разгледа го в детайли и докосна почти всички изваяни фигури. След това Франциск заяви пред множеството поклонници от цял свят: „Лично аз поисках тази скулптура на площад „Свети Петър“, за да напомня на всички евенгелското предизвикателство на посрещането и гостоприемството!“ По време на отслужената преди това литургия Светият отец призова християните – католици да бъдат милостиви и човечни към последните и отхвърлените от живота, към мигрантите и всички онези хора, които търсят спасение от беди и мизерия.", "date": "2019.09.30", "title": "Папа Франциск благослови монумент на мигранти "}
{"url": "https://www.monitor.bg:443/bg/a/view/do-30-s-v-nachaloto-na-oktomvri-176598", "text": "През октомври агрометеорологичните условия ще се определят от температури около и над климатичните норми и валежи близки до нормите за месеца. В началото на октомври прогнозираните наднормени температури, с максимални стойности до 29-30°С, ще ускорят узряването на късните сортове овошки и грозде, ще бъдат предпоставка за формиране на допълнителна продукция от късните зеленчукови култури. След топлото за сезона време през втората половина от първото десетдневие се очаква нормализиране на топлинните условия. Падналите валежи в края на септември и очакваните през първото десетдневие на октомври ще осигурят влага за поникване на засетите в началото на есента посеви. Засушаването в края на лятото на много места в страната забави провеждането на предсеитбените обработки на площите предвидени за засяване с есенници. По тази причина в голяма част от полските райони са пропуснати агротехническите срокове при сеитбата на зимната рапицата. През октомври са оптималните срокове за сеитбата на зимните житни култури. През първото десетдневие е агротехническият срок за сеитбата на пшеницата в Северна България, от 15 до 25.X - в Южна България, а в края на месеца – по Черноморието. През повечето дни от второто и третото десетдневие развитието на засетите посеви с рапица и зимни житни култури ще протича с умерени темпове, при близки до нормата топлинни условия. Прогнозираните валежи през втората половина на октомври се очаква да подобрят нивото на влагозапасите в 50см слой и условията за протичане на началните фази от вегетацията на есенните посеви. В края на месеца при пшеницата, в зависимост от сеитбените дати, ще се наблюдават фазите - поникване, трети лист и начало на фаза братене, предимно при посевите засети в началото на октомври. При рапицата ще протича листообразуване. В края на октомври при най-рано засетите, през септември, рапични посеви ще се наблюдава начало на фаза образуване на розетка.  През октомври есенните посеви се нападат от редица неприятели. При зимните житни култури трябва да се следи за вредната дейност на обикновената полевка, житния бегач, житните мухи и при плътност на вредителите над прага на икономическа вредност (ПИВ) да се извърши своевременно третиране. За обикновената полевка ПИВ е 2 броя активни колонии на декар, за обикновения житен бегач - 3 бр. ларви/кв.м. При рапицата през месеца трябва да се извършват обследвания за появата на рапичната стъблена бълха (възрастни индивиди) и рапичната листна оса (лъжегъсеници) и при численост над ПИВ да се извърши инсектицидно пръскане. ", "date": "2019.09.30", "title": "До 30°С в началото на октомври"}
{"url": "https://www.monitor.bg:443/bg/a/view/sindikalisti-pitat-dali-ni-tormozjat-nachalnicite-zaradi-fb-176703", "text": "Има ли оказван натиск или тормоз от работодатели заради заявени мнения в социалните мрежи, ще питат в 28 населени места представители на КНСБ в рамките на 12-месечният си проект „Парламента на работеща България“, съобщи в Стара Загора председателят на конфедерацията Пламен Димитров. Той напомни, че към момента липсва регулация в социалните мрежи, вече имало сигнали, че в отделни фирми и учреждения работниците са със забрани да използват този вид комуникация. От КНСБ признават, че едва 20 на сто от наетите членуват в синдикални организации. Чрез новия проект, финансиран от ОП „Добро управление“ те възнамеряват до стигнат до повече от работещите в различните сектори. По думите на синдикалния бос време е да се потърсят някаква законова форма за регулиране на отношенията в социалните мрежи. Той даде за пример Франция където неотдавна бе узаконена невъзможността на работодателя да занимава със служебни въпроси подчинените си в извънработното време, в т.ч. да му праща есемеси или запитвания в месинджър. В Стара Загора синдикалистите разбрали, че в една от военизираните структури работещите нямат право на лични мобилни телефони с интернет връзка, можело да се използват само стационарни апарати.", "date": "2019.09.30", "title": "Синдикалисти питат дали ни тормозят началниците заради ФБ"}
{"url": "https://www.monitor.bg:443/bg/a/view/babh-zapochva-masovi-proverki-v-pticefermite-176717", "text": "Българска агенция по безопасност на храните (БАБХ) започва масови проверки във всички животновъдни обекти с промишлен характер за водоплаващи и кокошеви птици в страната. Предстоящият зимен сезон е рисков за птиците по отношение на болестта птичи грип (инфлуенца). Именно поради тази причина инспекторите ще следят за спазване на изискванията за биосигурност и изпълнението на самоконтрола във фермите по отношение Инфлуенца по птиците и Салмонелоза. Обектите трябва да изпълняват въведените мерки за биосигурност, съгласно законодателството и приложението им на практика. Честотата на взимане на пробите и техният брой трябва да се прилага в съответствие с Националната профилактична програма за контрол и допълнителните инструкции, утвърдени от БАБХ за гарантиране здравния статус на сектора. При установяване на пропуски в прилагането им на собствениците ще бъдат съставяни актове за установяване на административно нарушение. Проверките ще продължат до 18 октомври 2019 г. включително. В началото на месец септември на среща с птицевъдния бранш в БАБХ бяха обсъдени мерките за биосигурност, които трябва да се спазват от самите фермери. Агенцията по храните извършва проверки за прилагането им, а именно вземане на проби за проверка ефективността на дезинфекцията, документална проверка и инспекция на място в обекта на изготвения план за биосигурност.", "date": "2019.09.30", "title": "БАБХ започва масови проверки в птицефермите"}
{"url": "https://www.monitor.bg:443/bg/a/view/pogasjavame-20-godishni-ipoteki-za-polovinata-srok-176649", "text": "Българите масово успяваме да погасим 20-годишни ипотеки в срок от 10-12 години. Това каза кредитният консултант Тихомир Тошев. „Това означава, че повечето българи успяват добре да се справят с кредитните си задължения”, поясни той. Според него тегленето на ипотека    „Ако го направим с добра преценка, то се получава най-добрата сделка в живота ни и се сдобиваме с хубаво жилище, но със заем”, каза експертът. Той коментира, че пазарът за ипотечни кредити в момента е добър като напомни несбъдналите се прогнози в края на 2018 г., според които в средата на 2019 г. ще има ръст на лихвите по ипотеките. „В момента сме свидетели на рекордно ниски нива на цените на заемите, които варират между 2.95-3.8%. Промоционалните лихви пък вървят между 2.7-3.3%. Сега влизаме в най-силния период за банкиране и кредити, затова ако до момента няма оферти, то от 1 октомври до края на годината задължително банките ще пуснат оферти”, допълни Тошев. Той предупреди, че според повечето анализатори    „Причина за това е, че Европейската централна банка обеща, че няма да пипа основната лихва тогава, но ако все пак има промяна, то се очакват плавни действия и повишението ще засегне новите клиенти, а за старите кредити лихвата ще зависи от подписаното в договора”, поясни кредитният посредник. Относно това дали лихвите у нас са високи, експертът каза, че всичко зависи с кого се сравняваме. В сравнение с Румъния и Унгария имаме ниски лихви, а спрямо САЩ, където те са 4.3-4.8%, също сме добре. Ако сравним с Германия, където лихвите са между 1-1.7%, то нашите са високи. „Всичко зависи от пазара, страната, лихвената премия и други”, поясни Тошев като изтъкна, че в момента лихвите са добри в сравнение с 2008 г., когато те бяха 6.5-7.5%. Тази година пазарът е по-активен като има    за покупка на имот в сравнение с 2018 г. Данните на Агенцията по вписванията обаче показват, че пазарът е с 1-3% надолу. Обяснението за това е, че миналата година изтече 10-годишният срок на ипотеките от голямата финансова криза през 2008 година. „2008 г., преди самата криза, бе най-силната година за ипотеките, които сте длъжни да обновявате на всеки 10 години”, каза Тошев. Бумът на ипотеките през 2008 г. беше подновен миналата година и затова миналата година изглежда, че има разширение, а всъщност голяма част от тях просто бяха обновени или рефинансирани.", "date": "2019.09.30", "title": "Погасяваме 20-годишни ипотеки за половината срок"}
{"url": "https://www.monitor.bg:443/bg/a/view/slivnishki-geroj-s-vajna-pobeda-v-ihtiman-176753", "text": "Много важна победа постигна „Сливнишки герой“, надигравайки с 2:0 силния тим на „Ботев“ като гост в Ихтиман. Срещата бе част от 9-и кръг на шампионата на Югозападната Трета лига. Със спечелването на тези важни три точки момчетата на Венци Рангелов заеха трето място във временното класиране. През втората част гостите от Сливница поведоха в 69-ата минута, след като Росен Колев намери нападателя Атанас Курдов, който подаде на влезлия току-що като резерва Антонио Михов и той с точен удар в ъгъла направи безпомощен вратаря Мичев за 0:1. Малко след това „Ботев“ изпусна дузпа, а при последвалата контраатака отново Михов реши всичко в мача с втори гол. Това бе негово шесто попадение от началото на сезона, а двете асистенции на Курдов дойдоха навръх рождения му ден. В сряда Героя гостува на „Рилски спортист“ в мач за КАФЛ, а в следващия кръг почива. Затова в събота е запланувана контрола с втородивизионния „Локомотив“ (Сф) в „Надежда“.", "date": "2019.09.30", "title": "“Сливнишки герой“ с важна победа в Ихтиман"}
{"url": "https://www.monitor.bg:443/bg/a/view/izabella-shinikova-s-goljam-skok-v-ranglistata-pri-tenisistkite-176711", "text": "Изабелла Шиникова вече е втора ракета на България в женския тенис след като спечели титлата в Калдаш да Раиня, Португалия. Успехът я изкачи до 171-о място в света. Виктория Томова остава най-добре класираната наша тенисистка, като заема 143-а позиция. Начело при дамите все още е Ашли Барти от Австралия. При мъжете Григор Димитров запази 26-о място в световната ранглиста, а друг българин Адриан Андреев остана на крачка от първа титла в ITF. 18-годишният Андреев загуби финала на турнира в Харлинген, САЩ с 4:6, 4:6 от представителя на домакините Говинд Нанда. Талантливият ни тенисист поведе с 3:2 гейма в първия сет, но Нанда обърна до 6:4. Пак Андреев дръпна с 4:1 във втората част, но не спечели нито гейм до края. Лидерът Новак Джокович се завърна на корта със загуба в Токио. В двойка с Филип Крайнович те отстъпиха на Мате Павич и Бруно Соареш с 2:6, 6:4, 3:10. Сръбската тенис звезда вече е трети в класацията за престой като номер 1 в световната ранглиста. Джокович е начело за 271-а седмица, изпреварвайки Иван Лендъл. Водач в тази класация е Роджър Федерер с 310 седмици, следван от Пийт Сампрас с 286. ", "date": "2019.09.30", "title": "Изабелла Шиникова с голям скок в ранглистата при тенисистките"}
{"url": "https://www.monitor.bg:443/bg/a/view/11-novi-avtokyshti-poniknaha-v-dupnica-176689", "text": "124 са издадените разрешения за строеж и преустройство на сгради с обществено-обслужващо предназначение за периода от 2015 година до сега, показва справката от Дирекция \"Устройство на територията и строителство\" в Община Дупница. Продължава тенденцията към увеличаване на броя автокъщи. За този период са отворени 11 нови такива с общ капацитет 649 паркоместа. 10 са пък новите центрове за ремонт на автомобили. Най-много за този период са издадените разрешения за заведения за бързо хранене - 13. Новите салони за красота са 6, а новите магазини са 7 за територията на общината. 6 са разрешителните за нови цехове. От леката промишленост такива са за производство на чанти, саи за обувки, два за преработка на мляко, а други две са за производство на мебели. 3 са издадените разрешителни за изграждане на къщи за гости. \"Палитрата от различен вид бизнес в града е голяма. Забелязва се увеличение на икономическата активност и по-конкретно при средния и малкия бизнес. Очевидно инвеститорите оценяват положително създадената среда и условия, за да развиват свой бизнес\", лаконична бе изпълняващата длъжността кмет на Дупница Олга Китанова. Най-много са издадените разрешителни през 2018 година - 28, а от началото на тази до 12 септември те са 26 с тенденция да достигнат над 30.  ", "date": "2019.09.30", "title": "11 нови автокъщи „поникнаха“ в Дупница"}
{"url": "https://www.monitor.bg:443/bg/a/view/milan-s-antirekord-ot-vremeto-na-musolini-176707", "text": "Италианският гранд „Милан“ записа четвърта загуба в първите си шест мача за сезона, след като отстъпи с 1:3 на „Фиорентина“ у дома. Толкова слаб старт „росонерите“ не са регистрирали от времето на управлението на Бенито Мусолини. Това е най-слабото начало на шампионат за Милан““ от сезон 1938/39, когато в първите седем мача тимът допуска пет загуби (Рома, Интер, Дженоа, Бари и Болоня) и прави две равенства (Наполи и Ливорно). През настоящия сезон „росонерите“ имат две победи (Бреша и Верона) и четири загуби (Удинезе, Интер, Торино и Фиорентина). Към момента „Милан“ заема 16-о място в класирането с шест точки. Слабото начало постави под огромно напрежение треньора Марко Джампаоло, като съвсем логично се заговори за негова смяна. Според „Тутоспорт“ един от основните варианти е селекционерът на Украйна Андрей Шевченко. Ръководството на „Милан“ обаче не иска да избързва с неговото назначение, като се очаква настоящият наставник да получи още един шанс.", "date": "2019.09.30", "title": "“Mилан“ с антирекорд от времето на Мусолини"}
{"url": "https://www.monitor.bg:443/bg/a/view/robotite-smenjat-politicite-prez-sledvashtite-50-godini-176706", "text": "Професорът по компютърни науки д-р Дейвид Леви – автор на „Любов и секс с роботи“, заяви, че политиците ще бъдат заменени с роботи сравнително скоро поради превъзходната им способност да взимат правилни решения, съобщава „Дейли стар“. “Ако мислите за това какво трябва да направи някой президент или министър-председател, той трябва да взема решения по икономически, политически, здравни и транспортни въпроси… Тези видове решения в крайна сметка ще бъдат взети много по-добре от изкуствен интелект, отколкото от хората, защото изкуственият интелект се развива с толкова бързи темпове, че почти всяка задача, която изисква човешка интуиция и интелигентност, ще бъде разрешена от AI”, каза Леви. Леви предполага, че законодателите постепенно ще загубят доверието на избирателите. Като пример той посочи последните развития на Брекзит и “хаоса” в администрацията на Тръмп. “В крайна сметка мисля, че всеки ще приеме, че изкуственият интелект е по-добър от хората за почти всичко […] Така че, ако има нещо, което е по-добро в икономическото планиране, отколкото всеки човек, който по-скоро ще отговаря за икономиката на вашата страна, какво ще изберете – човек или висш AI?”, риторично предложи Леви пред медиите, базирани във Великобритания. Ученият вярва, че един ден всеки, който има достъп и свързаност, ще може лично да общува с производител на киберправа. “Всеки би могъл да се свърже и да задава каквито и да е въпроси, които иска да зададе. Отговорите ще дойдат от самия изкуствен интелект, което би било много по-добре от ситуацията сега […] Вие и аз не можем да изберем телефонният номер на Борис Джонсън и да му зададем въпрос”, пошегува се Леви, цитиран от The Daily Star. Според Леви човечеството не трябва дълго да чака тази нова реалност. “30, 40, 50 години – нещо в този диапазон”, заяви още ученият.", "date": "2019.09.30", "title": "Роботите сменят политиците през следващите 50 години "}
{"url": "https://www.monitor.bg:443/bg/a/view/s-27-5-mln-lv-obnovjavat-strelki-relsi-i-jici-na-dve-gari-176705", "text": "Договорът за реконструкция на стрелковото развитие на гара Зимница и рехабилитация на контактната мрежа в гарите Зимница и Стралджа беше подписан днес. Той е част от проект „Рехабилитация на железопътната линия Пловдив-Бургас, Фаза 2“, съобщиха от Национална компания „Железопътна инфраструктура“ (НКЖИ). Обхватът на обекта включва реконструкция на стрелковото развитие на гара Зимница, подновяване на железопътни стрелки и железен път с нови релси и траверси, изграждане на нови перони, рехабилитация на приемното здание на гарата, както и изграждане на нов пешеходен подлез, оборудван с необходимите съоръжения за достъп на лица с намалена подвижност и ремонт на съществуващ подлез. В района на гарата ще бъдат изградени шумозащитни и предпазни огради и ще бъдат осигурени паркоместа за автомобили и условия за достъп на лица с намалена подвижност. Ще бъде изградена нова система за сигнализация в гара Зимница. Стойността на договора е 27 470 887,19 лева без ДДС, а срокът му за изпълнение е 36 месеца. Проектът се осъществява със съфинансиране от Кохезионния фонд (КФ) чрез Оперативна програма „Транспорт и транспортна инфраструктура” 2014-2020 г.", "date": "2019.09.30", "title": "С 27,5 млн. лв.- обновяват стрелки, релси и жици на две гари"}
{"url": "https://www.monitor.bg:443/bg/a/view/di-kaprio-hrani-rusnacite-s-vegansko-meso-176694", "text": "Нова мода настъпва в кулинарната култура на Русия. Две крупни вериги за обществено хранене обявиха старт на продажбата на блюда, съдържаща вегетарианско месо. Любопитен е фактът, че доставчик на новия продукт е американската компания Beyond Meat, чиито инвеститори са популярни личности, като холивудската звезда Леонардо Ди Каприо, основателят на Microsoft Бил Гейтс и ексръководителят на McDonald’s Дон Томпсън. Веригата Pizza Hut в Русия вече добави в менюто си пица с вегетарианско месо, като пилотно италианският специалитет може да бъде опитан от гостите на две заведения – в Москва и в Санкт Петербург. До януари 2020 г. веригата планира да включи новото блюдо във всичките си 69 ресторанта в цялата страна. Подобен експеримент стартира и в заведенията за бързо хранене „Теремок“. Към веганското месо интерес прояви и една от крупните вериги супермаркети в страната.   Beyond Meat използва за основа на своята продукция грахов протеин и рапично олио. От US компанията уверяват, че по консистенция, мирис, вкус и цвят вегетарианското месо е идентично с натуралното. Освен това растителният продукт не съдържа ГМО, глутен, соя, антибиотици, холестерин, хормони и паразити. Единственият недостатък на вагенското месо на този етап е високата му цена, която е по-висока от тази на мраморното говеждо.", "date": "2019.09.30", "title": "Ди Каприо храни руснаците с веганско месо "}
{"url": "https://www.monitor.bg:443/bg/a/view/uslovna-prisyda-za-shofior-predlojil-podkup-na-policai-176693", "text": "Присъда от 6 месеца условно постанови пазарджишкият Окръжен съд спрямо шофьор, предложил подкуп на полицаи. 29-годишният Георги Д. от Костенец седял зад волана на микробус, когато в края на август тази година бил спрян за проверка на улица в град Белово. Полицейският автопатрул установил, че водачът е нарушил закона за движение по пътищата и когато органите на реда започнали да пишат акт на шофьора, той извадил банкнота от 50 лв. и я подхвърлил в патрулката. По този начин нарушителят смятал, че ще умилостиви полицейските служители и те няма да го санкционират заради нарушението. Контролните органи обаче задържали Георги Д. и за подкупа шофьорът бил даден на съд. Освен присъдата от половин година с 3-годишен изпитателен срок наказаният трябва да плати и 300 лв. глоба.  ", "date": "2019.09.30", "title": "Условна присъда за шофьор, предложил подкуп на полицаи"}
{"url": "https://www.monitor.bg:443/bg/a/view/fitnesyt-mori-mozyka-176708", "text": "Прекомерните физически упражнения натоварват не само мускулите, но изморяват и мозъка, установи изследване на френски учени, цитирано от \"Дейли мейл\". Екипът на Матиас Песилионе от парижката болница \"Питие Салпетриер\" изследвал спортисти от дисциплината триатлон (плуване, колоездене, бягане), при която се получават големи натоварвания. Оказало се, че те редовно изпитват и умора на мозъка при тренировки и състезания. При това състояние се влошава способността им да взимат решения, да мислят рационално и да устояват на изкушения. След натоварванията при тези спортистите била констатирана чрез сканиране по-ниска активност в областта на префронталния кортекс на мозъка. \"Хората трябва да спрат в момента, когато започнат да изпитват болка в ставите и мускулите. Този процес не е случаен\", твърди д-р Песилионе. По неговите думи умората на мозъка след силни физически натоварвания е съпоставима с тази при тежък умствен труд. При това се засяга един и същ раздел на мозъка.", "date": "2019.09.30", "title": "Фитнесът мори мозъка"}
{"url": "https://www.monitor.bg:443/bg/a/view/chujdite-turisti-samo-s-1-po-malko-176695", "text": "Едва 1% е спадът в броя на чуждестранните туристи, посетили България за периода юни-август 2019 г. спрямо година по-рано, когато бе отчетен рекорден брой посещения. През това лято страната ни е била посетена от 4 млн. и 400 хил. чужденци, каза министърът на туризма Николина Ангелкова. От началото на годината до август визитите на чужденци са над 6 млн. и 800 хил. Това е с едва 0.6% по-ниско в сравнение със същия период през 2018 г. Туристическият министър коментира и резултатите за родния туризъм от фалита на най-стария туроператор “Томас Кук”. Ангелкова поясни, че в момента между 2500-3000 туристи все още чакат да бъдат прибрани и ще бъдат извозени тази седмица. “Всеки ден получаваме данни колко туристи са били прибрани като - всичко върви спокойно и както трябва да бъде”, увери Ангелкова. По отношение на това в какъв размер ще са загубите за частния бизнес, ресорният министър отговори, че все още е рано да се правят такива прогнози. “За нас е важно въпросните резервации да бъдат пренасочени към други туроператори, които функционират на българския пазар, а те не са малко”, каза още Ангелкова. На въпрос на “Монитор” дали има отменени резервации на чужденци за бъдещи периоди, туристическият министър отговори, че такава информация не е постъпвала в министерството. “Рано е да насочваме вниманието към песимистична картина за 2020 г.”, коментира Ангелкова. Тя призова да не се създава негативна истерия за туризма, както стана този юни по отношение на летния сезон. “Нека не започваме с черните краски колко много хора са се отказали, защото няма такова нещо”, завърши министърът. Във връзка с груповия иск и дали има срокове за него, от министерството поясниха, че тъй като не всички са подали такава. Сега е важно да се следят различните срокове, за да не се изпуснат, а министерството ще съдейства максимално на бизнеса като се улеснят процесите. Днес в София се проведе конференция, посветена на културния туризъм у нас и как може той да бъде стимулиран, без това да окаже негативно влияние върху опазването на културно-историческото наследство на България. По време на събитието присъства и Нейно Кралско Височество принцеса Дана Фирас от Йордания, която е и президент на правителствената организация “Петра Нешънъл Тръст”, работеща в областта на културното наследство. По предложение на принцесата, от туристическото министерство изразиха готовност да започнат работа по пилотен проект за обучаване на най-малките за важността на културно-историческото наследство и неговото опазване. “Изключително важно е да създаваме чувството у нас самите да опазваме това наследство и така да продължим неговата устойчивост и тази на туризма”, коментира Ангелкова. През рекордната 2018 г., когато България бе посетена от 9 млн. и 200 хил. чуждестранни туристи, 5 млн. туристи са дошли с цел културен туризъм. В повечето случаи той е бил комбиниран с морски, зимен или спа. или това е над 13% ръст на посещаемостта. Във всички 59 обекта от 9-те културно-исторически дестинации пък има ръст на посещенията от над 50% вследствие на включването им към маршрути. Затова и предстои изграждането на нови културни маршрути в Дунавския регион. Пилотният проект за обучаване на децата пък, който все още е в началото на преговорите, ще бъде създаден на база на опита на Йордания. “В момента говорим единствено за създаването на рамки на концепцията - необходима е много работа преди проектът да се осъществи”, коментира йорданската принцеса като изрази надежда, че може да се разработи модел между двете страни, с който да се развие културният туризъм, но да се запази и наследстворо. В Йордания програмата е част от извънучебните занятия на учениците като е разработена така, че да може да се адаптира към местната култура и находки. Тя започва при децата от 7-годишна възраст до навършени 20 години като работата е разпределена по възрастови групи. Зад уроците стоят общо 36 плана за тяхното преподаване. “България е изключително богата на културно-историческо наследство - подобно на Йордания, тук има куп свидетелства за това, следи от цивилизации от различни епохи и това прави България уникална като дестинация”, каза още Нейно Кралско Височество принцеса Дана Фирас.", "date": "2019.09.30", "title": "Чуждите туристи само с 1% по-малко"}
{"url": "https://www.monitor.bg:443/bg/a/view/timyt-na-maradona-s-nova-zaguba-ostava-na-dynoto-176709", "text": "Шампионът на Южна Америка „Ривър Плейт“ срази водения от легендата Диего Марадона „Химнасия“ (Ла Плата) в среща от осмия кръг на аржентинската Суперлига и загря с победа преди първия полуфинал за Копа Либертадорес срещу „Бока Хуниорс“ идната седмица. Дон Диего все още няма спечелена точка след идването си начело на \"вълците\" и дори подкрепата на дъщерите му от трибуните не помогна на „Химнасия“. Хорхе Караскал (21) и Начо Скосо (74) вкараха головете за гостите, които нанесоха трета поредна загуба на тима от Ла Плата, останал последен в класирането само с една точка. След мача Марадона поиска прошка от феновете, които го боготворят. В същото време лидерът „Бока Хуниорс“ най-накрая стъпи накриво и стигна само до 1:1 с „Нюелс Олд Бойс“ на своя „Бомбонера“. \"Генуезците\" записаха рекорд и нямаха допуснат гол в първите седем кръга, но сега инкасираха първо попадение за сезона. Капитанът им Карлос Искуердос (31) им даде аванс с глава. След почивката появилият се от резервната скамейка Карлос Тевес пропусна да удвои, а след това Кристиян Инсауралде (80) изравни с глава и прекъсна серията на вратаря Естебан Андрада, който допусна първи гол след 1049 минути, 863 от тях в първенството. Равенството остави „Бока“ на върха с 18 точки, а „Нюелс Олд Бойс“ е осми с 14.", "date": "2019.09.30", "title": "Тимът на Марадона с нова загуба, остава на дъното"}
{"url": "https://www.monitor.bg:443/bg/a/view/nameriha-tjaloto-na-71-godishen-myj-na-krystovishte-v-elin-pelin-176697", "text": "Тялото на 71-годишен мъж е намерено на кръстовище в Елин Пелин,  съобщиха от ОДМВР - София. Сигналът е подаден около 23.00 часа на 27 септември в ОДМВР - София. В него е съобщено, че при извършване на обход, автопатрул на РУ - Елин Пелин е установил на кръстовище в града лежащ на пътното платно мъж в безпомощно състояние. Екип на Спешна помощ е констатирал смъртта му. При извършения оглед на местопроизшествието е установена самоличността на починалия - на 71 години от самоковското село Ковачевци. По случая е образувано досъдебно производство.", "date": "2019.09.30", "title": "Намериха тялото на 71-годишен мъж на кръстовище в Елин Пелин"}
{"url": "https://www.monitor.bg:443/bg/a/view/pochti-polovinata-chujdi-turisti-v-dobrichko-prez-uli-bili-rumynci-176691", "text": "Румънските летовници са най-многобройни сред чуждестранните туристи в Добричка област с дял от 41,7 на сто, съобщават от териториалното статистическо бюро-Североизток обобщените данни за пребиваванията в хотелските бази през юли. В региона през месеца са пренощували 115 600 туристи или с 4 на сто по-малко в сравнение със същия период на 2018 година. Сред почивалите 81 000 чужденци на втора позиция са германците - 13.3 на сто, следвани от руснаците - 7.3 на сто, и поляците - 5.2 на сто. Регистрираните общо нощувки достигат 637 800 - с 10.9 на сто по-малко на годишна база. Според статистическите данни общата заетост на леглата в местата за настаняване също намалява - с 6.3 процентни пункта - до 72.1 на сто. Реализираните приходи от нощувки през юли достигат 39 814 600 лева, като 78.5 на сто от постъпленията са от чуждестранни летовници, посочват от статистическото бюро.", "date": "2019.09.30", "title": "Почти половината чужди туристи в Добричко през юли били румънци"}
{"url": "https://www.monitor.bg:443/bg/a/view/lil-nas-x-se-otteglja-ot-muzikalnata-scena-176698", "text": "Рапърът Lil Nas X е решил да преустанови музикалните си изяви. Изпълнителят на тоталния хит Old Town Road не се пенсионира, а просто има нужда от малко почивка. Това заяви самият той в социалните мрежи. Извинявам се на всички, които ще посетят фестивалите Twitchcon и Sandbox, защото няма да присъствам. Обичам ви и ще ви се реванширам някак“, написа в Туитър той. Междувременно таблоидите не спират да търсят отговор на въпроса „Има ли половинка до себе си Lil Nas X?“ . До тази еуфория се стигна, след като наскоро той призна, че е хомосексуален. „Това е нещо, което отдавна трябваше да направя. Но за тяхната реакция. Но през последната година достигнах ново ниво и вече няма значение, предполагам“, коментира разкритието си рапърът.", "date": "2019.09.30", "title": "Lil Nas X се оттегля от музикалната сцена"}
{"url": "https://www.monitor.bg:443/bg/a/view/pribraha-v-aresta-pusnat-predsrochno-na-svoboda-ubiec-176701", "text": "Пуснат предсрочно на свобода от затвора извършител на убийство влезе отново за постоянно в ареста след сигнал за изнудване с цел прехвърляне на апетитен имот в центъра на Ямбол. Сигналът за насилието е бил подаден в ОД на МВР от 23-годишния Стоян П. на 26 септември, след като престоял завързан в жилището си на улица „Св. Св. Кирил и Методий“ няколко часа през нощта на 25 срещу 26 септември, през които върху му бил оказван физически натиск да прехвърли чрез нотариус наскоро придобит по наследство апартамент. По думите на зам.-директора на ОД на МВР- Ямбол Евгени Христов потърпевшият потърсил съдействие от полицията в ранните часове на 26 септември. Видимо изплашен младият мъж  съобщил, че предната вечер в дома му са нахлули двама души, които са упражнили насилие върху него, нанасяйки му удари и връзвайки го за леглото. Пострадалият е бил и заплашван, като целта на извършителите е била да го принудят да прехвърли на тях собствеността на апартамент, който е наследил. За да осъществят принудата извършителите: Михаил Станев /24/ и Иван Янакиев /28/ са използвали телескопична палка, нож и газов пистолет.След първоначалните няколко удара и сплашвания той бил вързан за кревата,  отнели му мобилния телефон и заключен. Преди да напуснат апартамента извършителите му заявили, че му дават срок до 10,00 часа на 26 септември, когато щели да го отведат при нотариус, пред който да прехвърли имота си на посочено от тях лице.В рамките на около 90 минути криминалистите успели да стигнат до изнудвачите  и да ги арестуват, като при обиска от тях са били иззети ключовете за апартамента на жертвата и описаните оръжия.Според него само фактът, че Стоян П. не се е съпротивлявал се е спасил от по-сериозни наранявания. Водещ в престъпната схема е Янакиев, който е бил осъден на 10 години затвор за убийството на 16-годишният Галин Николов  от Ямбол през 2009 година. Момчето изчезва на 21 май 2009 г., а тялото му е открито заровено шест месеца по-късно в местността Бакаджика. В хода на съдебното дирене е било установено, че смъртта е настъпила следствие пет рани от нож, нанесени му от Янакиев след скарване за пари. Свидетели на убийството са станали общите им приятели Живко Златев и Борис Кенаров. На 4 май 2011 година Янакиев е осъден на 11 години затвор, но апелативният съд в Бургас я намаля на 10 години, която започва да търпи през 2011 година,.6 години по-късно е пуснат предсрочно за добро поведение като е трябвало да премине през пробация. Съучастникът Михаил Станев е неосъждан и е непознат на криминалистите. Двамата са с постоянна мярка за неотклонение „задържане под стража“ с определение на ямболския районен съд, което може да бъде обжалвано.", "date": "2019.09.30", "title": "Прибраха в ареста пуснат предсрочно на свобода убиец"}
{"url": "https://www.monitor.bg:443/bg/a/view/ilon-mysk-predstavi-koraba-za-lunata-i-mars-176699", "text": "Космическият кораб \"Старшип\" на \"Спейс Екс\" за полети до Луната, Марс и други места в Слънчевата система може да бъде изпратен в орбита след по-малко от шест месеца. Това заяви основателят на компанията Илон Мъск по време на презентация в стартовия комплекс в Бока Чика, Тексас, цитиран от световните агенции. Стриймваното на живо събитие беше посветено на 11-годишнината от първото извеждане на полезен товар в орбита с ракета-носител \"Фалкон-1\" на компанията. \"Може да прозвучи безумно, но искаме да достигнем орбита след по-малко от шест месеца\", заяви Мъск, представяйки кораба \"Старшип\", предназначен да транспортира екипаж и товар до Луната, Марс и други места в Слънчевата си система и да каца перпендикулярно при завръщането си на Земята. Илон Мъск потвърди, че първият тестов полет на кораба на височина 20 километра ще бъде осъществен след 1-2 месеца. Космическият кораб \"Старшип\" за многократна употреба на \"Спейс Екс\" е проектиран да лети на дълги разстояния и да транспортира до 100 души и голямо количество товари. Мъск нееднократно е подчертавал, че основава компанията си през 2002 г. с цел да помогне на човечеството да колонизира Червената планета. Корабът ще бъде използван повече от веднъж, обяви Мъск. И ще пренася товари, което ще улесни евентуално създаване на бази на Луната, както и за изграждане на градове на Марс. Според него \"Старшип\" ще бъде най-мощният космически кораб в историята, който ще отведе хора на Луната, Марс и отвъд. Шефът на \"Спейс Екс\" също говори и за ракетата носител Super Heavy, която ще бъде използвана за изстрелването на \"Старшип\" в орбита. Тя ще бъде с повече от 30 двигателя, а \"Старшип\" - шест двигателя. Ракетата има две степени – ускорителят Super Heavy и частта, в която е и самият \"Старшип\". Общата му маса е около 120 тона (Мъск се надява теглото да бъде намалено), а дължината е 50 метра. Мъск не пропусна и темата за външния вид на кораба си – ракета от блестяща стомана, покрита с тънък слой огнеупорна прозрачна керамика. По думите на предприемача, той е влюбен в стоманата: „Всички мислят, че стоманата е тежка. Не! Всъщност това е най-леката конструкция. Използването на стомана е най-доброто производствено решение в цялото това начинание. Стоманата марка 301 запазва здравината си при свръхнизки температури, което важи и най-добрите композитни материали и алуминия“, твърди създателят на \"Спейс Екс\". Mъcĸ oтгoвopи нa въпpocи, cpeд ĸoитo и пyблиĸaция в Тwіttеr нa aдминиcтpaтopa нa НАСА Джим Бpидeнcтийн. Cпopeд нeгo пpoгpaмaтa изocтaвa c цялa гoдинa oт гpaфиĸa cи. Toй cъщo тaĸa зaяви, чe aгeнциятa oчaĸвa дa види cъщoтo нивo нa eнтycиaзъм, ĸoeтo ce нaблюдaвa oĸoлo \"Спейс Екс\", ĸaĸтo и инвecтиции нa дaнъĸoплaтцитe нa CAЩ. \"Oт глeднa тoчĸa нa pecypcитe нa \"Спейс Екс\", ниe cмe cъcpeдoтoчeни глaвнo въpxy пpoeĸтитe зa Fаlсоn и Drаgоn. Дa бъдe яcнo, чe нaиcтинa мaлъĸ пpoцeнт oт ЅрасеХ e oтгoвopeн зa paзpaбoтвaнeтo нa \"Звездния ĸopaб\" (Ѕtаrѕhір)\", ĸaзa Mъcĸ. „Какво бъдеще искате за себе си?“ - попита аудиторията Мъск, като предложи два варианта – „Да останете земен биологичен вид или да се превърнете в космически обитатели?“. А след това изрази надежда, че човечеството ще избере втория вариант. Рано или късно цената на космическите полети трябва да се долижи до цената на самолетните, обеща той за пореден път. По време на презентацията бе показана историята на \"Спейс Екс\". На 28 септември се навършиха 11 г. от първия полет на \"Спейс Екс\" в орбита. Оттогава са извършени 78 изстрелвания, \"Спейс Екс\" е единствената компания, която използва едни и същи ракети и кораби по повече от веднъж. Преди няколко години Мъск обяви плановете си за колонизиране на Марс и да закара един милион души на планетата. Според плановете му, представени през 2016 г., хората ще могат да пътуват до планетата през 2025 г. Той също така призна, че първите колонизатори на Марс едва ли ще могат да се върнат на Земята. НАСА предвижда най-рано през 30-те години на това столетие да бъдат изпратени хора на Марс. През август основателят на \"Спейс Екс\" съобщи за успешното изпитание на прототипа \"Стархопър\". В рамките му бяха тествани инженерни решения, които трябва да залегнат в кораба \"Старшип\". По време на речта си Илон Мъск заяви още, че не вярва в извънземни, тъй като няма признаци за съществуването им.", "date": "2019.09.30", "title": "Илон Мъск представи кораба за Луната и Марс"}
{"url": "https://www.monitor.bg:443/bg/a/view/pochina-vnucheto-na-snup-dog-176696", "text": "Внучето на популярния рапър Снуп Дог почина. Тъжната вест бе съобщена от опечаления татко на момченцето, което живя само 10 дни. написа Корд Лав – син на 47-годишният музикант в социалните мрежи. Това бе трето внуче за Снуп Дог. Първото си дете Лав посрещна през 2015 г. с тогавашната си приятелка Джесика Кайзер. То е момче и носи името Зион. Дъщеричката му Елевън пък се роди през месец август миналата година от настоящата му изгора Сорая, която е майка и на Кай. Причината за кончината на бебето не е известна.", "date": "2019.09.30", "title": "Почина внучето на Снуп Дог"}
{"url": "https://www.monitor.bg:443/bg/a/view/obviniha-boris-djonsyn-v-seks-tormoz-176700", "text": "Обвиненията, че преди 20 години сегашният британският премиер Борис Джонсън е опипал две жени, помрачиха конференцията на Консервативната партия, предаде Ройтерс. Говорител на Джонсън отрече твърдението. Журналистката Шарлът Едуардс написа във в. \"Сънди таймс\", че Джонсън я е опипал на обяд през 1999 г., когато е бил редактор на сп. \"Спектейтър\". \"Под масата усещам ръката на Джонсън на бедрото си. Той го ощипва\", пише тя, добавяйки, че сегашният премиер я е накарал внезапно да се изправи. След обяда Едуардс споделила преживяването си с жена, която стояла от другата страна на Джонсън. Тя също заявила, че тогавашният редактор на списанието я е опипал. \"Това обвинение е невярно\", заяви говорител на премиера пред медиите. Дни по-рано друга жена се оплака от Джонсън. Бившият модел Дженифър Аркури заяви пред британските медии, че е имала секс афера с Борис, докато той е бил кмет на Лондон и е бил женен за Марина Уилър. Самият Джонсън отрече да е правил каквото и да било нередно с модела. Въпреки това медиите разпространиха снимки на двамата. Дамата е американка и се занимава с предприемачества.", "date": "2019.09.30", "title": "Обвиниха Борис Джонсън в секс тормоз"}
{"url": "https://www.monitor.bg:443/bg/a/view/shofior-katastrofira-posle-go-pometoha-kato-peshehodec-176682", "text": "Водач от Враца катастрофира късно в неделя, но после бе пометен като пешеходец. За нелепия инцидент съобщават от областната дирекция на МВР. Малко след 23 часа на булевард „Втори юни“ лек автомобил „Фолксваген“, управляван от 21-годишен младеж се преобърнал извън пътното платно. Водачът обаче бил невредим, изоставил колата и тръгнал да се прибира без да съобщи за инцидента. Но след минути бил пометен от лек автомобил БМВ. Зад волана му бил 29-годишен врачанин. От полицията не поясняват какви травми е получил от удара пешеходецът, но сигурно са сериозни, защото той е транспортиран в „Пирогов“. Водачът на бавареца е тестван за алкохол и наркотични вещества, като и двете проби са отрицателни. По случая е образувано досъдебно производство.", "date": "2019.09.30", "title": "Шофьор катастрофира, после го пометоха като пешеходец"}
{"url": "https://www.monitor.bg:443/bg/a/view/vsjaka-vtora-sdelka-bez-otstypka-ot-cenata-176648", "text": "При всяка втора сделка в София продавачите не отстъпват от офертната цена. „Няма преговори по цената и тя не се променя. Повечето собственици смятат, че могат да вземат пълната стойност и това се получава”, каза генералният мениджър в брокерска компания Галин Гавраилов за „Монитор”. В същото време обаче купувачите не са склонни да купуват на всяка цена. Времето за реализиране на имоти се удължава между 6 месеца и 1 година. Половината от сделките се правят с кредит като хората разчитат средно около и над 80% да се покрива от външно финансиране.     „Не малка част от купувачите преди да пристигнат при нас са търсили доста време, има и такива, които са изгубили цяла  година и не са успели да си намерят имот”, сподели Гавраилов. Малко над 80% от клиентите сключват сделка за 3 месеца, а други 60% приключват още на първия, каза експертът пред „Монитор”. Според него това не е бързо, тъй като след предоставени оферти от консултант, изборът става лесен. Столичани инвестират между 60-80 хил. лв. за двустаен апартамент в София. По неговите думи цените на тристайните апартаменти могат да стигнат над 100 хил. лв. Имотният пазар у нас бележи висока активност в началото на 2019 г. Само в София има близо 5% ръст на сключените сделки спрямо началото на 2018 г. Според Агенцията по вписванията за периода януари-март ръстът е 7.7%, а за полугодието - 4.4%. Дори сделките да растат, според Гавраилов     Тенденцията да има двойно повече търсещи да закупят имот, отколкото да продадат такъв, се запазва. Продължава и експанзията на изграждането на нови кооперации като се дават все повече разрешения за строеж в жилищни единици. „Конкуренцията между строителите държи пазара сравнително спокоен”, коментира Гавраилов. Завършените жилища през 2019 г. са двойно повече спрямо 2018 г. „В цяла София се строят нови сгради и това се дължи на факта, че хората предпочитат новото строителство”, коментира брокерът.     или клиенти, които купуват за пръв път или създават семейство. Вече има и по-малки инвеститори с по-малки сгради, а репутацията на строителя продължава да е от значение. Затворените комплекси в средния и висок сегмент в престижните квартали стават все по-интересни. „Това се дължи на факта, че хората предпочитат да плащат малко по-скъпа поддръжка за комплекси, където всичко е уредено и няма нужда да се хаби време за чисто битови неща като сметки за ток, вода и други”, поясни Гавраилов. Предпочитани райони продължават да са южните, но стига клиентите да могат да си го позволят. Само в София пазарът генерира 5 млрд. лв. всяка година с 60 хил. участници в себе си. В него близо 80% представляват двустайните (44%) и тристайните апартаменти (34%). „Има още ниши, които могат да се развиват”, смята Гавраилов като изтъкна, че интерес към строенето на къщи има. Имотите за над 100 хил. евро доближават 40%. Покупките с инвестиционна цел са малко под 20%. За стимулиране на пазара помагат и немалко новости. Една от тях е предлаганата от немалко агенции   Мобилното приложение е с вграден изкуствен интелект. То наподобява сайтовете за онлайн запознанства и ако си харесаме имот, то трябва да плъзнем пръст надясно. Обратното - ако не ни допадне, то го отхвърляме с плъзгане наляво. Приложението работи както с Android, така и с iOS, като изисква да въведем тип имот, квартал в града и бюджет. Така вместо да разглеждаме между 200-230 оферти, приложението ще изведе топ предложения за нас като спести време и усилия. Освен това, в него се изписва и точният адрес на имота.", "date": "2019.09.30", "title": "Всяка втора сделка - без отстъпка от цената"}
{"url": "https://www.monitor.bg:443/bg/a/view/razkriha-mashtabna-shema-za-prane-na-pari-v-plovdiv-176683", "text": "Окръжната прокуратура в Пловдив разби мащабна схема за пране на пари, в която са били намесени хора от Пловдив, роми от село Войводиново, чужденци, дружеството „Кепитъл” на ул. „Шипченски проход” в София и дори агент на ДАНС.  По време на разследването била отвлечена възрастна ромка от село Войводиново, а магазин за моторни масла на пловдивчанина Костадин Танев пламнал мистериозно. На петима души, четирима от които са оставени в ареста, са вече повдигнати обвинения. Петият е с парична гаранция. Други седем се издирват. Това съобщи на пресконференция окръжният прокурор на Пловдив Румен Попов. Той уточни, че разследването тръгнало от палеж на бул. \"Дунав\" в Пловдив на магазин за моторни масла. „Този случай е обединен с друго досъдебно производство за това, че собственикът на магазина, който е и собственик на помещението - Костадин Танев, е получил заплашителни вайбър съобщения, с които разполагаме и му е даден срок от една седмица след палежа за възстановяване на сумата от 37 хиляди евро, които според изпращащите им дължи и е откраднал от тях”, каза Попов. Установено било, че собственикът на помещението и магазина за масла, влязъл в контакт с възрастна ромка от село Войводиново, която му съобщила, че преди известно време била заведена в лъскава софийска кантора и подписала документи,  с които придобила по документи търговско дружество. Тя му споделила, че по нейната сметка и по сметките на други двама роми постъпват големи парични средства. Ромите решили да изтеглят тези пари и след като взели първите 20 000 евро, започнали да ги заплашват и изнудват. По време на разследването станало ясно, че сделките за придобиването на търговските дружества от малограмотни роми, ставали в софийска кантора с млади икономисти и юристи на ул. „Шипченски проход”. Служителите в тази кантора били родени през 1985 г., но получавали заплати от по 10 000 лева на месец. Установило се, че там били направени стотици такива сделки по поръчка на чужденци и по сметките били превеждани милиони евро. Според официалния сайт кантората в София се занимава с регистрация на дружества и основната й дейност е вливането на тези дружества в други дружества в офшорни зони - Панама, Мавриций и подобни. „Иначе казано, реалният собственик изпраща пари  и изпраща и захранва по българското дружество сметки, след като се създаде дружеството, реалният собственик от чужбина - само чуждестранни лица, тъй кат има подписано пълномощно във въпросната кантора в София, почва да оперира към офшорните зони със средтсвата, набавени бог знае как, с идеята за пране на пари”, каза Румен Попов. Ромите от Войводиново намирали с микробуси други лица от ромски произход, карали ги във въпросната кантора и създавали нови и нови дружества с цел пране на пари. След това обаче фиктивните собственици на фирмите у нас започнали да източват банковите сметки. По 100 лв. били плащани на фиктивните собственици на фирми. Наеманите фиктивни собственици са поне 60 души от цялата пловдивска област и стотици от страната. Били са неграмотни, безимотни, социално слаби, съобщи Славена Костова - наблюдаващ прокурор от Пловдив. На 9 септември един от ромите, които се занимавали с организацията по набирането на нови фалшиви управители, дошъл в Пловдив, за да търси собственика на дружеството, от чиято сметка вече били изтеглени 20 000 евро. Той ги видял и се укрил, но организаторът намерил майка му в село Войводиново и я отвлякъл, като я заплашил с пистолет, след което я пребил. Така тя била принудена да се обади на сина си, за да каже на организаторите на кого е предал парите. Той пък изпял името на собственика на магазина за моторни масла Костадин Танев. „На 19 септември, преди палежа на магазина, след като разбират имената на лицето, служител на софийското дружество се свързва със служител на ДАНС София в областта на финансовата сигурност. Поръчва му да бъде направено пълно проучване на собственика на магазина. Под пълно проучване разбирам всичко, което се съдържа за всеки един от нас в масивите на МВР - роднини, задгранични проучвания, имущество, МПС. Служителят на ДАНС му предоставя необходимата информация”, разказа още окръжният прокурор. След като вече имали информация за Танев, бил поръчан палежът. След това Костадин получил по вайбър заплашителните съобщения, че ще бъдат убити приятелката му, децата им, ще бъдат изгорени колите им, както и че ще пострада и тяхна близка приятелка. Имало данни и за адресите на всички във вайбър съобщенията. Когато получил заплахите, Танев съобщил на полицията за изтеглянето на парите и за всичко, което е вършил. По делото било установено, че служителят на ДАНС многократно е извършвал проучвания за софийската кантора относно ромите, които били подготвяни, за да станат собственици на дружества. От кантората давали информацията на тримата роми, които играели ролята на дилъри в набирането на фалшиви собственици. Указания на кантората какъв да бъде предметът на дейност на бъдещите дружества били давани от лица в чужбина, обясни Румен Попов. Сред новите фирми имало и такива, които уж работят в областта на космическите технологии. При влизането на полицията и следствието в кантората в София нейните служители започнали панически да унищожават документи. Флашки били изхвърляни в тоалетните и в мивките.”Това е предотвратено, включително са намерени три печата, които вероятно са неистински, но експертизата ще покаже. Единият е на А1, другият е на ЧЕЗ, а третият - на Комисията по финансов надзор (КФН). Тя е призвана да следи за достоверността на информацията на всички български дружества, да контролира дружествата, които влизат в офшорки. Разполагайки с този печат можете да си представите каква дейност е развивана в това дружество”, обясни окръжният прокурор на Пловдив. По доказателствата по делото било установено, че управителят и собственикът на софийската кантора е поръчал закупуването на телефона, от който били пратени заканите по вайбър на пловдивчанина Костадин Танев. Станало ясно също, че софиянецът е поръчал отвличането на бабата от Войводиново и че той е бил мъжът с пистолета, както и че лично е участвал с така наречените „силоваци” в самото отвличане и е ръководил целия процес по финансовата и криминалната част. От обявените за издирване седмина, двама са реалните извършители на палежа на магазина за моторни масла, двама са участвали в отвличането, а един е част от екипа на кантората в София. „Обявени за издирване са и автомобилите им, защото  според доказателствата по делото, лицата са получили предупреждение в четвъртък вечерта, че ще бъде извършено нещо. Поради което не можем да открием дори автомобилите им. В момента на задържането им, телефоните бяха изтрити, в интерес на разследването, все пак успяхме да достигнем до документите и електронните носители, които щяха да бъдат унищожени”, каза Румен Попов. Той уточни, че собственикът на софийското дружество бил предупреден за предстоящия му арест и че разследващите тепърва ще установят кой го е предупредил.", "date": "2019.09.30", "title": " Прокуратурата в Пловдив разби мащабна схема за пране на пари (ОБНОВЕНА) "}
{"url": "https://www.monitor.bg:443/bg/a/view/mvr-otkriva-denonoshtna-linija-za-signali-za-narushenija-na-izbornija-proces-176690", "text": "МВР открива денонощна линия за сигнали за нарушения, свързани с изборния процес. От 27 септември до 4 ноември 2019 г. в Министерството на вътрешните работи ще функционира денонощно открита линия - телефон 02/982 22 32 и имейл izbor@mvr.bg – за сигнали, свързани с нарушения на изборния процес при подготовката и произвеждането на изборите за общински съветници и кметове. Подаваните сигнали на откритата линия трябва да са относими към дейността на МВР, информират от пресцентъра на Министерството на вътрешните работи. ", "date": "2019.09.30", "title": "МВР открива денонощна линия за сигнали за нарушения на вота"}
{"url": "https://www.monitor.bg:443/bg/a/view/drago-chaja-vencha-djulija-i-kristian-kirilov-snimki-176685", "text": "Поп-фолк певицата Джулия и риалити звездата Кристиан Кирилов, по-познат като Митака от „София – Ден и нощ“, вдигнаха втора сватба вчера. Те се врекоха във вечна вярност пред очите на 120 гости, сред които голяма част от актьорите от „София- Ден и нощ“. В ролята на водещ за церемонията влезе Драгомир Драганов – Чая. Датата не е избрана случайно. На 29 май Кирилов падна на едно коляно с пръстен и се сгоди за красивата брюнетка. Припомняме, че те си казаха заветното „да“ на тайна церемония още през юли. Междувременно младоженците се готвят и за втори дует, след като през май те представиха първата си съвместна песен “Ти си”. За Кристиан това беше дебют като певец. Засега подробностите около новия проект се пазят в тайна.", "date": "2019.09.30", "title": "Драго Чая венча Джулия и Кристиан Кирилов (СНИМКИ)"}
{"url": "https://www.monitor.bg:443/bg/a/view/dve-treti-ot-britanskite-letovnici-na-tomas-kuk-sa-se-zavyrnali-u-doma-176688", "text": "Две трети от летовниците, използвали услуги на \"Томас Кук\" в момента на фалита на туроператора преди седмица, са се завърнали вкъщи към днешния ден, предаде АФП. Около 106 000 британци бяха репатрирани в рамките на операция \"Матерхорн\" на Службата за гражданска авиация (CAA) на Великобритания от 150 000-те души, възползвали се от услугите на \"Томас Кук\" за полети или настаняване към момента на фалита. Операцията по връщането у дома на туристите е най-голямата, организирана в мирно време от британските власти, и ще продължи до 6 октомври с общо над 1000 предвидени полета. Освен това шефът на компанията Петер Фанкхаузер се защити вчера пред британските медии за действията си начело на компанията и за високите заплати, които той и другите топ ръководители са получили през последните години. \"Направих всичко по силите си, за да спася компанията\", заяви той пред \"Дейли мейл\", макар да изрази разбиране към \"гнева\" и \"разочарованието на колегите си\" След фалита се засилиха критиките, най-вече от политическите среди, срещу сумата от общо близо 20 милиона британски лири (22,5 милиона евро), получени през последните години от ръководители на \"Томас Кук\", сред които е и Фанкхаузер. Министърът на транспорта на Великобритания Грант Шапс призова също така за връщане на получените бонуси. Попитан от \"Дейли мейл\" за получените лично от него 8,3 милиона лири, Фанкхаузер отговори, че половината от тях са били акции, които не е докоснал и вече не струват нищо. Той подчерта, че равнищата на възнаграждение не са били прекалени в сравнение с тези на други ръководители на компании от индекса FTSE 250. Фанкхаузер твърди, че до последно е очаквал правителствена намеса за спасение на компанията. \"Те не пожелаха да създадат прецедент\", коментира той. В друго интервю за \"Сънди таймс\" заяви, че само е искал заем, която е щял да бъде използван единствено като гаранция \"при най-лошия сценарий\".", "date": "2019.09.30", "title": "Две трети от британските летовници на \"Томас Кук\" са се завърнали у дома"}
{"url": "https://www.monitor.bg:443/bg/a/view/frejzyr-prajs-i-tejlyr-s-chetvyrti-svetovni-titli-v-atletikata-176684", "text": "Ямайката Шели-Ан Фрейзър-Прайс спечели финала на 100 м при жените на световното първенство в Доха и стана първата състезателка с четири златни медала в дисциплината на шампионати на планетата. Атлетката, която се завърна на пистата миналата година, след като роди своя син, стигна до успеха след най-добро време за сезона от 10,71 сек. Втора се нареди британката Дина Ашър-Смит с 10,83 сек., което е национален рекорд на Великобритания. Представителката на Кот д‘Ивоар Мари-Жозе Та Лу, сребърна медалистка на 100 и 200 м от световното в Лондон преди две години, допълни подиума с време от 10,90 сек. Крисчън Тейлър също грабна четвърта световна титла в тройния скок, след като превъзмогна слабо начало, белязано от два фаула. Той се пребори със своя съотборник и дългогодишен съперник в дисциплината Уил Клей, който се приземи на 17,74 м. Тейлър бе под напрежение след двата си фаула, но скок от 17,42 м в третия си опит го задържа в играта, а впоследствие 17,92 м бяха достатъчни за световната титла. Тейлър и Клей са на първите две места на почетната стълбичка за четвърти път на световни първенства. Бронзът отиде при Хюз Фабрис Занго от Буркина Фасо със скок от 17,66 м. Рускинята Анжелика Сидорова, която се състезава под неутрален флаг заради забраната на страната, грабна световната титла в овчарския скок. Тя се справи със Санди Морис (САЩ) след 4,95 м при третия си, последен опит, оставяйки американката със среброто за трето последователно световно първенство. Морис преодоля 4,90 м, а трета се нареди гъркинята Екатерина Стефаниди, действаща световна и олимпийска шампионка, която скочи 4,85 м. Смесената щафета на САЩ (Вилберт Лондон, Алисън Феликс, Кортни Около и Майкъл Чери) триумфира на 4х400 м със световен рекорд – 3:09,34 мин. За Феликс това бе 17-и медал от световни първенства (12 златни, 3 сребърни и 2 бронзови). Втори останаха ямайците (Нейтън Алън, Ронейша Макгрегър, Тифани Джеймс и Джейвън Франсис). Бронзът отиде при представителите на Бахрейн (Муса Исах, Аминат Джамал, Салва Аид Насър и Аббас Абубакар Аббас).", "date": "2019.09.30", "title": "Фрейзър-Прайс и Тейлър с четвърти световни титли в атлетиката"}
{"url": "https://www.monitor.bg:443/bg/a/view/fajnenshyl-tajms-dva-investicionni-fonda-naddavat-za-vivakom-176687", "text": "Два инвестиционни фонда се конкурират да купят българския телеком “Виваком“, пише британското издание \"Файненшъл таймс\", като се позовава на собствени източници. „Виваком“ бе обявен за продажба през юли, след като инвестиционната банка Lazard бе натоварена с търсенето на купувач за някогашния български телекомуникационен монополист, припомня изданието. United Group, собственост на фондовете BC Partners и KKR, и фондът Providence Equity Partners подадоха предварителни заявки за покупка и правят комплексна юридическа оценка според двама източници, запознати пряко със ситуацията. United Group е най-голямата сръбска кабелна компания и се опитва да консолидира телекомуникационния пазар на Балканите. Тази година приключи придобиването на Tele2 в Хърватия за 220 млн. евро. Притежава също така активи в Словения, Босна и Черна гора. Очаква се „Виваком“ да бъде оценена на 1,2 млрд евро въз основа на последните сделки в региона за активи в телекомуникационния сектор, посочват източници, участващи в продажбата. United Group е предложил 1,1 млрд евро, а Providenc - 1,05 милиарда евро. Продажба в този ценови диапазон би означавал голяма печалба за Русев и партньорите му, които платиха 330 млн. евро за „Виваком“ преди по-малко от четири години, допълва изданието. Продажбата на „Виваком“ би била шестата смяна на собствеността на телекома, откакто той бе приватизиран през 2004 г.", "date": "2019.09.30", "title": "\"Файненшъл таймс\": Два инвестиционни фонда наддават за „Виваком“"}
{"url": "https://www.monitor.bg:443/bg/a/view/borisov-bezraboticata-prez-avgust-e-spadnala-do-4-176692", "text": "Безработица в България през август бележи спад до 4% спрямо 5,2% година по-рано. Това написа в профила си във Фейсбук премиера Бойко Борисов, който цитира данни на Евростат. По думите му значително намалява и младежката безработица. \"Продължаваме с мерките за привличане на нови инвеститори и подобряване на условията за развитие на бизнеса в страната, за да може животът на всеки българин да става все по-добър, написа още министър-председателят Всъщност данните на Евростат за август показват, че България е в топ 10 от страните в ЕС с най-ниска безработица. С най-ниска безработица са Чехия и Германия, съответно с 2% и 3.1%.", "date": "2019.09.30", "title": "Борисов: Безработицата през август е спаднала до 4% "}
{"url": "https://www.monitor.bg:443/bg/a/view/amerikanskata-veriga-forever-21-kojato-raboti-i-u-nas-poiska-falit-176675", "text": "Американската модна верига Forever 21 подаде молба за защита от кредитори по глава 11 от закона за фалитите в САЩ, предадоха световните агенции. Преди време много популярна сред пазаруващите тийнейджъри, компанията стана жертва на бързото си разрастване и променените вкусове на потребителите. Частната компания, с няколко магазина и в България, съобщи, че ще затвори близо 180 обекта в САЩ. Към момента на подаването на молбата Forever 21 поддържаше около 800 магазина в света, включително над 500 в САЩ. Компанията обяви, че ще се съсредоточи върху това да увеличи възможно най-много стойността на американските си магазини и да затвори някои международни локации. Форевър 21 планира да закрие повечето си обекти в Азия и Европа, но ще продължи да работи в Мексико и Латинска Америка. \"Решенията за това кои местни магазини ще затворят ще продължат да бъдат взимани в очакване на резултата от продължаващите разговори с наемодателите\", се посочва в комюникето на веригата. \"Въпреки това според нас значителен брой от тези магазини ще останат отворени и ще работят, както обикновено, като не очакваме да излезем от по-големите пазари в САЩ\", според комюникето. Forever 21 се присъединява към Barneys New York и Diesel USA в нарастващия списък на търговци на дребно, на които се налага да потърсят защита при фалит, опитвайки се да се справят с онлайн конкурентите. Броят на компаниите, изпитващи сериозни затруднения, потвърждава, че търговците на дребно преминават през криза. По-рано през тази година компании от сектора, листвани на борсата, обявиха, че ще затворят 8558 магазина и ще отворят 3446 магазина, според компанията за глобални проучвания Coresight Research. През 2018 година цифрите сочеха 5844 затворени магазина и 3258 отворени. Coresight очаква затворените магазини да достигнат 12 000 в края на 2019 година. Forever 21 е основана през 1984 година и заедно с т. нар. вериги за бърза мода като H&M и Zara се ползваше с голяма популярност сред младитe клиенти. Популярността им се увеличи особено през Голямата рецесия, когато пазаруващите търсеха изгодни сделки за модни предложения. През последните две години обаче бързата мода вече не е толкова популярна. Младите клиенти загубиха интерес към дрехите, които се \"хвърлят на боклука\" и се ориентираха към еко продукти, както и към предложения за дрехи под наем и втора ръка.", "date": "2019.09.30", "title": "Американската верига Forever 21, която работи и у нас, поиска фалит "}
{"url": "https://www.monitor.bg:443/bg/a/view/mina-vardjieva-sistemata-ne-dava-shans-na-malkite-fermeri-176672", "text": "Цялата администрация на практика е впрегната да не даде никакви шансове на малките семейни ферми, за разлика от други държава в ЕС, където пренебрегват буквата на закона, но опазват традициите си, категорична е старозагорката Мина Варджиева. Тя  има мъничка ферма от 40 кози, 3 малачки и толкова крави, разположена в гориста местност помежду селата Ягода и Ръжена. Животните отглежда заедно със своя колега Станко Тодоров, като тя самата от няколко години прави и невъзможното да предаде опита си на други мераклии да си направят сами в домашни условия млечни вкусотии. Запалила се по идеята докато сама тя работела по тристранен, френско-литовско-български проект за подготовка на обучители. След края на проекта регистрирала своята Заралийска занаятчийска работилница, чрез която предлага демонстрации на собствените си умения, обучение и консултации. Признава, че кураж за това й дават признанията от италиански и френски специалисти, освен това натрупала и достатъчно опит след близо 9 години работа първоначално в новозагорското „Млечен път“, после в „Маркели“ и родопското село Хвойна. Дамата, с която ще ви срещнем в това интервю, нарекохме \"Властелина на млякото\". Това стана спонтанно, след като част от екипа ни опита от нейните млечни произведения, и останахме напълно запленени от вкуса им. За много хора Мина Варджиева вече е добре позната. За онези, които още не са я срещали и не знаят, че има човек, който съхранява ревностно хранителните традиции на България в продукти от мляко в своята работилница, нека кажем няколко думи за нея. През 2001-ва година защитава търговската си марка \"Заралийски млечни продукти\" и започва да работи самостоятелно. Прави сирене в дървен калъп, ръчен кашкавал, катък и много други производни, които обаче не може да продава заради родните бюрократични регламенти. На няколко пъти й се налагало да влиза в съдебна зала след наложени и глоби и там да оборва чиновническите разбирания за това що е то домашно производство и пазарна икономика. През изминалите години е видяла 2 и …200, сред учениците си е имала какви ли не и откъде ли не хора: мераклии да се регистрират по прословутата Наредба 26 и само да продават млечни продукти, със здравословни проблеми, които настояват на трапезата си да имат истинско сирене и такива, които нямат просто доверие на предлаганото в търговската мрежа… Обяснява, че най-често това са мъже и жени с някакви алергии към едни или други видове млека: например имат непоносимост към кравето мляко и искат онова, което ще хапват да е козе и то чисто, добито в традиционна ферма, без добавени консерванти или подобрители. Допълва че мнозина мислят, че приготвеният с лимонтозу /уж по бабешка рецепта/ кашкавал е истински продукт, а той си е на практика вид  извара. Масовият клиент не се интересувал от маслеността в проценти или от количеството сол или белтъчини, той просто иска да му е …вкусно. А вкусът се получава при много опити и проби Някога кашкавалът се е правил само от сурово мляко. Сега, според наредбите на БАБХ млякото трябва да е  пастьоризирано. Когато кашкавалът се прави от сурово мляко той си зрее с микрофлората на самия регион. Това го прави уникален. А когато млякото се пастьоризира и се сложи закваска, всичко става еднакво. Губи се уникалността, автентичността… Варджиева е категорични, че няма хубав и лош кашкавал, има такъв, какъвто се харесва или не на онзи, който го опитва!  За това най-важното е се съхрани традиционния майсторлък.И напомня, че за да се защити един продукт като Slow Food той трябва да е жив, да е направен там където от векове го правят по технология от векове. „Най-добре е да се произвеждат точно храни, които са си от мястото, от региона и народа си ги обича, и харесва.Ако се даде възможност да се работи спокойно, да се преработват добитите суровини от фермера и да се изкарват на пазара натурални продукти, каквито със сигурност ще бъдат, то тогава няма да се разчита на субсидии и помощи майсторката, която настоява режимът у нас да не бъде разрешителен, а уведомителен, така както е на много други места в Европа.Отиваш и заявяваш:ето, аз правя сирене, кашкавал… луканка и каквото и да е там от животински произход. Ето моите произведения, изследвайте ги и ако са годни за храна – да ги извадя на пазара! А не в работилницата да идва чиновник, който през живота си не е направил грам сирене или кашкавал и да ти казва каква точно мивка ще ползваш или от кого точно и на каква цена ще закупиш една или друга машинка!“. В момента тя не може да се регистрира като производител защото животните й се отглеждат във ферма от типа „селски двор“. И трябва да избира: или само козички или само малачки… От сега добитото мляко може да приготви нещо за семейството си, но винаги ще се намери „добросъвестен гражданин“, който ще изпрати „сигнал“, че има нещо дето не е според регламента. И започват проверка след проверка, наказателно постановление след наказателно постановление , съд, адвокати, обяснения…филм , който не е за гледане. Лаконично обяснява, че дребното фермерство е обречено да загине заради липсата на хора по селата: вече няма селски пастири, голямата част от пасищата са отдадени под аренда и разорани, кражбите на животни са почти всекидневие, а след  епидемиите под козите и сега по свинете – оцеляването е едва ли не кауза пердута. Наскоро пробвала да положи основите на собствена ферма с малка мандра край Жеравна , където да идват хора от цял свят, които имат мерак да участват в гледането на животните, да останат седмица или две , да видят с очите си, да пипнат с ръцете си. Закарала козичките си  на място, приготвила 3 000 бали слама, прекарала там месец и половина…Оказало се, че първоначалната инвестиции от близо 320 000 лв е непосилна за нея, от банката поискали да има съдружник- евентуално земеделска кооперация.Отказала се, макар и след дълъг размисъл. Смята, и вероятно с основание, че иначе примамливо изглеждащите програми  всъщност не ти дават шансове. Докато в един момент махваш с ръка и зарязваш всичко и вземаш например първия самолет за … Америка. Където от години живее дъщеря й със семейството си. Засега не е взела окончателното решение. Защо ли? Може би от инат и от обич към животните.  ", "date": "2019.09.30", "title": "Мина Варджиева: Системата не дава шанс на малките фермери"}
{"url": "https://www.monitor.bg:443/bg/a/view/brit-obmisljat-da-mahnat-polovoto-razdelenie-na-kategoriite-si-176673", "text": "Едни от най-престижните награди в музикалния свят – БРИТ, организирани от Британската фонографска индустрия, обмислят да премахнат разделението на мъжки и женски в категориите си за престижните статуетки.  Повод за промените са все повечето артисти, които отказват да се определят полово, а последният пример е звездата Сам Смит, който пожела да промени местоимението си и от „той“ да стане „те“, защото се самоопределя като небинарен, т.е. нито мъж, нито жена, съобщи списание „Таймс“. Наградите БРИТ съществуват от 1977 г и досега в соловите номинации мъжете и жените са били разделени. Разбира се има и категории, които не са полово отличени като – „Най-добър млад изпълнител“ и „Най-добра група“. Британската фонографска индустрия трябва да вземе скоро решението си за премахване на половия признак и респективно съкращаване броя на категориите, за да може да излъчи номинациите си за 2020 г. Следващите призове ще бъдат връчени на 18 февруари.", "date": "2019.09.30", "title": "БРИТ обмислят да махнат половото разделение на категориите си"}
{"url": "https://www.monitor.bg:443/bg/a/view/toto-pechalbi-tiraj-78-176686", "text": ": Числа - 1, 8, 16, 21, 27, 41. Печалби: 6 - няма, 5 - 12 по 2 331,90 лв., 4 - 515 по 54,30 лв., 3 - 9849 по 4,00 лв., ДЖАКПОТ: 2 886 409, 55 лв.  Числа - 13, 19, 20, 23, 28, 36. Печалби: 6 - няма, 5 - 3 по 3 267,10 лв., 4 - 184 по 53,30 лв., 3 - 4086 по 3,40 лв., ДЖАКПОТ: 362 974,56 лв.  I теглене -  2, 5, 22, 26, 28. Печалби: 5 - 1 по 22 539,00 лв., 4 - 163 по 159,60 лв., 3 - 5949 по 6,40 лв. ДЖАКПОТ: няма II теглене - 7, 11, 19, 20, 26. Печалби: 5 - няма, 4 - 279 по 133,60 лв., 3 - 8100 по 6,10 лв. ДЖАКПОТ: няма  Позиция - 2, 4, 9; цифра - 5, 6, 7. Печалби: 3 - няма, 2 - 824 по 38,70 лв. ДЖАКПОТ: 56 289,50 лв.  3, 4, 18, 26, 37; Зодия - 11. Печалби: 5+1 - няма, 5 - 1 по 30 000,00 лв., 4+1 - няма, 4 - 22 по 500,00 лв., 3+1 - 26 по 100,00 лв., 3 - 267 по 10,00 лв., 2+1 - 286 по 5.00 лв., 1+1 - 1271 по 1.50 лв., 2 - 3376 по 0,80 лв., 1 - 1728 по 1,00 лв. ДЖАКПОТ: 3 000 000,00 лв.  Година: 18, месец 7, дата 10, ден 6. Печалби: I група - няма, II група - няма, III група - няма, IV група - 1 по 222,60 лв., V група - 5 по 44,50 лв., VI група - 7 по 25,40 лв., VII група - 16 по 13,90 лв., VIII група - 14 по 12,70 лв., IX група - 41 по 6,50 лв., X група - 67 по 4,70 лв., XI група - 135 по 2,60 лв., XII група - 178 по 2,50 лв., XIII група - 484 по 1,90 лв., XIV група - 1203 по 1,30 лв., XV група - 2194 по 1,10 лв. ДЖАКПОТ: 3 637,01 лв.", "date": "2019.09.30", "title": "Тото печалби, Тираж №78"}
{"url": "https://www.monitor.bg:443/bg/a/view/borisov-neka-tazi-bratoubijstvena-vojna-da-ne-prodyljava-ot-strana-na-propagandata-v-skopie-176678", "text": "Нека тази братоубийствена война да не продължава от страна на пропагандата в Скопие. Това заяви премиерът Бойко Борисов след консултативната среща при президента по въпроса за отношенията ни със Северна Македония преди поканата й за присъединяване към ЕС. Борисов отправи апел към Македония, като заяви, че не иска да сме единствената държава от ЕС, която няма да ги е подкрепила. \"Никога не сме казвали, че безусловно подкрепяме влизането им в ЕС“, добави той. По думите му е изключително важно да ги приемат в ЕС, но не може да става за наша сметка, прекроявайки историята. \"Нека спрат да си играят с историята и миналото и да се съсредоточат върху бъдещето, защото бъдещето ни интересува пряко.\" каза още Борисов и уточни, че това са общите проекти коридор номер 8 и разширяването на КПП. Премиерът също така съобщи, че темата за Западните Балкани била издигната на най- високо ниво и Албания трябвала да върви с Македония, защото по думите му такива празни дупки, които не са член на ЕС не било хубаво за единството и просперита на Балканите. Борисов призова съвместната комисия да направи още срещи и да излезе с решение, но това да стане преди 15 октомври. Тъй като  на 17 октомври предстои Европейски съвет, на който се очаква лидерите на Общността да вземат решение за старт на преговори за членство с Македония и Албания. Премиерът благодари на държавния глава за срещата за отношенията ни със Северна Македония, но разкритикува лидерите на партиите, които не се отзоваха на поканата на Румен Радев.  \"Не можем безусловно да подкрепим Македония\", зави вицепремиер и министърът на отбраната Красимир Каракачанов, който също бе на срещата. По думите му времето на тупането на топката е приключило. Според него македонците се подигравали с нас. От думите му стана ясно, че България ще постави условия Северна Македония. Той потвърди, че желанието ни е Македония и Албания да вървят заедно при преговорите за прием в ЕС. От своя страна президента Радев даде да се разбере, че ще подкрепим Северна Македония за ЕС, но няма да е за сметка на историята и идентичността на страната ни. Той отбеляза, че правителството се е начело с ясни крайни цели, които да бъдат постигнати преди започването на преговорите. Радев призова за особено внимание към учениците и надписите в музеите и паметниците в Северна Македония. ", "date": "2019.09.30", "title": "Борисов: Нека тази братоубийствена война да не продължава от страна на пропагандата в Скопие"}
{"url": "https://www.monitor.bg:443/bg/a/view/riki-martin-shte-gushne-chetvyrta-rojba-176674", "text": "Латино идолът Рики Мартин и съпругът му Джоан Юзеф са в очакване на четвъртата си рожба. Това разкри самият певец по време на 23-ата официална вечеря на \"Кампания за човешките права\", която се проведе през почивните дни във Вашингтон. гласят думите на Мартин, след като прие наградата си от събитието и благодари на съпруга си и трите си деца. Приза си изпълнителят на Livin' La Vida Loca заслужи за борбата си за равни права на представителите на LGBTQ общността. Мартин и Юзеф си казаха заветното „да“ в началото на миналата година. Двамата вече възпитават три дечица – 11-годишните близнаци Валентино и Матео и малката Лучия, която е едва на 9 месеца.", "date": "2019.09.30", "title": "Рики Мартин ще гушне четвърта рожба"}
{"url": "https://www.monitor.bg:443/bg/a/view/bashtata-grabna-i-zlatnija-buhal-v-tirana-176670", "text": "Българският филм „Бащата“ продължава да жъне успехи зад граница. Лентата, режисирана от дуото Петър Вълчанов и Кристина Грозева взе голямото отличие и от 17-ото издание на кинофестивала, провеждащ се ежегодно в албанската столица Тирана. „Златният бухал“ за най-добър филм бе връчен на „Бащата“ за най-добър игрален филм. Това обаче не е единствената родна следа на форума, с която можем да се гордеем – режисьорката Надежда Косева („Ирина“) бе в редиците на журито. В панела на оценяващите тя си прави компания с румънеца Емануел Парву, македонеца Гьорче Ставрески и италианката Лидия Генчи. Това е поредно отличие в архива на „Бащата“. През месец юли филмът взе Кристалния глобус в Карлови Вари, месец по-късно си тръгна и с две награди от Международния кинофорум, който се проведе на остров Сахалин – тази на публиката и за най-добра режисура. Сюжетът на заглавието се фокусира върху връзката между син и баща след смъртта на най-важната жена в живота им.", "date": "2019.09.30", "title": "“Бащата“ грабна и Златния бухал в Тирана"}
{"url": "https://www.monitor.bg:443/bg/a/view/s-minimalnata-zaplata-pylnim-245-l-dizel-176630", "text": "С минималната заплата от 560 лв. и то без удръжките можем да си позволим да купим 245 л дизел или 251 л от масовия бензин А-95, изчисли „Монитор“. Сметките са на база средните цени от неделя на горивата, които са съответно 2,31 лв. и 2,29 лв. за литър, по данни на сайта fuelo.net. Въпросната сума би ни стигнала да си купим 602 л пропан-бутан за колата. Средната цена на екогоривото в неделя бе 0,94 лв./л. Във Франция минималната заплата от 1521 евро е достатъчна за 1002 л А-95 или 1037 л дизел или цели 1734 л пропан. В Европа над или около цял тон гориво с най-ниското месечно заплащане може да се купи още в Германия, Великобритания и Белгия. Във Федералната република минималната заплата от 1577 еро стига за 1080 л масов бензин или 1195 л дизел или 2595 л пропан за возилото. На Острова, разтрисан от страстите на Брекзита, с минималната заплата, равняваща се на 2833 лв. могат да налеят 1008 л бензин или 977 л дизел, или цели 2146 л пропан. В Белгия най-ниското месечно възнаграждение от почти 1600 евро е достатъчно за 1075 л А-95 или 1039 л обикновен дизел или цели 3139 л пропан-бутан. За последния вид гориво От съседите с минималните си заплати само Сърбия и Северна Македония си купуват по-малко гориво за колите, отколкото в България. Македонските граждани с около 250 евро могат да си позволят само 228 л от масовия бензин или 252 л дизел или 561 л пропан. Минимална заплата в Сърбия от 229 евро е достатъчна за 180 л от най-евтиния бензин или 169 л нафта за автомобили или 355 л пропан. В друга бивша югорепублика – Хърватия, минималната заплата от 506 евро се равнява на 354 л бензин или 378 л дизел или 765 л пропан. В Румъния най-ниската месечната ставка е 446 евро и с тях северните съседи могат да си позволят 360 л бензин А-95 или 344 л дизел или 836 л пропан. В Турция най-ниската заплата е около един бон в левове и с тях се купуват над 2100 л пропан, защото цената му там е едва половин лев за литър. Въпросната сума би стигнала на комшиите, нямащи газови уредби на возилата, да налеят 506 л бензин или 528 л дизел. Въпреки доста по-високите цени на горивото, по покупателна способност където с минималната заплата от 684 евро се купуват 413 л бензин или 455 л дизел или 907 л пропан-бутан. СРЕДНИ ЦЕНИ (ЛВ./Л) НА ГОРИВА НА БАЛКАНИТЕ:                                   бензин А-95         дизел Албания                         2,76                  2,71 България                       2,23                  2,29 Гърция                          3,23                  2,93 Румъния                       2,42                  2,53 Северна Македония      2,13                  1,94 Сърбия                         2,48                  2,65 Турция                          2,16                  2,07 ИЗТОЧНИК FUELO.NET", "date": "2019.09.30", "title": "С минималната заплата пълним 245 л дизел"}
{"url": "https://www.monitor.bg:443/bg/a/view/opelyt-ubiec-otsjakyl-stylba-s-nad-120-km-chas-176660", "text": "Тежащият едва около 900 кг „Опел корса”, който почти отсече стълб от уличното осветление на кръстовище в Пловдив в нощта срещу неделя, се е движел с между 120 и 130 км/час. Това сочат предварителните наблюдения на експерти по пътна безопасност, според които именно заради високата скорост стълбът е прекършен в най-здравата си и дебела част. При жестокия удар загинаха двама младежи. Единият на 19г. е брат близнак на шофьора, който пък е бил без книжка. Тялото на втората жертва – младеж на 16г., било открито на следващия ден в коритото на река Марица. Явно при силния удар по-малкото момче е изхвърчало от автомобила и също е загинало на място. „Няма как шофьорът да е карал с под 100 км/час. Автомобилът е малък и заедно с пътниците да е тежал около тон. Това не е джип или някоя голяма лимузина, за да тежи повече и с по-ниска скорост да отсече стълба”, потвърдиха и разследващи. Точната скорост, с която е шофирал младежът, обаче ще стане ясна тогава, когато бъде изготвена авто-техническата експертиза. На оцелелия шофьор и пътник били взети кръвни проби за алкохол и дрога, които се очакват да станат готови в близките дни. Преди да бъде открит трупът на втората жертва и въпреки тежкото си състояние двамата оцелели потвърдили пред полицаи и лекари, че в автомобила е имало четвърти човек. Шофьорът и спътникът му казали още, че преди катастрофата били на купон в „Столипиново”, където живеят. Качили се на колата и тръгнали по бул. „Марица” към центъра на Пловдив с идеята да отидат на дискотека. На кръстовището с бул. „Източен” 19-годишният без книжка загубил управление върху корсата и първо отсякъл няколко ограничителя към велоалеята, а след това се забил в ел. стълба. Жестоката катастрофа станала в 2 часа през нощта на 29 септември т.г. Междувременно стана ясно, че вечерта в неделя е бил арестуван бащата на злополучния шофьор. Водачът също е под стража, но в болничната си стая. До края на деня в понеделник ще стане ясно дали от окръжната прокуратура ще удължат ареста на двамата с нови 72 часа.  Снимки авторът Очаквайте подробности!", "date": "2019.09.30", "title": "Опелът убиец отсякъл стълба с над 120 км/час"}
{"url": "https://www.monitor.bg:443/bg/a/view/d-r-kunchev-naj-udachnoto-vreme-za-imunizacija-e-oktomvri-dekemvri-176659", "text": "Активност на вирусите на практика няма в момента, коментира пред БНТ главният държавен здравен инспектор доц. д-р Ангел Кунчев. По думите му, най-удачното време за имунизация е от месец октомври до края на годината. Не можем да търсим 100% гаранция, че всеки, който се е имунизирал няма да прекара някаква по-лека форма на заболяването, заяви д-р Кунчев. Много са ниски процентите в използването на противогрипна ваксина – у нас те са между 3 и 4%, допълни специалистът. Той обясни, че бременните жени могат да бъдат ваксинирани без риск за здравето им. “Моят съвет е винаги това решение да се вземе в съответствие с наблюдаващия лекар и все пак, да се избягва първия триместър, когато най-активно се формира плодът”, каза още той. Счита се, че няколко месеца след раждането децата имат защита, така че общоприетата граница е над 6 месеца, обясни д-р Кунчев относно възрастовата граница за ваксинация при най-малките. За хората с автоимунни заболявания е нужно категоричното мнение на специалист. “По принцип важи факта, че ваксините трябва да се правят на фона на добро здраве”, посочи той. Относно епидемията от морбили у нас д-р Кунчев съобщи, че все още има по 3-4 случая седмично, но след извънредната имунизация броят на заболелите е намалял драстично.", "date": "2019.09.30", "title": "Д-р Кунчев: Най-удачното време за имунизация е октомври-декември"}
{"url": "https://www.monitor.bg:443/bg/a/view/radiokomentar-na-agent-sasho-za-peevski-176681", "text": "Илиян Василев, известен още като агент Сашо от ДС, отдавна се е доказал като специалист по всичко. Енергетика, финанси, национална сигурност, международни отношения, вътрешнополитически процеси. Няма тема, по която Сашко да не е разбирач. Тазседмичният му коментар е за БНР. Било обречено, видиш ли. И дори Пеевски не можел да го спаси... По-натам наведеният по посока на Цветан Василев агент Сашо коментира тема, която му е до болка позната. „Не се навеждай, не можеш да угодиш на всички. Ако търгуваш чест за пари и кариера, накрая най-вероятно е да загубиш и чест, и пари, и кариера“. За Илиян Василев навеждането вече е занаят. Общото между всички теми, по които Илиян Василев ни просвещава с безценното си мнение е, че те са в услуга на шепа добре известни олигарси. По тяхна заръка Василев се явява и едно от основните остриета във войната на олигархията срещу депутата и издател на „Телеграф медиа“ Делян Пеевски. Война, която се води основно с фалшиви новини, клевети, инсинуации и плюнки. В световно неизвестния си сайт bulgariaanalytica.org Илиян Василев наскоро написа нещо като икономически, нещо като социален анализ, озаглавен „Защо доходите растат, но усещането за бедност остава”. „Дори когато икономиката произвежда богатство, преразпределителните механизми не произвеждат реципрочно социално справедливо разпределено благополучие. Дадох пример с това, че ако проследите динамиката в доходите на хиляда души като Вас и тези на Ахмед Доган и на Делян Пеевски, със сигурност ще отбележите стратосферен усреднен ръст“. Това пише агент Сашо, съвсем в духа на „Капиталът“ на Карл Маркс. И бързичко издаде какво се крие зад фалшивото сиромахомилство на един всъщност заможен човек, какъвто е самият той. Да хвърли на тълпата името на Пеевски, за да заслужи поредния порцион от работодателите си. Всички знаем кои са те – олигарсите, на които все Делян Пеевски им е крив. Абе, г-н Василев, а що не сравните доходите на Цветан Василев, Иво Прокопиев и Сашо Дончев с доходите на обикновения българин? Ще се получи ли „стратосферен усреднен ръст“? Как мислите? Да ви напомняме ли, че Цветан Василев е подсъдим за аферата КТБ, която коства милиарди на държавния бюджет? То само охраната на параноичния банкер беглец според достоверни източници струва около 40 000 евро на месец. Тоест Василев плаща за елитните си сръбски пазванти близо 500 000 евро на година, или около 1 милион лева. Пари, с които може да се издържа малка селска община. А забравихте ли, Василев, Костовите приватизационни подаръци към Иво Прокопиев, туморът „Каолин“, съмнителната сделка ЕВН? Монополното газово царство на Сашо Дончев добри приходи ли носи, или някакви си 2-3 хиляди лева на месец? Разбира се, Илиян Василев не би накърнил интересите на българската олигархия. Не очаквайте да разобличава Цветан Василев за кражбата на века, или пък Иво Прокопиев за приватизационните му далавари или задкулисните му домогвания към властта. Все пак не му се плаща, за да плюва по началниците си, а да им се навежда.", "date": "2019.09.30", "title": "Радиокоментар на агент Сашо за Пеевски"}
{"url": "https://www.monitor.bg:443/bg/a/view/otpuskat-nad-100-mln-za-malki-firmi-v-bylgarija-gyrcija-i-rumynija-176679", "text": "Европейската инвестиционна банка (ЕИБ) и Черноморската банка за търговия и развитие (ЧБТР) ще отпуснат съвместно над 100 млн. евро за нови инвестиции в малки и средни предприятия и дружества със средна пазарна капитализация в Гърция, Румъния и България в рамките на нова инициатива за финансиране на частния сектор, обявена в Атина, съобщи ЧБТР. Програмата за финансиране, в която участват поравно ЕИБ и ЧБТР, ще бъде насочена към подкрепа на развитието на селското стопанство, промишлеността, транспорта и възобновяемите енергийни източници. Това е първото бизнес партньорство между двете банкови институции. За целите на програмата ЕИБ е предоставила 12-годишен заем от 50 млн. евро на ЧБТР, която ще управлява цялата програма и ще предоставя кредити на компании от Гърция, Румъния и България.", "date": "2019.09.30", "title": "Отпускат над €100 млн. за малки фирми в България, Гърция и Румъния"}
{"url": "https://www.monitor.bg:443/bg/a/view/tyrgovcite-naj-golemi-optimisti-za-biznesa-si-prez-septemvri-176677", "text": "Търговците най-големи оптимисти за бизнеса си през септември, това съобщават от Националния статистически институт (НСИ). Съставният показател „бизнес климат в търговията на дребно“ нараства с 1.8 пункта в резултат на оптимистичните оценки и очаквания на търговците на дребно за бизнес състоянието на предприятията. Прогнозите им за обема на продажбите и поръчките към доставчиците (както от вътрешния, така и от външния пазар) Конкуренцията в бранша продължава да е най-сериозният проблем, затрудняващ развитието на бизнеса, следван от недостатъчното търсене и несигурната икономическа среда. Търговците на дребно очакват продажните цени да останат без промяна през следващите три месеца. През септември предприемачите в сферата на услугите също проявяват оптимизъм и съставният показател за бизнесклимата в сектора се повишава с 1.7 пункта, което се дължи главно на подобрените оценки за настоящото бизнес състояние на предприятията. Същевременно обаче мненията им за настоящото и очакваното търсене на услуги са по-резервирани. През септември 2019 г. общият показател на бизнес климата запазва равнището си от предходния месец. Подобрение на показателя се наблюдава в строителството, търговията на дребно и сектора на услугите, като единствено в промишлеността се отчита понижение. Съставният показател „бизнес климат в промишлеността“ спада с 2.1 пункта в резултат на влошените очаквания на промишлените предприемачи за бизнес състоянието на предприятията през следващите шест месеца. Анкетата регистрира известно намаление на осигуреността на производството с поръчки, което е съпроводено и с Несигурната икономическа среда и недостигът на работна сила продължават да бъдат основните проблеми за развитието на бизнеса, посочени съответно от 33.5 и 32.0% от предприятията. Относно продажните цени в промишлеността мениджърите не предвиждат промяна през следващите три месеца. През септември съставният показател „бизнес климат в строителството“ се увеличава с 0.8 пункта. Същевременно обаче очакванията им както за бизнес състоянието на предприятията през следващите шест месеца, така и за строителната активност през следващите три месеца са по-резервирани. Основните фактори, затрудняващи бизнеса, остават конкуренцията в бранша и несигурната икономическа среда, като през последния месец се наблюдава засилване на неблагоприятното им влияние. По отношение на продажните цени в строителството са регистрирани известни очаквания за увеличение, макар по-голяма част от мениджърите да предвиждат запазване на тяхното равнище през следващите три месеца.", "date": "2019.09.30", "title": "Търговците най-големи оптимисти за бизнеса си през септември"}
{"url": "https://www.monitor.bg:443/bg/a/view/37-dushi-v-minuta-gledat-novata-pesen-na-miro-i-kojna-video-176662", "text": "Само в премиерния уикенд на „Ти защо си тук?“ - новия дует на Миро и актрисата Койна Русева, над 105 600 души гледаха видеото на парчето в Youtube. Това прави по около 2200 потребители в час, или 37 в минута. За подобна лирична, дълбоко поетична балада, без нито един предварително заложен хитов елемент, си е направо рекорд да се радваш на подобен интерес. Песента се появи точно в 11:11 ч в събота – 28 септември, също като дебютът им „Високо“, за чиято премиера също беше избран съботен ден и точно 11:11 часа. Музиката и текстът са на Димитър Вълчев, и , композицията е от ранните 90 години. Явно обаче е чакала подходящ момент и екип, с който автора да си сътрудничи и да я покаже на по-широка аудитория. Аранжиментът и клавишните са на Момчил Колев, от бившия дует Дони и Момчил. Продуцент е сценарист на видеото е Игор Марковски, човекът зад „Високо“ и „Гълъбо“. И по тази песен той работи със същия екип, като във видеото освен на играта на Койна Русева може да се насладим на любимия Димо Алексиев и екранната му партньорка от „Гълъбо“ – Красена Ангелова, а на финала се появяват легендите Меглена Караламбова и Борис Луканов.", "date": "2019.09.30", "title": "37 души в минута гледат новата песен на Миро и Койна (ВИДЕО)"}
{"url": "https://www.monitor.bg:443/bg/a/view/jurnalisti-ot-bnr-na-protest-v-podkrepa-na-direktora-svetoslav-kostov-176661", "text": "Расте напрежението в Българското национално радио (БНР). След като дни наред журналисти протестираха и обвиняваха ръководството на държавната медия в опит за цензура, днес поддръжници на генералния директор Светослав Костов излязоха на протест, но в негова подкрепа. Противниците на поисканата от СЕМ оставка настояват членовете на медийния регулатор да бъдат обективни и да изслушат и другата страна в скандала, което, според тях, до момента не е станало. Оставката на Костов бе поискана от Съвета за електронни медии (СЕМ), след като на 13 септември програма „Хоризонт“ замлъкна за няколко часа , но след отказа му да я подаде, от медийния регулатор се заканиха, че ако не я получат до края на тази седмица, ще задействат процедура за предсрочно прекратяване на мандата му. За това са нужни три от петте гласа на членовете на СЕМ. „Оставката на г-н Костов в този момент може да потуши конфликтите, но няма да реши проблемите, които тлеят тук с години“, коментира пред DarikNews Дарина Григорова от радиосдружение „Подкрепа БНР“. Тя е сред протестиращите, които настояват  радиото да не бъде отъждествявано само и единствено с програма „Хоризонт“. „В крайна сметка, тези проблеми ще се потулят и ще продължат да тлеят“, смята тя. Според събралите се на протеста в защита на Светослав Костов настоящето ръководство трябва да остане, докато се изясни цялата ситуация и докато се решат най-належащите проблеми, сред които е и повишаването на възнагражденията на работещите в медията. „Не желаем натиск отвътре и отвън за управлението на медията. Тя е независима, обществена и е добре никой да не се меси в управлението ѝ. Желаем от СЕМ да чуе и другото мнение на работещите в БНР, защото те изслушаха само редколегията. Искат оставка без да се е доказала вина или грешка“, смята Елица Гоцева, която работи в IT сектора на обществената медия. В подкрепа на директора Светослав Костов е събрана и подписка, в която са се разписали близо 200 журналисти и работещи в националното радио.", "date": "2019.09.30", "title": "Журналисти от БНР на протест в подкрепа на директора Светослав Костов"}
{"url": "https://www.monitor.bg:443/bg/a/view/pedofil-bludstva-sys-7-godishnata-si-plemennica-arestuvaha-go-176669", "text": "Полицията арестува 34-годишния Кирил Б. от село Микрево община Струмяни за блудство със 7-годишната си племенница. Майката на момиченцето е подала сигнал и Кирил е задържан. В събота срещу неделя майката на детето имала ангажимент и помолила Кирил да се грижи за първокласничката К.П. Малката трябвало да остане да спи при него. С часове Кирил блудствал с детето. На сутринта майката се върнала и момиченцето  разказало какво се е случвало през нощта. Незабавно майката е сезирала полицията, която задържала блудника. До късно снощи детето бе в болницата в Сандански, където лекари правеха прегледи, а психолози от полицията разпитваха момиченцето за подробности около действията на вуйчото.", "date": "2019.09.30", "title": "Педофил блудства със 7-годишната си племенница, арестуваха го "}
{"url": "https://www.monitor.bg:443/bg/a/view/sestra-na-svetla-cocorkova-s-otlichie-na-kinofesta-v-san-sebastian-176680", "text": "Вторият пълнометражен филм на българската режисьорка Светла Цоцоркова - „Сестра“ спечели специален диплом в програмата „Нови режисьори“ на приключилия преди дни межуднароден фестивал в Сан Себастиан. Историята проследява живота на едно момиче и как нейните трагикомичните лъжи са на път да унищожат света на семейството й. В главната роля ще видим младата Моника Найденова, откритие на Цоцоркова от предишната й кинорожба „Жажда“. Останалите централни образи са поверени на Светлана Янчева, Асен Блатечки, Елена Замяркова, Валентин Ганев и Иван Савов. Сценарият е дело на Светослав Овчаров и Светла Цоцоркова, които са и продуценти на филма. пише по адрес на „Сестра“ критикът Ксавие Анри-Рашив за престижното сп. Variety. „Вторият пълнометражен филм на Светла Цоцоркова е доказателство за нейния талант и способности да пресъздава отношения между членовете на едно семейство, обусловени от средата, в която живеят.“, гласи отзивът и на Кристобал Соаги в списание Cineuropa. Филмът започва пътя си като проект на София Мийтингс и е подкрепен от фестивалите в Арас – Франция, Солун – Гърция, Хонконг – Китай. „Сестра“ е продукция на „Омега Филмс“ и „Фронт филм“ в копродукция с Катар.", "date": "2019.09.30", "title": "„Сестра“ на Светла Цоцоркова с отличие на кинофеста в Сан Себастиан"}
{"url": "https://www.monitor.bg:443/bg/a/view/ekoispekcijata-na-krak-zaradi-oplakvanija-ot-mirizma-na-neft-v-burgas-176664", "text": "Регионалната инспекция по околната среда и водите проверява сигнали за неприятни миризми. Граждани са алармирали, че тази сутрин на няколко места в града се е усещала миризма на газ и нефтопродукти. Поради тази причина в момента се извършват измервания за качеството на атмосферния въздух съвместно с Регионална лаборатория-Бургас към Изпълнителната агенция по околна среда (ИАОС) - София. Очаква се резултатите от проверките да станат ясни до края на работния ден.", "date": "2019.09.30", "title": "Екоиспекцията на крак заради оплаквания от миризма на нефт в Бургас"}
{"url": "https://www.monitor.bg:443/bg/a/view/testvat-sirenite-v-njakolko-grada-na-1-oktomvri-176663", "text": "Тест на Националната система за ранно предупреждение ще бъде извършена на 1 октомври, съобщават от Министерството на вътрешните работи. Ще бъде проверена изправността на сирените в градовете София, Бургас, Варна, Кърджали, Монтана, Пазарджик, Плевен, Пловдив, Русе, Смолян, Враца и в населените места в 30-километровата зона около АЕЦ \"Козлодуй\", Стара Загора и Гълъбово. Проверката ще бъде извършена утре от 11.00 часа чрез излъчване на националните сигнали за тревога и край на тревогата. Сигналите ще бъдат съпътствани от гласова информация. В теста ще участват и интегрираните локални системи за оповестяване, изградени в обекти, чиято дейност създава опасност от възникване на бедствия. Системата се тества два пъти годишно - в първия работен ден на април и на октомври. Целта е да се провери техническото й състояние, да се повишат уменията за задействане на системата и излъчване на информация на живо, а населението да се обучи за разпознаване на сигналите.", "date": "2019.09.30", "title": "Тестват сирените в няколко града на 1 октомври"}
{"url": "https://www.monitor.bg:443/bg/a/view/kej-djej-apa-nikoga-ne-sym-iskal-da-stavam-aktior-176614", "text": "Младият актьор Кей Джей Апа, прочул се с главната роля в  , никога не е искал да се развива в киното и телевизията. Това заяви самият той в интервю за австралийското издание Daily Telegraph. „Никога не съм искал да ставам актьор. Винаги съм бил супер въодушевен от музиката, това е първата ми любов.“, категоричен е той. Екранният Арчи всъщност се забавлява, докато играе, но се надява един ден да направи кариера и на музикалната сцена. Междувременно се завъртяха спекулации, че Апа и колежката му Брит Робъртсън са нещо повече от приятели. Очевидци твърдят, че Кей Джей и звездата от „Тайният кръг“ са се държали за ръце и са разменяли страстни целувки по време на Комик Кон в Сан Диего. Чаровната блондинка му е кака със седем години.", "date": "2019.09.30", "title": "Кей Джей Апа: Никога не съм искал да ставам актьор"}
{"url": "https://www.monitor.bg:443/bg/a/view/novak-djokovich-stana-sumist-176667", "text": "Световният №1 Новак Джокович e в Токио за своето първо участие на Rakuten Japan Open Tennis Championships. Той се потопи изцяло в местната култура и посети Ryogoku Edo-Noren, място с ресторанти, което разполага с дохио. Ноле не само получи възможността да гледа пенсионирали се професионални сумо бойци по време на “кейко” или сутрешната им тренировка, но и сам стъпи на дохиото, за да научи някои основни хватки. “Това е страхотно изживяване. Никога преди не съм опитвал нещо подобно. Това е един от най-популярните спортове в Япония, заяви Джокович. - В разговор с баща ми вчера по телефона му казах, че ще имам възможност да се срещна със сумисти. Двамата с него си припомнихре как преди много години у дома гледахме и подкрепяхме Акебоно, който стигна до ранг “йокозуна”.”     Междувременно, Новак Джокович се завърна на корта за първи път след US Open с поражение. В мач от първи кръг на двойки в Токио той и неговият сънародник Филип Крайнович отстъпиха на опитната двойка Мате Павич и Бруно Соареш след 2:6, 6:4, 3:10.", "date": "2019.09.30", "title": "Новак Джокович стана сумист"}
{"url": "https://www.monitor.bg:443/bg/a/view/fredi-hajmor-v-prestilkata-na-dobrijat-doktor-176623", "text": "Актьорът Фреди Хаймор, станал любимец на малки и големи с представянето си в „Чарли и шоколадената фабрика“ и „Артур и минимоите“, вече порасна и блести в ново амплоа. Той скача в лекарска престилка за сериала „Добрият доктор“, който ще дебютира по AXN на 1 октомври от 21 ч. Хаймор влиза в ролята на д-р Шон Мърфи - млад хирург с аутизъм и савант-синдром. Той загърбва тихия си живот в провинцията и се присъединява към хирургията в престижната болница „Св. Бонавентура“. Единственият му закрилник в лечебното заведение е д-р Аарън Гласман, изигран от актьора Ричард Шиф. С участие се разписват още Пейдж Спара, Никалъс Гонзалес, Антония Томъс, Фиона Губелман и други. Поредицата е създадена от Дейвид Шор („Доктор Хаус“) и звездата от „Изгубени“ и „Хавай 5-0“ Даниел Дей Ким. На „Монитор“ беше предоставено ексклузивно интервю от AXN, в което Фреди Хаймор коментира „Добрият доктор“ и героя си: - Шон е високофункционален носител на савант-синдром - рядко състояние, при което хора с интелектуални затруднения, включително и аутизъм, имат свое „островче на гениалност”, което е в силен контраст с цялостното им увреждане. Неговото „островче на гениалност“ в случая е доста огромен остров в областта на медицината, но същевременно се сблъсква с много проблеми и предизвикателства поради факта, че мозъкът му не функционира като на другите хора. - Първоначално беше фактът колко много не-медицински ми се стори, макар, че знаех, че чета сценарий за медицинска драма. Бях много изненадан от този факт, защото беше медицинска драма, но образите бяха толкова богати, историята се върти около тези нови герои и разбира се Шон, който е в центъра и неговите усилия да се впише сред „нормалните“. През цялото време трябваше да си напомням, че снимаме медицинска драма, защото по много начини изглежда ориентирана към героите и техните взаимоотношения. - Много сериозно проучих и двете състояния, дори смея да твърдя, че преди не съм правил толкова задълбочено предварително проучване, а имам и личен опит в контакта с човек от аутистичния спектър. Разговаряхме със специалисти, гледахме документални филми и водихме дълги дискусии относно това как най-добре да изобразим човек с аутизъм на екрана. Също имахме и голям социален ангажимент - нашият образ да бъде точен и уместен. Едно от най-интересните неща за Шон е, че чрез него ще можем да видим радостта, която изпитва от живота, ще видим чувството му за хумор, което намирам за много важно, защото обикновено начинът, по който се представят засегнатите от това състояние са съсредоточени около негативните аспекти и усилията, които полагат, за да водят сравнително нормален живот и трудностите, които срещат всеки ден. Аз имам предвид тази част от спектъра, в която се намира и моят герой, без да подценявам негативите, които носи състоянието, но Шон притежава целия спектър от емоции, той е емоционално ангажиран към света, но разбира се това е една много специфична представа, хората с проблема на Шон преживяват различно това, което се случва около тях. - Залозите при медицинските драми винаги са много големи, защото става въпрос за живота, смъртта и безсмъртието. Различното в нашия сериал е е предоставянето на другата гледна точка към аутизма, в която виждаме какво забавлява Шон, какво го наранява, какви специфични неща привличат интереса му, какво го кара да се смее, кое го прави щастлив, за разлика от чистото фокусиране върху негативните аспекти на работата му в болницата. - Мисля, че хората ще се идентифицират с героите. Всеки по различен начин, но най-вече се надявам, те да успеят да тръгнат на емоционалното пътешествие, на което Шон ще ги поведе. Надявам се да успеят да видят какво стои зад скованото му присъствие, да разберат, че хората в аутистичния спектър не са затворени и практически недостъпни. В нашия сериал ние се опитваме да влезем в мозъка му, да разберем кой всъщност е той в дълбочина, да видим кой всъщност е Шон, дори и ако той самият не е в състояние да го изрази.  ", "date": "2019.09.30", "title": "Фреди Хаймор в престилката на „Добрият доктор“"}
{"url": "https://www.monitor.bg:443/bg/a/view/promenjat-dvijenieto-na-am-hemus-zaradi-remont-176652", "text": "От 9 часа днес, 30 септември, до 9 часа на 2 октомври ще бъде ограничено движението в посока Варна между 74-ти и 78-ми км на АМ „Хемус“ за ремонт на асфалтовата настилка, съобщават от Агенция „Пътна инфраструктура“. Трафикът ще се пренасочва от пътен възел „Ябланица“ по път I-3 Ботевград – Плевен. Шофьорите е необходимо да карат с повишено внимание, като спазват стриктно поставената сигнализация.", "date": "2019.09.30", "title": "Променят движението на АМ \"Хемус\" заради ремонт"}
{"url": "https://www.monitor.bg:443/bg/a/view/izticha-srokyt-za-podavane-na-korigirashti-danychni-deklaracii-176653", "text": "Днес изтича срокът за подаване на коригиращи данъчни декларации от физическите и юридическите лица. Гражданите и фирмите имат възможност еднократно да коригират данните, посочени в годишната декларация за облагане на доходите на физическите лица и формуляра за облагане с корпоративни данъци на юридическите лица. Това става с подаването на еднократна коригираща декларация, след изтичане на срока за подаване на годишната данъчна декларация, но преди 30 септември на текущата година за промени, свързани с декларираните данъци от предходната година.", "date": "2019.09.30", "title": "Изтича срокът за подаване на коригиращи данъчни декларации"}
{"url": "https://www.monitor.bg:443/bg/a/view/pochitame-pametta-na-sv-grigorij-176655", "text": "На 30 септември почитаме паметта на Св. Григорий. В продължение на 14 години той изтърпява нечовешки мъки, но не се отказа от вярата си в Христа. Православната църква чества на 30 септември паметта на св. Григорий, просветител на Армения, на св. мъченица Рипсимия, св.мъченик Мардоний и на Акакий Латрийски. Великият просветител на Армения св. Григорий бил роден около 257 г. Той произхождал от знатни и благородни родители езичници, сродници с царския дом на персийския владетел Артабан и на брат му - арменският цар Курсар. Започнала война между арменци и перси. Григорий, тогава още дете, избягал с родителите си от Армения в Кесария Кападокийска. Там се запознал с християнската вяра. Приел свето Кръщение. Като възмъжал, встъпил в брак. Имал двама синове, Ортан и Аростан. Посветил ги в служба на Църквата. Подир смъртта на жена си, Григорий се върнал в Армения и постъпил на служба при цар Тиридат. Заради вярната му служба царят го обичал много, но като узнал, че Григорий е християнин, Тиридат люто се разгневил. Започнал да го принуждава да се отрече от християнството и да се поклони на идолите. Григорий не отстъпил от вярата си. Затова бил подложен на тежки мъчения. След това го хвърлили в дълбока яма, за да го уморят. Но всемогъщият Бог го запазил невредим. Той внушил на една благочестива вдовица да спуска всеки ден храна на мъченика. Така Григорий прекарал в ямата 14 години. Св. Григорий завършил своя живот през 325 година. Част от неговите мощи се пазят и досега в Ечмиадзинския манастир. След смъртта на св. Григорий Просветител в епископски сан бил въздигнат неговия син Аростан, който продължил делото на баща си. Той бил един от 318-те отци на Първия вселенски събор, провел се в Никея през 325 г. На 30 септември имен ден празнуват Григорий, Григор, Гришо, Гриша, Григория, Григорина, Григорена.", "date": "2019.09.30", "title": "Почитаме паметта на Св. Григорий"}
{"url": "https://www.monitor.bg:443/bg/a/view/akad-chavdar-rumenin-syzdavame-zashtiten-kanal-za-predavane-na-sekretna-informacija-176639", "text": "С квантови частици и изкуствен интелект ще атакуваме ракови клетки, каза в интервю за \"Монитор\" ръководителят на Националния център за компетентност „Квантова комуникация, интелигентни системи за сигурност и управление на риска“ (Quasar). - Центърът за компетентност e насочен към изследвания в областта на квантовата комуникация и сензориката. Проучванията, които ще направим, ще бъдат с приложимост в интелигентните системи за сигурност и управлението на елитите. Работата на учените, които ще работят по проекта, ще бъде на основата на цифровата трансформация на технологиите и изкуствения интелект. Институтът по роботика към Българската академия на науките е водещата организация, но имаме още седем партньори. Това са Институтът по металознание, съоръжения и технологии при БАН, Висшето военноморско училище „Н.Й. Вапцаров“ във Варна, Националният военен университет „Васил Левски“ във Велико Търново, Техническият университет в Габрово, Институтът за ядрени изследвания и ядрена енергетика при БАН, Геолого-географският факултет в СУ „Св. Климент Охридски“ и сдружение „Съвременни летателни технологии“. - Съвместно с тях ще атакуваме някои от най-актуалните проблеми, свързани с изследователски предизвикателства, като квантовата комуникация, интелигентните системи за сигурност и управлението на риска, както и с иновативните сензорни технологии, които са с многофункционално предназначение. С всеки един от тези институти ще обединим усилията си, за да можем да решим определени актуални задачи както за нашата страна, така и за Европейския съюз. Центърът за компетентност Quasar цели да покрие ниши, които не са достатъчно добре разработени не само в България, но и в страните на ЕС. - 75 души от всичките 8 партньори ще участват в този център. Те ще бъдат поетапно назначавани. Надяваме се след 5-6 години да имаме тази бройка изследователи. Искаме в центъра да назначим колкото се може по-квалифицирани млади хора. Идеята ни е младите специалисти да могат да правят докторантурите си при нас. С техниката, която центърът ще разполага, той ще се превърне в притегателна сила за тях. Младите хора в България не са меркантилни винаги да гледат финикийския знак, където и да е той. Те искат човешко отношение, интересна и завладяваща тематика. След това идват парите. - 75% от тази сума е за технологии и апаратура. Приключили сме с обществените поръчки, чакаме доставка. - Първият пакет е квантовата комуникация. Целта е да се осигури високоскоростно, надеждно и сигурно предаване на информационни потоци между комуникиращите си страни на базата на квантово трасиране и детрасиране в реално време. Предимството е, че се гарантира защита от подслушване и копиране при предаването на секретна информация на сравнително големи разстояния. Трябва да се има в предвид, че е заложен физическият принцип на т.нар. вплетени плутони (два плутона, които носят светлината и взаимодействат на квантови принципи). Всяко проникване до този канал води до преустановяване на неговото действие или пък се продължава с друг заблуждаващ за желаещите да подслушат какво се предава. - На първо време в близките няколко години ще осигурим такива комуникационни канали между Ядрения институт на БАН, който се намира на 8-и километър, и нашия институт, който е на 4-ти километър. Ще се използват вплетени плутони и квантово споделяне или т.нар. секретен ключ. Квантовите подходи са незаменими технически решения при обмена на данни между търговските банки, държавните институции, образователните и военните организации, контратероризма, включително между страни извън ЕС. За да може да се осъществи това комуникиране, вероятно ще използваме сателити. До всеки един от тях ще бъде разположено „огледало“, което ще предава до друга точка на земната повърхност. Предизвикателството пред центъра е да се справим с тези задачи, тъй като нито една страна няма да сподели тънкостите на тези технологии и да ни ги даде наготово. - Това е възможно благодарение на особеността на квантовата същност на сигналите. Ако някой прекъсне линията, за да се включи да подслуша, или ще се прекъсне връзката, или пък ние целенасочено може да дадем заблуждаващи данни. Те ще си мислят, че чуват какво се говори, но това всъщност ще са фантасмагории. Квантовата комуникация може да се използва и за бъдещи предизвикателства, свързани в областта на медицината например. Когато квантовите частици се имплементират и се вградят в човешкия организъм, те имат свойството да атакуват ракови образувания и малформации. Ние ще използваме изкуствения интелект и по определени алгоритми ще можем да формираме нанороботизирани клъстерни пластири, които пък ще атакуват тези малформации и ракови клетки. Това предстои да се направи като научно предизвикателство в близките няколко години. Може би след 4-6 години. Един институт по роботика не може да се занимава с медицинска тематика, затова ще имаме партньори. Например медицинските университети в Плевен и в София. Ние ще ползваме консултациите на видни наши учени с лекари. В подобна насока работят във Франция, Германия, където вече имат резултати по тази материя. С работата на центъра за компетентност България ще може да се включи със собствените изследвания в тази област. - Два от тях са за интелигентните системи за сигурност и управлението на риска. Трябва да предпазим инфраструктурата - молове, фабрики, заводи, от всякакви неблагоприятни природни бедствия – земетресения, свлачища, порои. Едно оповестяване на времето не решава въпроса и затова трябва да има нещо конкретно, което да предотврати настъпването на особено колосални разрушения. - Трябва да се намерят способи, с които да се подпомогне неразрешеният въпрос за предсказване на земетресенията. Колеги от нашия институт имат концепцията за това нещо, като фактите са вече доказани. Когато скала се подложи на силно налягане, тя започва да излъчва наночастици. Както когато включим лампата, тя излъчва светлина, по същия начин, когато скалите са под налягане, излъчват наночастици. Знаем, че в земната кора има скално образувание. Когато започнат да се наместват определени части от земната повърхност, стартира и излъчването на наночастици. Идеята е, ако ние можем да регистрираме надеждно тези наночастици на 2-3-4 км под земята, по тяхната интуитивност можем да направим предвиждания за земетресенията. Това трябва да стане в комбинация с други наблюдения, но излъчването на наночастици е ключов елемент по предсказването и прогнозирането на земетресения. - Това е ново явление, нова закономерност, която ние в института изследваме. Целта на нашия център е да направим това откритие. Закупили сме апаратура, специална техника, за да можем да провеждаме целенасочени изследвания. - На този етап конкретни данни не можем да дадем. Ако нещата потръгнат и се намери научно обоснованата предпоставка за такива изводи, това трябва да стане при всички случаи до 5-10 дни предварително. Не го ли направим, считайте, че не сме си свършили работата. Не може 5 мин. преди земетресението да кажем – хей, хора, ще настъпи земетресение. Трябва да се намери нещо сериозно и дълговременно за тази материя. Последният пакет е насочен към иновативните сензорни технологии. Подобно на живите организми ние знаем, че човешката ръка е чувствителна към натиск, температура. В една и съща област природата се е научила да обедини сензорните системи за очувствяване – налягане, магнитно поле, сила. Ако ние използваме тази подсказана от природата идея, ще имаме предварителни резултати, които ще усъвършенстваме и развием в центъра. Ще направим такива сензори, които едновременно и независимо в една и съща форма да вегетират – и магнитно поле, и температура, и светлинен поток, и налягане. Всичко това събрано в едно. По този начин ще можем да разширим обхвата на приложението. Такива сензори намират приложение както в сигурността, така и в областта на автоматиката, технологиите. Нашият център няма бъде само средище на научни постижения като фактор в областта на изследователската дейност. Целта ни е „да сложим рамо“ както на националната индустрия, така и на индустрията в европейските страни. Завършва Московския университет в областта на полупроводниковата електроника Участва в международния екип от учени и инженери в ЦЕРН Бивш директор на Института по роботика Ръководител на Националния център за компетентност Quasar", "date": "2019.09.30", "title": "Акад. Чавдар Руменин: Създаваме защитен канал за  предаване на секретна информация "}
{"url": "https://www.monitor.bg:443/bg/a/view/ucheni-kestenite-v-evropa-sa-na-izchezvane-176656", "text": "\"Дърветата са изключително важни за живота на Земята. Европейските дървета в цялото си разнообразие са източник на храна и място за живот на безброй видове животни, като птици и катерици. Те също играят ключова роля за икономиката\", коментира ръководителят на звеното за „Червена книга на IUCN” Крейг Хилтън-Тейлър. Това е изводът от най-новото изследване за биоразнообразието в Европа. Организацията, която ръководи Червената книга от 1939 г., отбелязва, че 15% от тези видове са буквално на „крачка” от изчезване. От цялото разнообразие от дървета, ендемични за европейския континент, тоест не растящи на никое друго място, 58% от видовете са изложени на риск от изчезване. От дърветата, които растат в Европа, но не са ендемични за нея, 42% от видовете могат да изчезнат. Особено застрашени са кестените и около 200 вида кестенови дървета - броят им в Европа бързо намалява. Според Люк Бас, директор на европейския офис на организацията, основният фактор за намаляване на популацията на тези видове е човешката дейност, включително растежа на градовете и обезлесяването. \"Това проучване показва критичната ситуация на много видове дървета, за които често просто не се мисли. Но те представляват основата на европейската екосистема и правят нашата планета здрава\", добави Люк Бас.", "date": "2019.09.30", "title": "Учени: Кестените в Европа са на изчезване"}
{"url": "https://www.monitor.bg:443/bg/a/view/izslushvat-marija-gabriel-za-evrokomisar-dovechera-176651", "text": "Днес номинираната за еврокомисар от името на България Мария Габриел ще бъде изслушана от две комисии в Европейския парламент.   Тя ще отговаря на въпросите на евродепутатите между 18:30 и 21:30 ч. местно време. Габриел ще се яви пред Комисията по култура и образование и Комисията по индустрия, изследвания и енергетика. Графикът с изслушванията на кандидатите за еврокомисари е публикуван на сайта на ЕК. Припомняме, очаква се българската представителка да поеме ресор \"Иновации и младеж\" в новата Европейска комисия.", "date": "2019.09.30", "title": "Изслушват Мария Габриел за еврокомисар довечера"}
{"url": "https://www.monitor.bg:443/bg/a/view/grigor-dimitrov-napusna-rano-turnira-v-pekin-176658", "text": "Първата ракета на България Григор Димитров претърпя поражение на старта на турнира от сериите ATP 500 в Пекин. 28-годишният български тенисист загуби от седем години по-младия от него руснак Андрей Рубльов с 2:6, 5:7. В първия сет Рубльов реализира два пробива и бързо взе частта. Вторият сет започна лошо за българина, който бе пробит в самото начало и загуби стартовия гейм. В шестия Димитров успя за първи път в мача да вземе сервис на руснака и изравни – 3:3. Гришо обаче не издържа на напрежението в края на сета и се провали на своето подаване още веднъж в 11-ия гейм. Рубльов поведе с 6:5, след което затвърди пробива и сложи край на спора в своя полза след 74 минути игра. До този момент двамата се бяха срещали три пъти и Григор водеше с 2-1 победи. Във втори кръг Рубльов ще се изправи срещу победителя от мача между Михаил Кукушкин и шестия поставен Фабио Фонини.", "date": "2019.09.30", "title": "Григор Димитров напусна рано турнира в Пекин"}
{"url": "https://www.monitor.bg:443/bg/a/view/radev-svikva-sreshta-s-borisov-karajancheva-i-zaharieva-za-makedonija-176657", "text": "Държавният глава свиква консултативна среща за двустранните отношения с Република Северна Македония и очакваната покана към нея от ЕС за започване на преговори за членство. По инициатива на държавния глава Румен Радев в 9.30 часа днес на „Дондуков“ 2 ще се проведе консултативна среща на тема: Преглед на двустранните отношения между Република България и Република Северна Македония в контекста на постигнатите резултати от работата на Съвместната мултидисциплинарна експертна комисия по исторически и образователни въпроси и очакваната покана към Република Северна Македония за присъединяване към Европейския съюз. За участие в консултативната среща са поканени председателят на Народното събрание Цвета Караянчева, министър-председателят Бойко Борисов, заместник министър-председателят по правосъдната реформа и министър на външните работи Екатерина Захариева, председателите на парламентарните групи, председателите на Комисията по външна политика и на Комисията по европейските въпроси и контрол на европейските фондове в Народното събрание, както и председателят на Съвместната мултидисциплинарна експертна комисия по исторически и образователни въпроси между Република България и Република Северна Македония.", "date": "2019.09.30", "title": "Радев свиква среща с Борисов, Караянчева и Захариева за Македония"}
{"url": "https://www.monitor.bg:443/bg/a/view/trymp-iska-sreshta-s-informatora-po-skandala-sys-zelenski-176650", "text": "Президентът на САЩ Доналд Тръмп заяви, че иска да се срещне със сътрудника на разузнаването, който е написал жалбата за телефонния му разговор през юли с украинския президент Володимир Зеленски, предадоха информационните агенции. \"Като всеки американец, аз заслужавам да се срещне с моя обвинител, особено когато този обвинител, така нареченият \"разобличител\", е представил един безукорен разговор с чуждестранен лидер по изцяло некоректен и лъжлив начин\", написа Тръмп в Туитър.  В серия от туитове американският президент поиска да се срещне с всички източници, които са предоставили информация на разобличителя. Тръмп поиска също конгресмен Адам Шиф (демократ от щата Калифорния), който е председател на комисията по разузнаване в Камарата на представителите, да бъде разпитан за измама и държавна измяна. \"Този човек шпионирал ли е президента на САЩ?\", попита в туит Тръмп и допълни: \"Сериозни последици\". Изявленията на Тръмп идват няколко дни, след като демократите започнаха разследване, което може да доведе до импийчмънт на президента републиканец. В центъра на разследването е жалба на разобличител, в която се твърди, че Тръмп е опитал да окаже натиск на Украйна да разследва дейността на сина на бившия американски вицепрезидент Джо Байдън в замяна на финансова и военна помощ за Киев. Демократът Байдън в момента е най-вероятният конкурент на Тръмп на предстоящите през ноември 2020 г. президентски избори.  Разобличителят е от средите на американското разузнаване, но неговата или нейната самоличност остава неизвестна. Телевизия СиБиЕс съобщи, че въпросният сътрудник е поставен под федерална защита, тъй като се опасява за своята сигурност. Привърженици на президента на САЩ Доналд Тръмп се появиха в неделя по няколко телевизионни канала, за да защитят Тръмп от обвиненията. Руди Джулиани - личният адвокат на Тръмп и централна фигура в скандала, продължи да разпространява непотвърдена информация, според която бившият вицепрезидент Джо Байдън е оказвал натиск за отстраняване на украински прокурор, за да защити сина си. Джулиани каза, че няма да сътрудничи на конгресмена Адам Шиф без изричното съгласие на Тръмп. Съветникът по политическите въпроси на Тръмп - Стивън Милър, постави под въпрос почтеността на разобличителя, наричайки го \"агент на дълбоката държава\". Председателят на комисията по разузнаване Адам Шиф пък заяви, че Конгресът е решен да получи достъп до разговорите на президента Тръмп с руския държавен глава Владимир Путин и с други световни лидери, като се позова на опасения, че президентът републиканец може да е застрашил националната сигурност.", "date": "2019.09.30", "title": "Тръмп иска среща с информатора по скандала със Зеленски "}
{"url": "https://www.monitor.bg:443/bg/a/view/velikobritanija-se-vijda-v-systojanie-na-vojna-zaradi-rusija-i-kitaj-176654", "text": "На Великобритания й се налага постоянно да се намира в състояние на война заради кибератаки от територията на Русия и други държави. Това заяви началникът на генералния щаб на британската армия генерал Ник Картър пред в. \"Дейли телеграф\". \"Променящият се характер на бойните действия показва, че границите между състоянието на мир и на война се размиват\", смята британският генерал. \"Съперничеството между големите държави и борбата на идеи с недържавни структури ни заплашват всеки ден\", отбелязва той. По думите на генерал Картър основната заплаха сега е свързана с информационното пространство и идва от териториите на Русия и на Китай. Той уверява, Великобритания няма да остави без отговор действията на противниците си. Русия и Китай нееднократно са отхвърляли твърденията за причастност към кибератаки.", "date": "2019.09.30", "title": "Великобритания се вижда в състояние на война заради Русия и Китай"}
