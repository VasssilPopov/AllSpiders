{"url": "https://www.monitor.bg/bg/a/view/mokrite-synishta-na-edin-radan-168577", "text": "Боговете сигурно са полудели! Бушменът Нхау Радан и племенният му вожд Иван Костов въстанаха срещу идеята за въвеждане на американския модел на финансиране на партиите в Европа. Неискрено загрижен, лично новопроизведеният евродепутат Радан цъфна в студиото на bTV, за да оплюе системата. Направи го без никакви аргументи. Но с дълбоко загрижен тон и тежки изрази като „политическа неграмотност“, „политически рекет“, „узаконяване на корупцията“. Представителят на най-нефелната политическа коалиция, закърмена с парите на олигархията, иска нещо друго. Сам не знае какво. Може би демокрацията на остров Тамбукту би била подходяща за племето, наброяващо между 20 и 50 души? Това ли е моделът, на който бушмените на Костов са се спрели с мнозинство? Щом и американската система вече не е прозрачна за тях, изпадаме в недоумение за пътя без изход, по който са поели. И е заразен, след като всички вкупом сънуват един и същ мокър сън – че са завзели цялата власт в държавата, главният прокурор се казва Бойкикев, Черният лебед Лозан управлява съда и анулира финално всички неудобни дела – днес „Каолин“, утре „EVN”, вдругиден връща незаконно престъпно имане на придобилите го. В този колективен сън анонимни прокурорчета закриват неудобните медии със замах, а петима олигарси са си поделили на партия белот всички държавни ресурси и предприятия. И над всички тях е само Бог Костов – племенният вожд на бушмените, на когото сутрин, обед и вечер се кланят. През останалото време Му правят жертвоприношения и дарове. Един Му дава специални влогове (Цветан Василев), друг Му прави безплатно газопреносна мрежа от Драгалевци до Олимп (Сашо Дончев), трети е поел грижата за розовите хапчета за мокри сънища (Огнян Донев), а Прокопиев – той е със специален статут. защото Костов го е създал по свой образ и подобие. С всичките вредни последствия от това. Крадливата съвест на олигарха го кара да обикаля денонощно телевизиите като цветарка, докато менторът му води смислени разговори с теменужките си. Каква е причината олигарсите и техните марионетки да сънуват едни и същи мокри сънища с едни и същи халюцинации, е научно предизвикателство. Но лелеяната от тях безгранична и безконтролна власт може да се случи единствено там -в сънищата им. След което някой от тях се събужда с отвит “г*з“, който лъсва в национален ефир. Проблемът на олигарсите и марионетките им е, не докато сънуват, а после. Когато се събудят и осъзнаят, че всичко, за което си мечтаят е само един несбъднат сън. Тогава за тях настава кошмар.", "date": "2019.06.21", "title": "Мокрите сънища на един Радан"}
{"url": "https://www.monitor.bg/bg/a/view/lepa-brena-i-lepa-pechalba-168569", "text": "Спортните зали у нас, за които се дадоха стотици милиони, се оказва, че са на загуба. Печелят само тези, които ги наемат. Осветителите, озвучителите и концертмайсторите. А идеята беше друга. Да са място за големи спортни събития. Да гледаме тенис турнири, баскетболни и футболни мачове. Но никой не се хаби да ходи в залата. Дори тези, които се татуират в името на клуба и отбора. Разните му там фенове, които доказват, че Дарвин е бил прав и сме произлезли от маймуните. За последното потвърждават нечленоразделните викове по време на мачове. „У-у-у“. Нещо като субтитри от планетата на маймуните. Та същите тези човекоподобни, за които се затваря целият център, за да могат да си задоволяват потребността от хоби, а именно ходенето по мачове, те не харесват да ходят по залите. Ходят само когато някой им плати, за да направят поредния калабалък. Защото феновете в основата си са това. Или обслужват финансови интереси, особено тези от разните му там фракции, или посещават мачове, когато билетите са по-тънки. Сигурно ще се нацупят и ще пускат опровержения, но вътре в себе си знаят, че са една платена агитка, която крещи по когото им посочат. Не всички де, но една не малка част са такива. Дори знаем за хора, които разпространяват наркотици и се смятат за протектирани, след като имат някоя рисунка на отбора и се помещават в някой конкретен квартал на София, който е с около 120 хил. души население. И ние очакваме тези хора да плащат билети, за да пълнят спортните зали? Ами доста трудно. Добре че е Лепа Брена, че да избие разходите на „Арена Армеец”. Добре че е и покойният Шабан, все още живият Мирослав Илич и още няколко героя от тъмното ни 90-тарско минало, които да напълнят залите. Хората ходят, защото преди около 30 години, за да ги гледаш, трябваше да имаш цяла инсталация на покрива, която да въртиш в посока Сърбия. И да се кръстиш, за да хванеш някоя музикална програма. Сега е по-достъпно, но повечето хора все още живеят в 90-те години. И смятат, че сръбската музика, която ужким е балканска, е крайно западноевропейска. А тя не е баш такава. Та добре че са тези хора, които да напълнят спортните зали. Защото феновете отиват само за да дюдюкат, а не за да гледат някое мероприятие. Полицаите са повече от запалянковците. Пазят ги, особено, когато са от някой провинциален град. Да не говорим за тези от новопризнати държави. Без да сме крайно конкретни. Та добре че са униформените, за да понапълнят залите по време на спортни събития. Хората ходят само когато е Гришо, Мишо, Тишо. Някой модерен. А модерните ни останаха малко. Един Бербатов, писателят Стоичков, тенисистът Гришо и тук-таме някой футболист от прословутата 1994 година. Ама от тях кой станал кмет, кой станал шеф на някой съюз, кой вече е покойник. И общо взето, добре че е Лепа Брена, че да си избием парите за залите, които построихме в големите градове. Само от Лепа Брена има лепа печалба.", "date": "2019.06.21", "title": "Лепа Брена и лепа печалба "}
{"url": "https://www.monitor.bg/bg/a/view/koi-sa-naj-golemite-seksualni-spirachki-za-zodiite-168576", "text": "Има неща, които ни възбуждат, и неща, които ни кара да забравим за сексуалните си мераци на мига. За съжаление хората рядко признават какво не ги кефи в леглото. Едни го правят, за да не обидят партньора си, други от страх да не бъдат отхвърлени, а трети просто са мазохисти. Какво казват зодиите за сексуалните ни (не)предпочитания? Знаете ли какво ще убие мерака на Овена? Ако не давате толкова, колкото можете, и ако сте прекалено незаинтересовани в леглото. Овенът е сексуална сила, но въпреки това не иска да върши цялата работа сам. Би предпочел да си вземе секс кукла, отколкото да се чувства като жиголо. Овенът иска партньор с енергия и вълнение, а не някой, който дреме, вместо да прави секс. Трябва да бъдете много внимателни кой парфюм или масло от тялото използвате, ако сте с Телец. Ако вашият аромат не е нещо, което той харесва, това може да се окаже пожарогасител за неговата страст. Телецът има много силно усещане за мирис и неправилното ухание може да повлияе зле на сексуалните му мераци. Нищо не отказва толкова бързо Близнаците от секса от партньор, който е полузаспал. За тях е важно и двамата участници в акта да са отпочинали и ентусиазирани за него. Представителите на тази зодия не понасят да се споделят с егоистични партньори. За тях е важно да получат и дадат равни части удоволствие. Ако техният любим е решил да бъде пестелив в ласките, ще си намерят друго занимание, различно от секса. Ако демонстрирате, че сте имали и по-добри сексуални преживявания, която сте с Лъв, той веднага ще се изключи от общите ви занимания. Лъвовете се мислят за най-добрите и искат и техният партньор да им го признае. Представителите на този знак се нуждаят от много внимание и съсредоточаване върху тях и техните нужди. Тя може да бъде придирчива, взискателна и каприза в леглото. Ако поканите Дева у дома си, а той е разхвърлян и навсякъде цари бъркотия, да не се учудвате, ако сексуалното й желание се изпари. Това не означава, че хората от този знак не може да бъдат разхвърляни и мръсни, но искат от партньора си да бъде спретнат и чист. Стъпката, която ще убие настроението на Везните за секс, е доста очевидна. Кажете нещо негативно за тялото на партньора си и разминаването с ласките ви е в кърпа вързано. Дори и да не мислите, че вашият любовник има някакви плътски несъвършенства, ако ви запита какво мислите за тялото му, не обръщайте внимание на дребните недостатъци, защото чувствителните Везни веднага ще се затворят в себе си. Скорпионите обичат секса и те са гении в него заради концентрацията и страстта, с които се отнасят към него. Те искат партньорите им да се отнасят към плътската интимност със същия интензитет като тях. Ако не искате да убиете палавото настроение на Скорпиона, не си мислете за нищо друго, докато правите секс. Той веднага ще усети, че сте на друго място и че не реагирате на неговите умения според очакванията му. Не се заблуждавайте, че след първия секс представителите на тази зодия са ви в кърпа вързани. Те не обичат толкова бързо да се впускат във връзка. Стрелецът не се чувства комфортно с ангажимента на обвързаността, така че не се опитвайте да ги манипулирайте с тялото си, за да започне сериозни отношения с вас. Това, което ще убие настроението на Козирога, е, ако го съдите за неговата разюзданост в леглото. Извън него той може да е сериозен, но в спалнята обича да се отдава на палави мисли и страсти. Ако решите да направите иронична забележка за неговата перверзност, тогава знайте, че едва ли ще повтори с вас секса. Водолеите обичат да експериментират и да изпробват нови пози, така че ако сте човек, който има склонност да прави едни и същи неща, вие не сте подходящи за Водолея. Ако не сте честни с Рибите, това ще ги накара да ви обърнат сексуален гръб. Дори и да имате здравословен дискомфорт или някакъв вид сексуална дисфункция и се опитате да ги скриете, Рибите ще се чувстват така сякаш не са достойни за доверието ви и ще го вземат лично. Предпочитат да бъдете напълно честни с тях, за да може да измислят план, с който ще удовлетворява и двамата партньори.", "date": "2019.06.21", "title": "Кои са най-големите сексуални спирачки за зодиите "}
{"url": "https://www.monitor.bg/bg/a/view/aikb-objavi-nominaciite-za-shestite-nagradi-ikonomika-na-svetlo-168575", "text": "Асоциацията на индустриалния капитал в България (АИКБ) обяви номинациите за Шестите награди „Икономика на светло“. Призовете на най-представителната работодателска организация у нас се връчват в три категории. Тази година церемонията ще се проведе на 1 юли. В категория   са отличени: * Национална агенция за приходите - за провеждането на две успешни кампании - контролна кампания спрямо фирми с голяма касова наличност, която ограничава сивите практики и за „Заплата в плик“, която ефективно намалява риска от нелоялна конкуренция чрез укриване на част от работните заплати; * Министерство на туризма – за създаването на Единна система за туристическа информация (ЕСТИ), благодарение на която гарантира по-висока събираемост на постъпленията от данъци и такси, свързани с туристическата дейност; * Комисията по правни въпроси към 44-то Народно събрание - за гласуваните промени в Наказателния кодекс, с които се криминализира разпространението и държането на акцизни стоки без бандерол; * Народният представител Христиан Митев – за внесения законопроект за изменение в чл. 37, ал. 2 от Закона за счетоводството, с което се намалиха административните и финансови тежести за малкия бизнес на светло.  са номинирани: * Директорът на дирекция „Управление на риска“ в НАП Николай Петков – за цялостната му работа по въвеждане на модел за управление на рисковете  от неспазване на данъчното и осигурително законодателство; * Директорът на дирекция „Авторско прави и сродни права“ в Министерство на културата Мехти Меликов - за успешна политика по отношение на изсветляването на сивия сектор на пазара на разпространение на телевизионни програми; * Институтът за пазарна икономика - за активна позиция по отношение на преодоляване на дисбалансите в икономиката на страната и превенция на сиви икономически практики; * ИА „Главна инспекция по труда“ - за усилията да бъде актуализирана своевременно системата за онлайн предоставяне, регистриране и отчитане на образците на договори за наемане на работници за краткотрайна сезонна селскостопанска работа. В третата категория   за отличието ще се конкурират: * Журналистът от Нова телевизия Георги Георгиев; * Българската редакция на Дойче Веле; * Водещите на предаването „Бизнес старт“ по Bloomberg TV Bulgaria Живка Попатанасова и Христо Николов; * Репортерът на bTV Нели Тодорова. Целта на ежегодния конкурс е да открои примери за успехи в борбата с неформалната икономика и да отличи водещи институции и личности с активна позиция и принос в ограничаването на сивата икономика. Наградите са част от цялостната дейност на АИКБ за повишаване обществената нетърпимост към неформалната икономика, поощряване предприемането на активни действия в тази посока и популяризиране градивната роля на бизнеса в обществото за подобряване на социално-икономическата среда. Номинациите за наградите бяха направени чрез широко обществено допитване сред членовете на Асоциацията на индустриалния капитал в България, всички социални партньори, членовете на Обществения съвет за ограничаване и превенция на неформалната икономика, в чийто състав влизат представители на редица държавни институции, и медиите. Победителите ще се излъчат чрез тайно гласуване от голямо експертно жури, което е съставено от 100 изявени личности: видни икономисти, общественици, представители на медиите, членове на Националния и Контролния съвет на АИКБ, на Обществения съвет по Ограничаване и превенция на неформалната икономика и др.", "date": "2019.06.21", "title": "АИКБ обяви номинациите за Шестите награди „Икономика на светло“"}
{"url": "https://www.monitor.bg/bg/a/view/kupuvachyt-na-ch-ez-othvyrlen-ot-gyrcija-za-lipsa-na-kapitali-168570", "text": "Новият купувач на ЧЕЗ – „Еврохолд“, е с още по-скандално досие от предишния кандидат за енергоразпределителното дружество, доставящо тока на една трета от страната – „Инерком“ на Гинка Върбакова. Проверка в регистрите показва, че дъщерно дружество на „Еврохолд“ е било отхвърлено от Гърция като инвеститор заради липса на капитали. В друга наша съседна държава пък – Румъния, отново фирма от структурата на „Еврохолд“ е била глобена за картелно споразумение на застрахователния пазар. Отделно се оказала с огромна капиталова дупка и се е наложило да премине оздравителна програма. Че „Еврохолд“ е на път да придобие ЧЕЗ бе обявено от самия холдинг в четвъртък, вероятно не случайно – след края на работния ден. Тогава от дружеството обявиха, че са сключили договор за закупуване на българските активи на чешката компания срещу впечатляващата сума от 335 млн. евро. Самите пари обаче щели да дойдат не само от собствени средства, но от външно финансиране, като за целта били в преговори с кредитни институции. С какви средства точно „Еврохолд“ ще придобие ЧЕЗ е и най-голямата въпросителна в тази сделка. Именно затова малко след анонса, че двете компании са в преговори за сключването на договор, Комисията за финансов надзор стартира проверка, която обаче и към настоящия момент не е приключила. Самата сделка още не е финализирана, защото трябва да се произнесат регулаторите – освен КФН, Комисията за защита на конкуренцията и КЕВР. Именно при регулаторната проверка беше спряна опитът за покупка на ЧЕЗ от предния т.нар. „инвеститор“ - „Инерком“ със собственик Гинка Върбакова. Справката в досегашната инвестиционна дейност на холдинга обаче показва, че финансовото състояние на „Еврохолд“ и негови дъщерни дружества е събудило сериозни съмнения в съседните ни държава. Така например да купи гръцката Креди Агрикол, действаща в областта на животозастраховането. Последният отказ е от 21 януари тази година. Гръцката банка безапелационно порязва дружеството на „Еврохолд“, като се мотивира с изключително тежки аргументи и изразява съмнение относно финансовата стабилност на кандидат-купувача. Като проблем финансовият регулатор в Атина посочва това, че членовете в групата на „Еврохолд“ до голяма степен разчитат на външни заеми и на прехвърляне на акции помежду си, а не на собствен капитал. Посочва се, че тази стратегия довела до големи щети в Румъния, където кандидат-купувачът притежава застрахователна компания. Като се имат предвид тези проблеми в Румъния се стига до извода, че кандидат-купувачът не отговаря на принципите, съществуващи в Европейския съюз, по отношение на застрахователните пазари, категорични са от гръцката банка. Ако се даде възможност на дружеството на „Еврохолд“ да влезе в Гърция, това ще доведе до необмислено нарушаване на балансите и европейските принципи на застрахователните пазари. Тази политика на вземане на външни кредити може да предизвика сериозна заплаха за кандидат-купувача и да го направи неплатежоспособен, пише в решението си гръцката банка. Оттам посочват още, че дружеството на „Еврохолд“ не разполага с достатъчно ноу-хау и опит в областта на животозастраховането – в тази област, в която искат да навлязат в Гърция. Накрая заключението на гръцката банка гласи: кандидат-купувачът е в незадоволителна позиция по отношение осигуряването на достатъчно капитал. Още по-драстично е положението в Румъния, въз основа на което гръцкият регулатор отказва сделката в южната ни съседка. за застраховане на „Еврохолд“. През 2015 г. Комисията за финансов надзор в съседката ни решава да наложи едногодишен план за оздравяване на закъсалата компания заради огромна ликвидна дупка, но той продължава два пъти по-дълго – до 2017 г. Причините за намесата на регулатора в съседката ни е, че са констатирани „несъответствия по отношение на платежоспособността и капиталовите изисквания“. Открити са „дупки“ в акционерния капитал на дружеството. Бордът на директорите е бил задължен да изготви план с точни разчети как ще увеличат капитала и график за уреждане на дълговете. След стриктен контрол и увеличение на капитала с 125 млн. лева все пак застрахователното дружество си стъпва на краката. Но преминава през подобрения на вътрешните политики и процедури, както и смяна на одитора си. Драмите за дъщерното дружество в съседна Румъния обаче не приключват дотук. Тамошният регулатор за конкуренция на пазара открива смущаваща договорка на застрахователния пазар. През декември миналата година дружеството на „Еврохолд“ заедно с още осем компании бяха глобени с колосалната сума от 50 млн. евро. Причината е картелно споразумение за цената на задължителната застраховка „Гражданска отговорност“. След разследването регулаторът е установил, че дружествата са участвали в „чувствителен обмен на информация относно увеличаване на премиите“ по застраховката. Така са ограничили конкуренцията на пазара на застраховки между октомври 2012 г. и ноември 2016 г., тъй като застрахователните компании не са установили премиите си самостоятелно. Дъщерното дружество на „Еврохолд“ е глобено с 2,6 млн. лева (6.35 млн. леи), по-малко от другите застрахователни компании, защото е предоставило серия от документи и информация на разследващите картела. Случилото се и в Румъния, и в Гърция буди основателни съмнения от който зависи електричеството на цяла Западна България. Още повече, че групата няма какъвто и да било опит в енергийния сектор, което се признава и от мениджмънта й. Още по-притеснително е, че и у нас опити на „Еврохолд“ за нови придобивки вече са били отхвърляни. В периода 2015-2016 г. дъщерната компания на „Еврохолд“, занимаваща се със застраховането, е порязана от тогавашния ръководител на управление „Застрахователен надзор“ в Комисията за финансов надзор по искане да придобият „ХДИ Застраховане“. Изтъкнатата причина е, че кандидатът не разполага с достатъчно капитал за това. Един от мотивите са влошените финансови показатели, като се изтъква примерът със зейналата капиталова дупка на дъщерното дружество в Румъния, излязла наяве след стрестестовете, проведени в северната ни съседка. В крайна сметка обаче дружеството успява да приключи сделката след юридически врътки. Решението на ръководителя на застрахователния надзор първоначално е публикувано на сайта на КФН, каквато е обичайната практика. С вътрешно разпореждане на комисията обаче това решение набързо е свалено. Формалният претекст бил, че в решението се цитирало становище от ДАНС. Дружеството на „Еврохолд“ освен това атакува отказа на ръководителя на застрахователния надзор пред самата КФН. Комисията от своя страна обезсилва решението на собствения си член с мотива, че срокът за издаването на това решение бил изтекъл с един ден. Така отказът, който дружеството на „Еврохолд“ получава за сделката за ХДИ, се обезсилва. „Ние смятаме, че тази сделка се осъществява в тежка корупционна тишина. Продажбата на най-големия електроенергиен разпределител, от което зависи цената на тока за българските граждани и бизнеса, а също така и националната сигурност, не може да се осъществява по такъв начин“. Това заяви зам.-председателят на ПГ на ДПС Йордан Цонев в коментар пред „Телеграф медиа“ за купувача на ЧЕЗ. „Ние призоваваме управляващите от ГЕРБ и мъничкия им коалиционен партньор да задействат органите на държавата, които са компетентни да се произнесат по тази сделка. А именно – ДАНС и трите регулатора – КЕВР, КФН и Комисията за защита на конкуренцията. Всичко по тази сделка трябва да бъде прозрачно и тя да се осъществи в интерес на българските граждани и националната ни сигурност. Затова ние настояваме правителството да дойде следващата седмица в парламента и да запознае народните представители с подробностите по сделката и становището на органите“, настоя още той, като посочи, че „тази сделка много съмнително се лансира и от медиите от кръга „Капитал“, като ни я представят като вече свършен факт“. Председателят на енергийната комисия в парламента Валентин Николов пък заяви, че все още не е запознат с резултати от започнатата преди два месеца проверка на Комисията за финансов надзор. Той посочи, че след подписване на договора между ЧЕЗ и „Еврохолд“ ще изиска от финансовия регулатор резултата от проверката. Основен собственик на „Еврохолд“ е „Старком“ на шефа на надзора Асен Христов с близо 65%. Малък дял има и регистрирано в Кипър дружество. Интерес обаче буди присъствието като миноритарен акционер на скандалния герой от прехода и агент от ДС Атанас Тилев. Неговата компания „Дар финанс“ влиза в „Еврохолд“ през 2015 г. В това дружество участие имат компании от Лихтенщайн и Атанас Тилев. Това сочат данни от Търговския регистър, пише „Пик“. Тилев е банкерът на фалиралите през втората половина на 90-те години на ХХ век Българската земеделска банка и Добруджанска банка. Обявен е за кредитен милионер и агент на Държавна сигурност. И то не какъв да е агент, а „специален на Първо главно управление на ДС” и сътрудник, нелегал на Разузнавателното управление на Генералния щаб на БНА. Тилев, финландски гражданин, е приятел и съученик на бившия шеф на разузнаването Бриго Аспарухов, член на Националния съвет на БСП. Твърди се, че досието на Тилев с псевдоним „Румянцев“ от ДС е било унищожено от Бриго Аспарухов. Чешкото издание „Лидове новини“ първо съобщи още в края на март, че „Еврохолд“ е третият кандидат за активите на ЧЕЗ у нас след отпадането на „Инерком“ на Гинка Върбакова и „Индиън Пауър“. Тогава изданието посочи, че търговското финансиране на сделката можело да бъде предоставено от руска банка. Финансирането на сделката засега е обвито в мъгла. В четвъртък от „Еврохолд“ обявиха, че са се споразумели с ЧЕЗ, но не дадоха почти никакви подробности откъде ще дойдат парите за покупката. Единствено бе посочено, че те ще бъдат осигурени чрез собствен и заемен капитал и че вече бил подписан мандат с две глобални инвестиционни банки. Държавата няма отношение към покупката на ЧЕЗ. С това скандално изявление си изми ръцете ресорният министър – шефът на енергийното ведомство Теменужка Петкова. По думите й „сделката се реализира по чешкото законодателство“. В същото време обаче тя заяви, че нямало да бъде направено нищо, което да постави под риск енергийната сигурност на страната и българските потребители. Петкова обаче не уточни как ще бъдат компенсирани енергийно бедните при евентуално покачване на цените. Посочи само, че щели да бъдат подпомагани с нефинансови мерки. Потърсени за коментар дали е приключила стартираната от тях проверка на състоянието на „Еврохолд“ в края на април, от Комисията за финансов надзор заявиха, че ще предоставят информация в понеделник. КФН се самосезира по подготвяната сделка в края на април и започна извънредна проверка в холдинга и в основните му дружества заради високия обществен интерес. Причината е, че по закон електроразпределителните дружества са част от националната европейска критична инфраструктура с пряко отношение към въпросите на националната сигурност. При стартирането на проверката от финансовия надзор са информирали за нея прокуратурата и ДАНС. Те ще бъдат уведомени и за резултатите, както и ако бъдат констатирани факти и обстоятелства, навеждащи на заключения за извършени нарушения. От енергийния регулатор – КЕВР, който също трябва да се произнесе по сделката, обявиха, че са готови да оценят сделката на „Еврохолд“ с ЧЕЗ, но чак след като бъде финализирана – т.е. след произнасяне от КЗК.", "date": "2019.06.21", "title": "Купувачът на ЧЕЗ – отхвърлен от Гърция за липса на капитали"}
{"url": "https://www.monitor.bg/bg/a/view/pochina-bivshijat-kipyrski-prezident-dimitris-hristofias-168580", "text": "Бившият кипърски президент Димитрис Христофиас е починал на 72 години, предаде АП. Президентът Никос Анастасиадис заяви, че е бил информиран днес за смъртта на Христофиас и е изпитал дълбока печал. Анастасиадис каза, че той и Христофиас може да са имали политически различия, но добави, че Христофиас е правил това, което е смятал за най-добро за страната. Кипърският президент поднесе съболезнования на семейството на Христофиас. Димитрис Христофиас бе в критично състояние, след като бе приет в болница през май. Израелски лекари помагаха на кипърските си колеги за лечението на бившия президент. Получилият образование в Съветския съюз Христофиас бе повече от две десетилетия начело на партията АКЕЛ, която е с комунистически корени. През 2008 г. той бе избран за президент с мандат от пет години.", "date": "2019.06.21", "title": "Почина бившият кипърски президент Димитрис Христофиас"}
{"url": "https://www.monitor.bg/bg/a/view/sedmichen-horoskop-za-22-28-uni-168578", "text": "В събота не се обвързвайте с никого на никаква цена. Не допускайте децата да седят дълго без надзор над компютъра. Вероятни са зарибявания в мрежата. 23-и е благоприятен за всяко ново начинание. Разширете връзките, вземете окончателно решение по даден въпрос и отхвърлете съмненията. Тази вечер си поръчайте сън-прогноза. Денят е благоприятен за духовно и физическо прочистване. 24-и е ден за реализация на всяка хрумнала ви идея. Действайте многопосочно и все някъде ще успеете да се внедрите, установите и печелите. Уредете си среща с мениджъри, спонсори и бъдещи партньори. Сключените договори ще са дълготрайни. Във вторник Луната навлиза в Овен. Добре е да се провеждат консултации, да се полагат изпити и да се търсят нови информации. До 27-и на обед не е благоприятно за вадене на зъб и лицева хирургия. 26-и ще ви срещне с големите ви страхове и врагове. Ограничете контактите и бъдете особено внимателни със здравето. Не се включвайте в каскадьорски дейности и състезания. Каквото се развали в този ден трудно ще се оправи. От 27-и планетата на бизнеса Меркурий вече ще ви гледа в брилянтен аспект от знака на Лъва. Предстоят промени, които ще се отразят благоприятно на работата и деловите ви връзки. Може да ви предложат шефска позиция. Срещите ви ще имат особено значение. На 28-и постигате важна цел. Очертава се тежка и натоварена събота, особено за родените в третата декада. Тенденцията е към обсебване и манипулация. Може да попаднете в лапите на ловки мошеници, но и вие сте в състояние да изнудвате и манипулирате околните. Ограничете контактите и не правете това, което не искате да ви направят и да ви се случи. В неделя облаците се разнасят, постигате целите си с лекота и без вреда за когото и да било. Може да получите обаждане даващо нова отправна точка на отношенията и работната ви програма. В понеделник може да постигнете максималното, да се разберете и споразумеете по цени на стоки и услуги и да уговорите нужните доставки. Ще се приеме добре както недовършения ви доклад, така и полуготовата ви продукция. 25-и изисква получаване на достоверна и точна информация преди да се предприеме каквото и да било. Използвайте всичките си важни източници, намерете учители за децата и се подгответе за изпитите, които предстоят. 26-и е ден свързан с насилието и коренната реформа. Някой ще вземе решение за заминаване, ако не може да се справи на местна почва. Апетитите са огромни, не очаквайте да ви направят отстъпка, а и вие не сте склони на компромис. 27-и е ден за реформи, които лично трябва да направите за да спечелите още до края на деня. На 28-и постигате важна цел. 22-и е ден на срещи с провокатори. Не давайте излишна информация и се отнасяйте много внимателно към получените предложения. Ограничете контактите в мрежата. Излезте сред природата, постойте край огън, работете сами и на свой терен. В неделя не се разпилявайте. Концентрирайте се над най-важната цел и не променяйте плановете си, за да не разсърдите един и да обидите друг. В понеделник всеки е тръгнал с голямата кошница и е решен на промени, за да постигне целите си. На работното ви място ще идват противоречиви разпоредби. Синхронизирайте действията си, за да не направите грешен избор. На 25-и ще получите важна информация преди другите. Реагирайте на момента, не отлагайте срещите, които ще донесат развитие на нещата и възможност да се извлекат максимални дивиденти от случващото се. На 26-и който захапе кокала няма да го пусне на друг. Денят е с тежка и агресивна енергетика. Внимавайте с храната, проведете оздравителни процедури. Някой ще купи еднопосочен билет отчаян от неуспехите си тук. Печелят тези, които имат достатъчно, но нищо не им стига. На 27-и шансовете са за информираните и тези, които са в час с изискванията на пазара. В петък предстоят реформи, някои от които и сами може да предизвикате. В този ден е важно да се заложи нова база за бъдещето. Водете преговори. Ако в съботния ден не контролирате пороците си сами ще попаднете под контрола на изпечени мошеници и ловки търговци. Внимавайте с алкохола и стимулантите, с чувствата към непроверени хора и с любовта-еднодневка. Каквото отложите за следващити два дни ще ви донесе късмет, приятни моменти и срещи с правилните хора. В неделя лесно отхвърляте съмненията и взимате важно решение за бъдещето. В този ден препятствията са лесно преодолими. Може да спечелите състезание и конкурс. Вечерта си поръчайте сън и в понеделник може да се събудите с чудесна идея, която от доста време се оформя в ума ви. 24-и е ден за революционни преустройства, за преместване и старт на нова робота. Някой ще се изкачи на нова служебна позиция. Всичко предприето ще ви носи печалби, ако не в момента, то в една по-далечна перспектива. Във вторник е добре да се запишете за нов информационен курс. Потърсете треньори и учители за децата. Уредете летните им занимания. 26-и е свързан с преследването, изгнанието и с недоволствата на малкия човек. Не е добре да се участва в демонстрации и митинги. Контролирайте гнева и апетитите, не вадете зъб. 27-и идва с проблеми за родените в третата декада, но и с шанс да направят коренно преустройство в отношенията и начина си на живот. В петък приключвайте но нищо важно не започвайте. 22-и е най-неблагоприятният ден в месеца за обвързване, за сключване на брак или старт на ново делово партньорство. Очертават се опити за зарибяване и поставяне в зависимости. Ограничете контактите, а тази вечер прекарайте в тесен приятелски и роднински кръг. Хубаво е да се поседи край огън. Мислено изгорете в него всички негативи и неприятности, които ви преследват. В неделя е време за активни действия, за среща с приятели, за обмен на информации и за брокерски инициативи. Лесно ще отхвърлите съмненията и ще изчистите недоразуменията. В понеделник стартирайте нова дейност, подпишете нови договори, създайте нови връзки и се опитайте да влезете в нова среда. Ден за революционни преустройства, които ще ви помогнат да елиминирате конкуренцията. На 25-и намерете време за проучвателна дейност, особено ако ви предстоят преговори. Никъде не отивайте неподготвени, за да не сгрешите в избора. 26-и е ден на огромните апетити. Ще вземете това, което ви се полага, че и част от чуждото. В този ден не се правят компромиси и няма безплатен обяд. 27-и е ден на преустройства. Меркурий навлиза в Лъв, а това ще се отрази положително на бизнеса ви. Така на 28-и ще заложите нова основа на бъдеща дейност. В петък ще постигнете отдавна гонена цел. За вечерта не планирайте делови срещи. Вероятно е да ви измамят и притиснат с компромат. 22-и е ден на мрежата. Лесно е да попаднеш в капан. На всички нива върви програма за зарибяване, за въздействие и манипулация. В такъв ден не е препоръчително да се обвързваш, да си определяш първа среща и да влизаш в нови лични и делови отношения. Отложете пътуванията за следващите дни. В неделя ставате с желание за едно, а става друго. Луна, Нептун, Юпитер и Венера образуват кръст с рожденото ви Слънце. Ще се наложи да правите компромиси, ще се отказвате от приятните и желани неща, за да удовлетворите чуждите. Ще ви поставят тежки изисквания. В понеделник ще спечелят тези, които вдигнат гордо глава, не се свиват и не се подчиняват безропотно. Проблемът е, че ще срещате противници от по висока категория и много трудно ще ги преборите. В тези ден може да решите да прехвърлите собственост на децата или ще ви притиснат да го направите. 25-и е ден за проучвателна дейност, за огледи на имоти и терени. Всяка получена информация ще ви е от полза. На 26-и внимавайте с храната. Отварят се зверски апетити, нарушавате диети и предписания. Някой ще посегне на чуждото и ще се опари. 27-и идва с реформи и желание за устройване на ново място и в нова среда. В петък постигате важна цел, получавате повишение или преназначение. Сега е момента да приключите обещаната работа и да си получите парите. Ограничете контактите в съботния ден, заемете се с творчество на свой терен и не приемайте оферти за съвместна работа и живот. Не споделяйте планове и намерения, действайте самостоятелно без да се афиширате и хвалите. В неделя се концентрирайте над най-важното и ще го постигнете. Ако се разпилявате в чувства и отношения на никого няма да угодите. Ден за гладуване и духовно прозрение. В понеделник кандидатствайте за нова служебна позиция, подпишете нови договори, създайте нови връзки, уточнете покупко-продажби. Ще намерите майстори и ще си стиснете ръцете с изгодна поръчка. На 25-и може да останете на опашката, ако не сте в час с новите изисквания и информации. В момента попадате в период на информационно затъмнение. Много неща ще стават зад гърба ви. На 26-и попадате в конфликти, развихрят се скандали, качвате кръвното и може да направите грешен избор. Не участвайте в съвместни инициативи и не ходете по митинги. Не вадете зъб до четвъртък следобед, освен ако няма накъде. Може да направите грешен избор. 27-и започва с притеснения за родените в третата декада. Започват размествания и реформи. Отложеното за края на работното време ще донесе ползи. Вечерта е нестандартна, плановете ви се променят, чувствата излизат от контрол. За петък не планирайте старт на нова дейност, работа и проект. Дори и голям психолог като вас ще се излъже в преценката си в събота. Може да попаднете в мрежата на ловки мошеници. Нищо важно да не се предприема, особено в компанията на непроверени хора. С голяма вероятност ще ви измамят и излъжат. Не сключвайте брак, не правете предложения и не приемайте такива. В неделя ситуацията е коренно променена. Всичко предприето ще ви носи късмет и ползи, ще определя една нова посока на развитие. Вечерта медитирайте преди заспиване и си поръчайте сън-прогноза. Във вторник ще се събудите осенени от чудесна идея и до края на на деня ще намерите изход и от неприятно положение. Денят е благоприятен за сключване на нови договори, за поръчки, доставки и големи покупки. Очертава се изгодна сделка. Това е може би най-силният ви и успешен ден за периода, така че действайте. На 25-и печелят тези, които пият директно от извора и получават информациите от преките източници. В този ден навременната информация струва по-скъпо от злато. 26-и развихря апетити и амбиции, никой на никого не прави път, битките за постове и позиции се развихрят. На 27-и включете резервите на пълна мощност. И сексуалната ви енергия се събужда. В този ден се залага базата за бъдещето. В петък не се отклонявайте от целта, до вечерта да сте на финала или на мястото, където ви очакват. Ще имате приятен съботен дан, ако ограничите контактите и не влизате в мрежата. Ден на паяка и мухата, няма други роли. Вероятно е да попаднете под действието на фактори влияещи на съзнанието и подсъзнанието. Ограничете алкохола и стимулантите. Тази вечер не се срещайте с хора, които и друг път са ви вкарвали в интриги и рискови ситуации. Следващите два дни може да се окажат губещи, ако в момента си позволите странични връзки и в любовта. В неделя се разпилявате в грижи за другите. Вашите намерения трудно ще се реализират, ще се промени посоката и пътуванията ще ви отведат на непланирано място, където няма да се чувствате добре приети. В понеделник не нарушавайте закона и дадените препоръки. Не е ден за взимане на самостоятелни решения. Съобразете се с мнението на партньора и чакайте шефските разпоредби. 25-и дава възможност да се включите в нова обучаваща дейност и в нова група по интереси. Повишете квалификацията си и помислете за насоката на децата през лятото. На 26-и приключете работа, която ще донесе ползи и ще ви вдигне нивото. Представете готовите си проекти. В този ден печелят соловите играчи. На 27-и започнете нова дейност и подпишете нови договори. Осигурете си бъдещата база за развитие. В петък нищо ново да не се започва. Не бързайте, за да не се налага да се връщате. Не вярвайте на непроверена информация и не позволявайте да ви убеждават в каквото и да било в съботния ден. Има вероятност да бъдете въвлечени в манипулиращи и ограбващи ситуации. Ден на илюзии, измами и опити за промиване на мозъци. Отложеното за следващите дни ще мине много по-добре, ще осигури самостоятелния ни избор и воденето на самостоятелна политика. В неделя лесно постигате всяка цел. Концентрирайте се над важното и ще го получите. В понеделник по най-бързия начин уредете планираните срещи, сключете нови договори, уредете делови срещи и разговори, споразумейте се за цени на стоки, услуги, покупки и доставки. Намерете време за всичко важно. В следващите дни в хороскопа ви ще действа кръст на планетни сили. Не планирайте по възможност вадене на зъб или лицева хирургия до четвъртък. На 25-и проявете щедрост, а не мислете само за себе си. Ще бъдете изолирани, ако се лакомите. Ден на алтруистите, които са изчезваща порода. 26-и ще бъде най-проблемният ви ден за периода. Трудно ще удържите апетита, ще влезете в скандали и конфликти с близки, колеги и случайни хора. Качвате кръвното. Контролирайте емоциите. 27-и е рисков повече за родените в третата декада. Ден на фундамента, всичко да се прави здраво. Не пестете материали при ремонти и строежи. В петък ще получите заслужена награда за усилията си. В събота ви предстоят доста контакти, но на никого не бива да се доверявате изцяло. В този ден върви програма за манипулиране и изкушаване. Търсят се слабите ни места и се правят опити за изнудване. Ограничете контактите, действайте сред свои хора. В неделя всяка преграда е лесно преодолима. Ден за смирение и духовно единение. Някой ще го получи сред природата, друг в компанията на приятни и близки хора. Не яжте много месо и не напрягайте очите прекалено. Понеделнишки работата ви ще потръгне с пълна скорост. Може да ви се обадят с изгодни предложения и покани. Стартирайте нова дейност и нов бизнес проект. Уредете среща с мениджъри и нови работодатели. Подайте ръка на тези, с които смятате да работите съвместно. В този ден може да продадете непродаваемото или полуготовата си продукция. На 25-и е добре да направите някои проучвания в посоката, в която ще работите и ще се развивате в бъдеще. Лесно се усвояват нови знания и умения. Работете над личното си хоби, усъвършенствайте се в нужната посока. Сега е момента да намерите и нов учител или треньор на децата, който да ги подготви за предстоящите състезания и класации. На 26-и апетитите са зверски. Не очаквайте компромиси, важи правото на по-силния. 27-и е ден на фундамента. Всичко да се прави здраво. В петък не започвайте нищо ново. Довършете обещаното. За събота не планирайте срещи и приятелски сбирки, особено с хора, които и друг път са ви вкарвали в неприятности. Ограничете контактите в мрежата. Най-неблагоприятният ден в месеца за каквото и да било обвързване. Не насрочвайте първа среща и не правете предложение за брак. В неделя Луната навлиза в Риби. Очертават се приятни пътувания, възможност да постигнете забранени до момента неща. Преградите са лесно преодолими. В понеделник може да направите силна крачка напред, но по някакъв начин загърбвате миналото и оставяте важни за вас хора да страдат. В хороскопа ви действат едновременно разширяващи и ограничаващи аспекти. От едно бягате, друго търсите, а трето ви търси. Отделете време за подреждане на идеите, които ще ви хрумнат. Обърнете внимание на сънищата си. Във вторник се заемете със самообразование, потърсете съвет от специалист, за да станете самите вие такива. Лесно ще усвоите нужните знания. Съревновавайте се със силните и ще покажете по-високи показатели. На 26-и не се намесвайте в игрите на големите и не взимайте страна в спорове. В четвъртък започнете преустройства, строителства и ремонти. Намерете майстори, осигурете нужните материали. Всичко да се прави здраво, за да не ви излезе по-скъпо. В петък бавно и полека ще постигнете важна цел.", "date": "2019.06.21", "title": "Седмичен хороскоп за 22-28 юни"}
{"url": "https://www.monitor.bg:443/bg/a/view/borisov-i-unker-bylgarija-e-po-blizo-do-syzdavaneto-na-hyb-balkan-168573", "text": "Председателят на Европейската комисия Жан-Клод Юнкер и министър-председателят на България Бойко Борисов приветстват важния етап, който бе достигнат за газовия хъб „Балкан”. Днес на първо четене в Комисията по енергетика на Народното събрание бяха приети изменения в Закона за енергетиката, които сега предвиждат програма за реализация на определени годишни количества газ на борсата от страна на обществения доставчик и крайните клиенти, водеща до безпрецедентно отваряне на българския газов пазар. Предложеният пакет от мерки ще доведе до така необходимата промяна в конюнктурата на пазара на природен газ в България. Резултатът ще бъдат значителни стъпки към формиране на ликвидна среда и либерализиран пазар на природен газ не само за България, но също така и за региона. Те са в унисон с усилията на Европейската комисия и на българското правителство за създаване на единен пазар на природен газ. „Искаме енергията да се насочи към България и към цяла Европа. Приветствам това положително развитие, което ще доведе до отваряне на газовия пазар с ползи за потребителите на газ в България и в Югоизточна Европа. Моята комисия остава ангажирана в подкрепата си към България в изпълнението на плановете й за регионален газов хъб - ние сме на едно мнение по този въпрос с българското правителство“, заяви председателят на ЕК. След като бъде потвърдена от окончателния Закон за енергетиката и със създаването на газовата борса, програмата за предлагане на определени количества газ за свободна търговия се очаква да има положителни ефекти в посока конкурентоспособност за целия газов пазар в региона. По-голямата конкуренция ще доведе до по-голям избор и по-ниски цени и ще увеличи сигурността на доставките за бита и за предприятията. Ето защо Европейската комисия подкрепи пазарните реформи и мерки за увеличаване на ликвидността, включително чрез газовия хъб „Балкан” в България. „Горд съм да кажа, че чрез въвеждането на програма за предлагане на определени количества газ за свободна търговия и непрекъсната работа по проекта газов хъб „Балкан”, България демонстрира своята ангажираност да играе водеща роля за отворен газов пазар в Югоизточна Европа. Успешното сътрудничество с Европейската комисия и целенасочените усилия на българското правителство направиха възможно въвеждането на значителни промени в пазара на природен газ в България, което, несъмнено, ще доведе до съществени ползи за всички”, заяви министър-председателят Борисов. Газовата борса ще помогне България и регионът да се възползват в пълна степен от последните процеси в развитието на сектора във връзка с увеличаването на износа на втечнен природен газ. Това ще засили конкуренцията и ще даде повече възможности за развитието на икономиката в България и в региона, се казва в позицията.", "date": "2019.06.21", "title": "Борисов и Юнкер: България е по-близо до създаването на хъб „Балкан“"}
{"url": "https://www.monitor.bg/bg/a/view/sa-sht-svikvat-syveta-za-sigurnost-na-oon-za-iran-v-ponedelnik-168581", "text": "САЩ поискаха Съветът за сигурност на ООН да се събере в понеделник на закрито заседание, посветено на Иран, заявиха дипломати, цитирани от Ройтерс. Ще осведомим съвета за последните събития с Иран и ще представим допълнителна информация от нашето разследване на неотдавнашните саботажи на танкери\", се казва в нота на мисията на САЩ в ООН до колегите им от Съвета, посочва Ройтерс. Американският президент Доналд Тръмп съобщи в Туитър, че отменил ударите срещу ирански обекти 10 минути преди нанасянето им, защото разбрал, че при атаката ще има 150 убити, което не би било \"съразмерен отговор\" на свалянето на безпилотен самолет, предадоха световните агенции. В поредица туитове президентът писа, че снощи американците били готови да нанесат ответен удар по три различни мишени, но той отменил ударите 10 минути преди началото на акцията, отбеляза ДПА. \"Не бързам, Въоръжените ни сили са възстановени, нови и готови за действие, за момента са най-добрите в света. Санкциите ни са болезнени и снощи бяха добавени нови\", написа Тръмп и добави, че няма да се допусне Техеран да се сдобие с ядрени оръжия. Президентът отбеляза, че Иран е \"значително отслабена страна днес\". В същото време съветникът на иранския президент Хасан Рохани, Хасамедин Ашена, заяви в Туитър, че ако президентът на САЩ Доналд Тръмп не иска война с Техеран, трябва да облекчи санкциите, предаде Ройтерс. \"Войната и санкциите са двете страни на една и съща монета. Ако не искате война, трябва да направите нещо със санкциите\", се казва в публикацията. Иран ще отговори симетрично на стъпките на Вашингтон, заяви днес също в Туитър говорителят на иранското министерство на външните работи Абас Мусави. \"Иранският народ отговаря на дипломацията с дипломация, на уважението с уважение, а на агресията с отбрана\", посочи той. Мусави каза това в отговор на изявлението на специалния пратеник на САЩ за Иран Брайън Хук, че \"американската дипломация не дава на Техеран правото да отговаря с военна сила\".", "date": "2019.06.21", "title": "САЩ свикват Съвета за сигурност на ООН за Иран в понеделник"}
{"url": "https://www.monitor.bg:443/bg/a/view/razshirjavat-pytja-ot-stara-zagora-do-am-trakija-168574", "text": "През тази година ще бъде възложена актуализация на проекта за удвояване на съществуващото трасе на пътя от Стара Загора до връзката с АМ „Тракия“ и през 2020-2021 г. ще се търси финансиране за него. По предварителна оценка индикативната стойност на обекта се очаква да бъде около 25 млн. лв., като стойността на строително-монтажните работи може да бъде конкретизирана едва след преработването на проекта. Това съобщи министърът на регионалното развитие и благоустройството Петя Аврамова при участието си в парламентарния контрол днес. Областно пътно управление - Русе и община Русе обсъждат варианти и ще предприемат общи действия за изготвяне на проект за кръгово кръстовище на мястото на сега съществуващото, на което се пресичат републиканските пътища Русе – Разград и Русе – Кубрат и общинския път към кв. „Средна кула“. За обезопасяването му общината вече е опреснила хоризонталната маркировка и е поставила нови пътни знаци. Областното пътно управление е положило шумна маркировка по направленията Русе – Разград и Разград – Русе. В резултат от началото на годината до момента в участъка са регистрирани 2 леки пътно-транспортни произшествия само с материални щети, информира още министърът в отговор на въпрос. Безопасността на пътната инфраструктура е основен приоритет на Министерството на регионалното развитие и благоустройството и Агенция „Пътна инфраструктура“, заяви още тя. В момента експерти по пътна безопасност в АПИ извършват анализ, оценка и набелязване на мерки за всички установени през 2018 г. участъци с концентрация на пътнотранспортни произшествия.   На въпрос за републиканския път от Симитли до границата с Гърция Петя Аврамова коментира, че той е с добри технико-експлоатационни качества. Преди началото на зимния сезон е подновена маркировка в участъка от Симитли до Банско, а до края на месец септември ще бъде положена такава и в останалата част на трасето. След края на зимния сезон са изпълнени дейности по отводняване, ландшафтно оформяне и почистване на сервитута на пътя, като АПИ ще продължи да насочва ресурс за осигуряване на видимост и комфорт в участъка. Като част от мерките, които се предприемат за регламентиране на отрасловата политика, МРРБ започна подготовка на специален Закон за водоснабдяване и канализация. В момента се сформира работна група, която да подготви предложения, които се очаква да бъдат финализирани и подложени на обществена дискусия през есента. Чрез въвеждането на нови разпоредби трябва да се постигне съответствие с европейските директиви за питейни и отпадъчни води и адекватна поддръжка и експлоатация на системите и съоръженията. Ключов момент в закона ще бъдат мерките за повишаване на ефективността чрез консолидация, икономии и въвеждане на модерни практики. Ще се предложи и създаването на по-широки възможности за кадрово обезпечаване на отрасъла и адекватно заплащане на работещите в него, каза министър Аврамова в отговор на въпрос за заплащане на труда на заетите във ВиК отрасъла. Тя обърна внимание, че ВиК операторите имат задължение да спазват разчетите за труд, предвидени в представените и одобрени от Комисията за енергийно и водно регулиране бизнес планове, която в качеството си на регулаторен орган следи за цената на ВиК услугите. Средната месечна работна заплата към 31.12.2018 г. е 873 лв. и се е увеличила с близо 10 % спрямо 2017 г., информира министърът. На въпрос за консолидацията на ВиК операторите в област Благоевград Петя Аврамова съобщи, че поради отказ на 2 общини да са членове на областната асоциация, останалите 12 няма да имат възможност за европейско финансиране на проекти за модернизиране на водоснабдителна и канализационна инфраструктура. Оперативна програма „Околна среда“ следва регионален подход, финансиране на ВиК инфраструктура в области, които се обслужват от един ВиК оператор, като обектите се определят въз основа на регионално прединвестиционно проучване. МРРБ е разработило такива проучвания за 15 административни области, като това за Смолян беше направено пилотно през миналия програмен период. Останалите 14 области регионалните проучвания завършиха през 2018 г. и в периода февруари- април 2019г. ВиК операторите от тези области подадоха проектни предложения към Оперативна програма „Околна среда 2014-2020“. В момента проектите са в етап на оценка от Управляващия орган на ОПОС. МРРБ ще изготви регионални прединвестиционни проучвания за още 6 области – Велико Търново, Хасково, Габрово, Софийска област, Плевен, Търговище, в които през предходните години всички общини взеха решения и са членове на областна асоциация по ВиК. В случай на установена забава в изпълнението на конкретна дейност, последната се разглежда като изменение на сключения договор с изпълнител и се извършва проверка за законосъобразност на констатираното изменение, като при установено нарушение от Управляващия орган на Оперативна програма „Региони в растеж“ ще бъде наложена финансова корекция, информира още регионалният министър в отговор на въпрос за изпълнението на проект за изграждане на спортна зала и рехабилитация на дворното пространство в „ОУ „Проф. Димитър Димов“ – Ловеч.", "date": "2019.06.21", "title": "Разширяват пътя от Стара Загора до АМ „Тракия“ "}
{"url": "https://www.monitor.bg:443/bg/a/view/20-000-hristijani-podpisaha-peticija-sreshtu-dobri-polichbi-168555", "text": "Над 20 хиляди последователи на християнска организация в САЩ сложиха инициалите си върху петиция срещу новия сериал „Добри поличби“, вдъхновен от едноименния роман на Тери Пратчет и Нийл Геймън. В причина за недоволството на зрителите се превърна фактът, че Бог е озвучен от жена – в случая носителката на „Оскар“ Франсис Макдорманд, а епизодите убеждавали обществото, че сатанизмът е „нормален, лек и приемлив”. Всички свои критики към продукцията добросъвестните християни изпратиха към стрийминг гиганта Netflix. Уви, сериалът не е нито продуциран, нито се тиражира на платформата на компанията. „Добри поличби“ е копродукция между БиБиСи и Amazon Prime, където са и налични епизодите. Сценарият пък е дело на самият Геймън, по чиито думи екранизирането на историята е било сред последните желания на Пратчет. Самият той също коментира казуса. намигна Геймън пред последователите си в Туитър. „Добри поличби“ направи премиерата си през месец май. Сериалът се състои от шест епизода, а с участие се разписват Дейвид Тенант като Кроули и Майкъл Шийн като Азирафейл.", "date": "2019.06.21", "title": "20 000 християни подписаха петиция срещу „Добри поличби“"}
{"url": "https://www.monitor.bg:443/bg/a/view/dve-momicheta-se-udaviha-v-reka-vyrbica-168565", "text": "Две момичета на 15 и 16 години се удавиха в река Върбица край Момчилград. Инцидентът станал към 15,30 часа днес. Момичетата били ученички в Средното мюсюлманско училище в Момчилград. Отишли да се къпят със свои съученички във вир на реката. Тогава обаче се появила водна змия и децата се изплашили. Хукнали да бягат, но се хлъзнали на камъните и потънали във водата. Труповете на двете деца бяха извадени от от реката и отнесени за аутопсия. Засега няма улики за извършено престъпление. 17-годишно момче пък изчезна във водите на микроязовир край село Габровница. Провеждат се издирвателни действия, на мястото са изпратени и водолази.", "date": "2019.06.21", "title": "Две момичета се удавиха в река Върбица"}
{"url": "https://www.monitor.bg:443/bg/a/view/gerb-poddade-na-reketa-na-op-otloji-reshenieto-za-subsidiite-obzor-168566", "text": "ГЕРБ поддаде на рекета на по-малкия си коалиционен партньор – Обединени патриоти и отложи окончателното решение за намаляването на партийните субсидии от 11 на 1 лев за получен глас. Свиването на парите трябваше да бъде гласувано на второ четене на вчерашното заседание на Народното събрание, но бе отложено с мотива, че липсва доклад за второ четене. Междувременно пък от Брюксел, където бе за заседание на Европейския съвет, премиерът Бойко Борисов обяви, че се е съобразил с искането на коалиционните си партньори и решението ще бъде забавено със седмица, но допълни, че ще иска субсидията да бъде свита до 1 лев. В същото време обаче добави: „Ако партиите в Народното събрание вземат друго решение, това е демокрацията“. С вчерашното отлагане реално т.нар. „патриоти“ успяха след като заради тях партията се отметна от консенсуса, постигнат с ДПС, за въвеждане на американски модел при финансирането на партиите и за използване на спестеното от субсидиите за изграждане на нови и ремонт на стари детски градини, като самите забавачки станат безплатни. За целта лидерът на ДПС Мустафа Карадайъ, депутатът и издател на „Телеграф медиа“ Делян Пеевски и колегите им Йордан Цонев и Халил Летифов внесоха законопроект, който обаче мнозинството скандално отказа да разгледа на заседанието на бюджетната комисия в четвъртък вечерта с прилагането на процедурни хватки. Като мотив беше изтъкнат почти неизползван досега текст в правилника на Народното събрание - че предложенията не били в обсега на законопроекта за промяна на бюджета, внесен от Министерския съвет. Мотивът е абсурден при положение, че няма закон, чийто обсег да е по-различен от този на обществения интерес, в чиято полза всъщност е предложението за създаване на фонд за безплатни детски градини или пък за намаляване на ДДС на книги и учебници, каквото бе другото предложение на ДПС. Според кулоарните информации самите процедурни хватки са приложени, за да бъде прикрито, че ГЕРБ се отмятат от принципния консенсус, постигнат ден по-рано на среща с движението, заради отпор именно от коалиционния си партньор „Обединени патриоти“. Заради скандалната случка вчера от трибуната на Народното събрание зам.-председателят на ПГ на ДПС и съвносител на предложението Йордан Цонев изчете декларация, с която изрази недоволство за отказа проектозаконът да бъде разгледан. В кулоарите на НС пък Цонев посочи, че заедно с останалите съвносители – Карадайъ, Пеевски и Летифов, са написали писмо до премиера и финансовия министър Владислав Горанов. Той подчерта, че и призова следващата седмица да се загърбят тяснополитическите интереси и законът да бъде приет. \"Ние отказваме да повярваме, че във внесен лично от министър-председателя проект за промени в бюджета грижата за българските деца може да е извън обхвата на този закон\", заяви Йордан Цонев, като посочи, че от ОП са дали отпор на приемането на идеята с аргумента, че това било в тяхната програма и ДПС не можело да прави подобни предложения. ,,Иначе чухме и други аргументи от тях, които бяха също толкова нелепи. Като например, че парламентарните консултации между ГЕРБ и ДПС подменяли вота на избирателите. Вотът на избирателите по време на европейските избори показа друго, а именно смаляването и изчезването на мъничкия коалиционен партньор, завърши зам.-председателят на ПГ на ДПС. Че от ОП са настояли текстът на ДПС да не бъде разглеждан именно от ревност реално потвърди негласно и премиерът Бойко Борисов, който в изявлението от Брюксел заяви: „ Ревност в предложенията, кой колко пари да похарчи в държавата, за да станат безплатни колкото може повече неща – всички партии имат подобни предложения“. В същото време се оплака, че далеч по-малко били идеите как да се съберат повече приходи в държавата. „Поискал съм статистика за целия преход и когато ви дам графиката, ще видите кои години буквално са загубени за България по време на прехода и сега – в последните години, как е“, допълни още той.", "date": "2019.06.21", "title": "ГЕРБ поддаде на рекета на ОП, отложи решението за субсидиите (ОБЗОР)"}
{"url": "https://www.monitor.bg:443/bg/a/view/plashtame-f-16-s-pari-ot-rezerva-168567", "text": "Средствата за купуването на изтребителите F-16 ще бъдат отделени от резерва. Това стана ясно от думите на премиера Бойко Борисов пред журналисти в Брюксел. „В момента военно министерство получи оферта от Съединените щати, обсъждат я, водят финални преговори и тъй като тези пари ги няма в бюджета, стигнем ли до подписване на договор, ще влезем в парламента, ще актуализираме бюджета съответно, ще се дадат тези пари от резерва, който имаме“, обясни Борисов. Ден по-рано от изказване на премиера се разбра още, че офертата за осемте изтребителя, които България иска да купи, е намалена до 2,2 млрд. лв., или с около 600 млн. долара спрямо утвърдената от Конгреса първоначална финансова рамка. Както писа „Монитор“, след като Конгресът на САЩ даде зелена светлина за продажбата на бойните машини от последното поколение Block 70 за родните ВВС, първо от компанията производител Lockheed Martin дадоха да се разбере, че поставеният таван от 1,6 млрд долара не е окончателната цена, а впоследствие и американският посланик у нас Ерик Рубин заяви, че се очаква намаляване на сумата в рамките на преговорите между двете държави. Първоначалната рамка в проекта за освежаване на военния ни авиопарк пък бе 1,8 млрд. лв., но с решение на парламента се даде възможност за увеличаване на окончателната цена за евентуалната покупка на осем от най-разпространените изтребители в света.", "date": "2019.06.21", "title": "Плащаме F-16 с пари от резерва "}
{"url": "https://www.monitor.bg:443/bg/a/view/pilotite-na-mercedes-naj-byrzi-i-na-pol-rikar-168571", "text": "Пилотите на \"Мерцедес\" бяха най-бързи и на пистата \"Пол Рикар\" по време на свободните тренировки за предстоящата в неделя Гран при на Франция. В утринната сесия шампионът Люис Хамилтън даде време 1:32,738 мин. в най-добрата от своите 21 обиколки. Само на 0,069 сек. от него се нареди съотборникът му Валтери Ботас. Зад тях останаха Шарл Льоклер с \"Ферари\", по-бавен с 0,373 сек., Макс Верстапен с \"Ред Бул\" - +0,880 и Себастиан Фетел с \"Ферари\" - на цели 1,052 сек. Във втората сесия Ботас и Хамилтън си размениха местата. Финландецът даде 1:30,937 мин. в най-бързия от 34-те си тура, а британецът - с 0,424 сек. повече. Той обаче допусна сериозна грешка в обиколката си с гуми \"софт\" и излезе в зоната за сигурност след проблем с двигателя. При връщането на трасето пък му попречи Верстапен. Стюардите обявиха, че ще разследват инцидента след сесията. Льоклер запази третата си позиция на 0,649 сек., Фетел поускори и завърши на 0,728. В шестицата неочаквано влезе Ландо Норис с \"Макларън\", на 0,945, изпреварил Верстапен, който изостана с 1,112 сек. Междувременно стана ясно, че Даниел Рикиардо използва нов двигател в болида си \"Рено\". Австралиецът няма да бъде наказан с изместване назад на стартовата решетка, защото компонентът е трети за него за сезона при разрешени три. Съотборникът му Нико Хюлкенберг обаче няма да използва подобрения агрегат, защото вече е изразходвал квотата си за годината. Наказанието от 5 секунди на Себастиан Фетел за Гран при на Канада пък си остава, реши комисията, разгледала искането на \"Ферари\" то да бъде отменено, с което германецът щеше да стане победител в Монреал. Стюардите решиха, че от Скудерията не са представили нови значими доказателства. От ФИА отбелязаха, че на практика всички сведения са били достъпни за стюардите веднага след състезанието, телеметричните данни нищо не променят.", "date": "2019.06.21", "title": "Пилотите на \"Мерцедес\" най-бързи и на \"Пол Рикар\""}
{"url": "https://www.monitor.bg:443/bg/a/view/raniha-myj-na-seta-na-novija-film-na-an-hatauej-168556", "text": "Мъж, част от екипа на новия филм „Вещиците“ с участието на Ан Хатауей, бе откаран по спешност в болница, след като бе наръган на снимачната площадка. Инцидентът се е случил в студиата на Warner Bros. в Хердфортшайър, като пострадалият е около 40-годишен, съобщават източници пред The Hollywood Reporter. След като е откаран с линейка към център са спешна помощ, той е лекуван и по-късно освободен. Извършителят – 54-годишен мъж, вече бе задържан и освободен от органите на реда. Предполага се, че двамата са се познавали преди инцидента, но какви са отношенията им все още не е ясно. Заподозреният ще трябва да се яви в съда на 17 юли. Източникът на изданието не издава дали самата Хатауей е присъствала на криминалната случка. Актрисата ще се включи в една от главните роли на „Вещиците“, режисирани от Робърт Земекис. Лентата ще е римейк на едноименната продукция от 1990 г., която бе вдъхновена от детската книжка на Роалд Дал със същото име.", "date": "2019.06.21", "title": "Раниха мъж на сета на новия филм на Ан Хатауей"}
{"url": "https://www.monitor.bg:443/bg/a/view/sedmichen-monitoring-17-21-uni-168560", "text": "Софийска градска прокуратура върна на районния прокурор Т. Т. случая със заличената марка на вестник „Телеграф“. Абсурдното решение трябва да бъде преразгледано (по съвест) от човека, който го е взел. За любителите на конспирацията има препоръчителни четива - редакционните коментари на „Капитал“. Там ясно се вижда тенденцията беззаконието и своеволието да бъде толерирано. По същия начин от „Капитал“ преодоляха първоначалния си скептицизъм и негативизъм към Лозан Панов, за да се превърнат в негови отявлени фенове. Дотам, че да го подкрепят и в опитите му да се поставя над закона. Но като се има предвид кой е Съзидателя (съиздател), нищо чудно. Прокопиев да (не) си в днешно време! Учители и родители откриха поредна грешка в матура – този път за седмокласниците. Вече е по-скоро правило, отколкото изключение да има гафове и капани в текстовете. Четвъртокласниците се опариха с думата „прозорлив“, която съставителите на теста по БЕЛ възприемат като синоним на „хитър“. В изпита на седмокласниците пък от МОН преброиха цели 14 правописни и пунктуационни неточности. Докато се води статистика на грешките, без да има санкции за допусналите ги, всичко ще е само за парлама. Парлама се оказа и подадената оставка от лидера на БСП Корнелия Нинова. Оставка има, оставка няма. Популярна игра с кутийки и червено топче. Главният изпълнителен директор на Tesla и SpaceX Илон Мъск предупреди понеделнишки, че ще си делне акаунта в „Туитър“. Може да го направи наистина, ама друг път. И Мъск е наясно, че каквото го няма в социалните мрежи, не съществува. Къде другаде, ако не в „Туитър“ ще си мерят ракетите с Джеф Безос? Джеф Безос среща Илон Мъск и го захапва: - И квоо, имаш ли „Туитър“? - Имах, даже с разсейки като при теб. Ама вече се излекувах. Колекционерът Николай Неделчев, който определено си извоюва титлата балък на месеца, се представя за жертва на фалшифицирано изкуство. Широко нахилен, той се впусна в серия от интервюта, от които читателите се убеждават, че не е чак толкова притеснен, че си е харчил парите напразно. Имал – дал. Една хубава рисунка на четвъртокласник ми се намира у дома. 1000 лева – и е негова. Гарантирам, че е истински Пикасо. Погледнато отгоре-надолу, става и за Сирак Скитник. И за обратната страна на картината гарантирам. Антиваксърското движение у нас придобива налудничави размери. Синдромът „БГ мама“ доведе до там, всички да са компетентни по всякаква тема. А някога се смеехме на мъжете, че до един разбират от политика и футбол. Те вече са безгласна буква. Каквото БГ мама каже, това е. Политика и шут-гол в едно. Поредна политическа заигравка – до 12 000 лева глоба за силен шум след 23 часа предвиждат промени в Закона за защита от шума в околната среда, гласувани от депутатите на второ четене. Живея в квартал, който през вечер се друса в цигански ритми. Крайно любопитно ми е какво ще им вземат на шумопроизводителите. Виждам и как ги проверяват и глобяват в градския транспорт веднъж на четири месеца. За да няма недоразумения, депутатите можеха просто да впишат в закона, че е с регионално предназначение и важи само за морските комплекси. В големия град дискотеките са безшумни, защото. От „Дейли стар“ дават съвети за отслабване на бюро. Разни там неща препоръчват, като раздвижване, зелен чай и други глупотевини, притовопоказни на доброто здраве на българския чиновник, който знае по-добре от всеки друг, че най-полезен е сънят на работното място. Честността не винаги е достойнство. Неслучайно народът е казал: беден, но честен. Практиката го потвърждава. Хората, натрупали милиони в мутренските години и по време на разбойническата приватизация на Бай Костов, много обичат да се представят за честни. Ми, не е достоверно, колкото и да се правят. Специалисти от университетите на Цюрих, Швейцария, и на Мичиган и Юта, САЩ, си поставили за цел да проучат честността. За целта те нарочно „изгубили“ над 17 000 портфейла в 355 града в 40 страни, за да проследят реакциите на индивидите. Така достигнали до извода, че хората са по-склонни да върнат изгубен портфейл на собственика му, ако вътре има пари. И колкото по-голяма е сумата, толкова по-съзнателни са те. Изводите на учените щяха да са различни, ако проучваха късметлиите на родния преход, които не само че не връщат портфейлите (куфарчета), но и продължават да искат – влияние, репутация, политическо лоби, надупена Темида, която да реформират в крачка, както и когато им скимне. Не е луд, който яде зелника, а който му го дава. А ние определено сме луда нация, щом позволихме на олигарсите да си мерят милионите, а да ни връщат... безплатен морал. В тази връзка тутакси разменям морала си с този на Прокопиев примерно. Ама и с всички съпътстващи облаги от това. Мъж върви с отнесен поглед по улицата и влачи свободна каишка. От време на време подвиква: - Мурджо, не! Не, казах! Хората го заобикалят. Наперена лелка с кочан за глоби го пресреща: - Извинете, на кого говорите? - На кучето си, не виждате ли? - Ау, ще се глобяваме явно. Защо е без намордник? Нещо подобно ще се получи с предложената от ГЕРБ десетократно завишена глоба за куче без намордник. Я камилата, я камиларя. Я кучето, я кучкаря... За дребосъците до пет кила без повод санкцията ще е 300 лева, защото не били толкова „обществено опасни“. На по-едрите породи кучета, включително и на най-безобидните, не им мърда хилядарка, ако са без намордник. При такава санкция няма да е чудно, ако собствениците на кучета масово тръгнат да ги разхождат без повод, за да се разграничат от тях, ако тръгнат да ги глобяват. Интересно как глобяващите ще взимат обяснения от песовете без родителски надзор. Ако са като контрольорите в градския транспорт, може и да намерят общ език. По улицата търчи ротвайлер. Аз бягам, той по мене. Дано да е вярно твърдението, че кучето е най-добрият приятел на човека, че хич не ми е до нови връзки точно сега. - Извинете, това куче хапе ли, че е с намордник? - Не, турил съм му го, за да спре да се прозява. Хайлайф новина на четири лапи – в Лондон след броени дни отварят кафене за примадони от породата чихуахуа. С този акт, пише в. „Метро“, ще бъде поправена една историческа несправедливост в британската столица - дакелите да имат свой клуб-кафене, а породата чихуахуа да не разполага с такова. Кувертът ще е 10 британски лири за чихуахуа с придружител и 14 – за посетител, който иска да опита популярно кучешко лакомство, но не разполага с лаеща играчка. За да е пълна дискриминацията, на всяко чихуахуа се полага подарък – безплатна четка за разресване. За двукраките няма ни гребенче, ни бисквитка.", "date": "2019.06.21", "title": "Седмичен мониtоринг  (17 - 21 юни)"}
{"url": "https://www.monitor.bg:443/bg/a/view/pantaleev-i-belberov-otkriha-pobednata-serija-za-boksa-v-minsk-168572", "text": "Радослав Панталеев и Петър Белберов откриха победната серия на българските боксьори във вторите европейски олимпийски игри в Минск. В категория до 91 кг националът ни Панталеев надигра категорично Рахил Мамадли. Съдиите дадоха единодушна победа за Панталеев - 5:0 гласа. В следващия кръг той ще срещне унгареца Адам Хамори. Първия си мач обаче загуби Боян Асенов. В кат. до 56 кг той отстъпи с 2:3 след оспорван двубой на Тайфур Алиев от Азербайджан. нашият представител при най-тежките - Петър Белберов пък не даде шанс на друг азер на старта. Неговата ръка беше вдигната от рефера на ринга след двубоя му с Мохамад Абдулайев, за който съдиите отредиха резултат 4:1. Преди откриването участието си започнаха и състезателите ни в стрелбата с лък Иван Банчев и Добромира Данаилова.", "date": "2019.06.21", "title": "Панталеев и Белберов откриха победната серия за бокса в Минск"}
{"url": "https://www.monitor.bg:443/bg/a/view/prokuraturata-naredi-proverka-na-plajovete-i-basejnite-168554", "text": "Върховната административна прокуратура възложи проверка за законност за безопасността на услугите и изпълнението на здравните изисквания на плувни басейни и плажове, съобщиха от институцията. С посочените действия са ангажирани председателят на Комисията за защита на потребителите и главният държавен здравен инспектор /респективно регионалните здравни инспекции/, предвид правомощията за извършване на контрол и налагане на санкции по Закона за защита на потребителите и Закона за здравето. По силата на цитираните закони производителите на стоки и лицата, предоставящи услуги, са длъжни да предлагат на потребителите само безопасни стоки и услуги, а посочените места са обекти с обществено предназначение, за които са установени ред здравни изисквания. Сред последните попадат, например и правилата, въведени с подзаконови нормативни актове като Наредба № 5 от 30.05.2008 г. за управление качеството на водите за къпане. Предмет на проверката е спазването на тези задължения от съответните лица. Срокът за извършване на възложените действия е до 15.08.2019 г., когато на ВАП ще се представи обобщена информация за констатираните нарушения, предприетите конкретни мерки и действия за отстраняване на разкритите случаи на неспазване на закона и последиците от тях и за санкциониране на виновните лица, съставени актове за установяване на административни нарушения, издадени наказателни постановления, постановени административни актове. Целта на проверката е да се защити здравето на хората във времето, когато ползването на плувни басейни, плажове и т. н. се увеличава.  ", "date": "2019.06.21", "title": "Прокуратурата нареди проверка на плажовете и басейните"}
{"url": "https://www.monitor.bg:443/bg/a/view/barsa-predloji-100-mln-evro-i-koutinio-za-nejmar-168551", "text": "Ръководството на „Барселона“ и това на „Пари Сен Жермен“ започнаха предварителни преговори за завръщането на бразилската звезда Неймар на „Камп Ноу”. Нападателят е категоричен, че не желае да носи повече екипа на парижани и дори заплаши, че ще започне стачни действия, ако от ПСЖ не склонят да го продадат. Френският шампион пък постави евро за бразилеца, за когото плати 222 млн. преди две години. Според информация на испанския вестник Sport, преговорите между двете страни се водят от посредници, като ключови при тях са агентите Пини Захави и Киа Йорабичан. От първата оферта на „Барселона“ става ясно, че каталунците са готови да платят 100 млн. евро за бившия си футболист и да включат в сделката Филипе Коутиньо, за когото пък „Барса“ плати 142 млн. паунда. Ключов в случая може да се окаже интересът на ПСЖ към Коутиньо, който за сезон и половина по най-добрия начин на „Камп Ноу”. Със сигурност предстоят сложни преговори между двете страни, които не са в особено добри отношения след трансфера на Неймар преди две години, припомнят испанските медии. Президентът на „Барселона“ Хосеп Мария Бартомеу е бил категоричен, че по никакъв начин не може да изпълни претенциите на ПСЖ за трансферна сума от 300 млн. евро, но е готов за преговори при други обстоятелства. Първият ход на боса е бил именно Филипе Коутиньо да бъде добавен в сделката. В същото време стана ясно, че „Барселона“ ще играе срещу „Арсенал“ за купа Жоан Гампер. Срещата ще се състои на 4 август. Гампер Къп се провежда един път годишно в памет на основателя на „Барселона“ Жоан Гампер, а последният път, когато Меси и компания не успяха да спечелят купата бе през 2012 г., когато загубиха с 1:0 от „Сампдория“.", "date": "2019.06.21", "title": "„Барса“ предложи 100 млн. евро и Коутиньо за Неймар "}
{"url": "https://www.monitor.bg:443/bg/a/view/syr-tom-djouns-pristiga-v-ponedelnik-za-koncerta-si-v-plovdiv-168552", "text": "Легендарният британски изпълнител Том Джоунс пристига в понеделник в България за концерта, който ще изнесе същата вечер на Античния театър в Пловдив. Сър Том Джоунс наистина е жива легенда, един от малкото музиканти с дългогодишна кариера, коята активно и успешно продължава и до днес. Невероятните му изпълнения преминават всички граници на музикални стилове и периоди и вълнуват поколения фенове. За уникалния си пърформанс в Античния театър певецът с корени от Уелс пристига с екип от над 30 души, които да се погрижат за страхотния звук и атмосферата по време на събитието. Вратите ще отворят в 19.30 часа, за да си заеме публиката навреме местата, а Том Джоунс ще излезе на сцената около 21 часа. Поради лимитирания капацитет и спецификата на Античния театър няма да има възможност за безплатен достъп на деца до 10 години за концерта на сър Том. А лица до 18 години, със закупен билет за концерта, ще бъдат допускати единствено след представяне на попълнена декларация за придружител, която може да се намери в сайта на Eventim – www.eventim.bg, или на място. Огромният интерес към концерта е очакван. Билетите са почти разпродадени, като все още има ограничено количество в продажба. Те могат да бъдат закупени от касите на Античен театър – Пловдив, и Ивентим, както и онлайн на www.eventim.bg.", "date": "2019.06.21", "title": "Сър Том Джоунс пристига в понеделник за концерта си в Пловдив"}
{"url": "https://www.monitor.bg:443/bg/a/view/roker-postrada-tejko-pri-sblysyk-s-bus-na-autobana-kraj-plovdiv-168557", "text": "Моторист пострада тежко след сблъсък с микробус на магистрала „Тракия” край Пловдив, съобщиха от МВР. Оттам уточниха, че пътният инцидент е станал около 15,30 часа на 138-мия километър на магистрала „Тракия” в посока София. Според първоначалните данни на полицията катастрофата е била много тежка, но мотористът е оцелял и е бил откаран в критично състояние в болница в Пловдив. Около 16,30 часа пострадалият мъж е бил откаран в Спешното приемно отделение на УМБАЛ „Св. Георги” с множество наранявания, съобщиха от пресцентъра на здравното заведение. Оттам са му назначили абсолютно всички изследвания, за да се установи с точност какви са травмите му. Заради произшествието движението на автомобили в посока столицата се осъществявало в едната лента. В лентата, в която е станал ударът, се извършвал оглед, уточниха от полицията. Причините за случилото се произшествие се разследват.  ", "date": "2019.06.21", "title": "Рокер пострада тежко при сблъсък с бус на аутобана край Пловдив"}
{"url": "https://www.monitor.bg:443/bg/a/view/rysel-krou-kupil-dinozavyr-ot-leo-di-kaprio-168558", "text": "Ръсел Кроу купил от колегата си Леонардо ди Каприо череп на динозавър за 35 000 долара. Това разказа самият австралийски актьор в телевизионното шоу на прочутия Хауърд Стърн. По думите на звездата от „Гладиатор“ случката датирала отпреди десетина години, когато двамата се събрали да пийнат в дома на Ди Каприо. Домакинът споделил, че има желание да продаде редкия експонат, и гостът веднага проявил интерес, тъй като децата му обожавали динозаврите. Кроу признава, че „транзакцията била задействана с огромно количество водка“. Актьорът уточнява, че става дума за не особено популярен вид динозавър – мозазавър, или огромен морски гущер. През 2018 г. обаче Ръсел Кроу на свой ред се принудил да продаде реликвата на аукцион в „Сотбис“ заради скъпия си развод с Даниел Спенсър. Още предната година той бил обявил, че ще организира разпродажба на свои костюми и реквизит, използвани по време на снимките на някои филми. „Понякога се оглеждаш около себе си и си казваш: по дяволите, с колко много вещи съм се затрупал... Аз също си мисля за това“, обяснява в предаването Кроу.", "date": "2019.06.21", "title": "Ръсел Кроу купил динозавър от Лео ди Каприо"}
{"url": "https://www.monitor.bg:443/bg/a/view/presjaha-napolovina-kandidatite-za-sveta-nedelja-168550", "text": "7 от 14 кандидати продължават в конкурса за разработване на проект за обновяването на площад „Света Неделя“ в София. Това обяви главният архитект на столицата Здравко Здравков, който представи резултатите от първия етап на журиране на конкурса за емблематичния площад. Сред продължаващите надпреварата са архитекти от Италия, Франция и Русия. Архитектурното бюро „Конкурент-90“ е единственият българския представител, който продължава напред в конкурса. Конкурсът се провежда в две фази. В първата журито има за цел да намери кандидати, така че да се изберат най-добрите седем. Във втората ще се гледат идейните проекти, което трябва да бъде истинското състезание между колективи и опит в подобни пространства. Здравков обясни, че в 10 дневен срок може да постъпват възражения за продължаващите напред кандидати, ако няма такива, избраните ще бъдат поканени на разговор до края на юли. Очаква се в края на ноември да бъде избран победителят, на който Столична община ще възложи изработването на проектите за обновяване на площада. Класиралият се на първо място ще получи 70 000 лв., за второ място - 60 000 лв., за трето 50 000 лв., за четвърто място 40 000 лв. „Последните няма да получат награди. Желанието ни е да има едно истинско състезание между тези седем колектива“, каза главният архитект. Той изтъкна, че ще се следи за качественото изпълнение на всички детайли и в най-малки подробности.", "date": "2019.06.21", "title": "Пресяха наполовина кандидатите за „Света Неделя“"}
{"url": "https://www.monitor.bg:443/bg/a/view/cska-zatvori-sektor-g-za-titograd-168549", "text": "ЦСКА пусна в продажба билетите за първия си домакински двубой от Лига Европа, който ще ги противопостави срещу „Титоград“. Срещата ще се играе на 9 юли (вторник) от 20:30 ч. на стадион „Българска армия“, а сектор „Г“ ще бъде затворен за срещите от европейските клубни турнири. Реваншът с черногорците е седмица по-късно. Феновете ще заемат своите места в секторите „А“ и „В“, като цените са съответно 20 и 15 лв. За ВИП ложата ще се влиза срещу 150 лв., докато деца до 7 години ще влизат на стадиона безплатно. В същото време „армейците“ обявиха, че водят преговори за продажбата на Едвин Джеси в силния шампионат на MLS. „Той не отпътува за лагера на „червените“ в Австрия, защото предстоят да се финализират конкретни детайли по контракта, след което официално ще обявим името на новия му отбор зад океана. Офанзивният халф ще играе там като преотстъпен до Нова година и при активиране на определени клаузи, правата му могат да бъдат откупени изцяло“, разкриха от „Армията“.", "date": "2019.06.21", "title": "ЦСКА затвори сектор „Г“ за „Титоград“  "}
{"url": "https://www.monitor.bg:443/bg/a/view/shah-i-mat-s-chasha-sok-168562", "text": "Очевидно е, че каквото и да направи Делян Пеевски, то предизвиква неистов интерес у фабриката за фалшиви новини. Та дори и невинната снимка от среща с избиратели във велинградското село Пашови, на която Пеевски си взима безалкохолна напитка от хладилната витрина. Нищо необичайно, но мастити коментатори „анализираха“ дълбокомислено дори този дребен детайл. Шах и мат с чаша сок! Какво, Иво Прокопиев и Цветан Василев не пият ли безалкохолно? Депутатът и издател на „Телеграф медиа“ Делян Пеевски е Иво Прокопиев, Сашо Дончев, Огнян Донев и, разбира се, белградският резидент Цветан Василев командват цяла армия от журналисти и анализатори. Всички те са специалисти с един-единствен ресор „Омаскарате Пеевски“, защото това е опорната точка, спусната им на планьорка. Тези „коментатори“ от две-три седмици неумурно се упражняват по темата за работното място и професионалната кариера на Пеевски. Само с влизането си в Народното събрание депутатът предизвиква някаква сладостна паника в организираната медийна групировка на олигархията. Защо Делян Пеевски посещава парламента? Какви са целите му? А защо днес Пеевски не е в парламента? От ей такива лишени от смисъл въпроси се измъчват най-острите пера от фабриката за фалшиви новини. и необичайно един депутат да посещава работното си място. Смешна работа, „колеги“! Пеевски посещава Народното събрание, защото е български депутат вече четвърти мандат. И когато работи на терен с хората в избирателния си регион, също не е преставал да бъде такъв. През последните дни Делян Пеевски е в българския парламент заради редица важни законодателни инициативи, в които той, заедно с колеги от ДПС, е съавтор, съинициатор и съвносител. Част от тези инициативи са предложенията на движението за освобождаване от ДДС на книгите и за безплатни детски градини. Но за медиите на олигархията това няма значение. те питаха защо Пеевски не е в парламента. Изкарваха го някакъв митичен, неуловим образ, който отсъства, но невидимо, като с Божията ръка, е отговорник за всички негативни процеси в страната. Балон, който отдавна е спукан, но с дебилен ентусиазъм те продължават да надуват. Когато Пеевски отиде в НС, обземат ги терзания защо е там. За олигархията е събитие от космически мащаб, когато депутатът влиза или напуска сградата – каква обсесия само! Господата олигарси със съдебни проблеми като гореизброената дружина очевидно се страхуват от законодателните инициативи на Делян Пеевски и колегите му, щом така неистово го изкарват грешник, независимо дали е в пленарна зала или извън нея. Когато е в парламента, той открито разговаря с журналистите, без да ги дели на „правилни“ и „неправилни“. Отговаря дори на въпроси, които уж би трябвало да са провокативни, като дали би инвестирал в бизнеса на почетния председател на ДПС Ахмед Доган. В парламента обаче платените коментатори на олигархията не задават въпроси – те седят на фотьойла и каканижат опорните точки, които Иво Прокопиев им е спуснал по имейла или вайбър.", "date": "2019.06.21", "title": "Шах и мат с чаша сок"}
{"url": "https://www.monitor.bg:443/bg/a/view/postaviha-pameten-znak-vyrhu-lubimata-pejka-na-nevena-kokanova-v-sofija-168553", "text": "В знак на почит към великата актриса Невена Коканова от Столична община поставиха паметен знак на любимата й пейка в градинката пред храм „Свети Седмочисленици“. Това се случи в присъствието на кмета на София Йорданка Фандъкова и на много актьори, сред които Цветана Манева и Мария Статулова. „След репетиции в Сатиричния театър актрисата е обичала да си почива пред църквата, в която е била и кръстница на много деца. След реконструкцията на градината, на същото място е поставена нова пейка, която е отбелязана, за да може всеки да се докосне до спомена за великата актриса“, отбелязват от кмеството. Сред присъстващите бяха и дъщерята на Невена Коканова – Теодора Шарланджиева, както и журналистът Георги Тошев, автор на биографичната книга за актрисата „Години любови“.", "date": "2019.06.21", "title": "Поставиха паметен знак върху любимата пейка на Невена Коканова в София"}
{"url": "https://www.monitor.bg:443/bg/a/view/zmii-uhapaha-4-dushi-za-den-v-svilengrad-168542", "text": "Четирима ухапани от змии са потърсили помощ при спешните медици в Свиленград само за ден. Пострадалите са една жена и трима мъже. И четиримата са били нападнати от влечугите, докато работели на полето. Пострадалите настанили в интензивното отделение на местната болница, като им е поставена противоотрова. След два дни са изписани в добро състояние. „Досега сме изразходвали 5 противозмийски серума, а преди този брой ни стигаше за цяла година“, подчертаха от Бърза помощ в Свиленград. Херпетолози предупреждават, че сега змиите всъщност са най-отровни, понеже след зимната летаргия отровата им е с най-висока концентрация. В Хасково ухапаните от началото на годината досега са пет. Навсякъде в региона имат достатъчно количество серум против ухапване от опасните влечуги.        ", "date": "2019.06.21", "title": "Змии ухапаха 4 души за ден в Свиленград"}
{"url": "https://www.monitor.bg:443/bg/a/view/djankov-natiskal-kfn-za-sdelkata-s-evn-168544", "text": "Бившият вицепремиер и финансов министър Симеон Дянков е оказвал натиск на Комисията за финансов надзор да пусне по-бързо сделката за продажбата на държавния дял от „ЕВН България“. Това разкри в специализирания наказателен съд бившият директор на „Надзорна дейност“ в КФН Валентин Ганевски, който даде показания като свидетел. В съда стана ясно, че на тогавашния председател на КФН Стоян Мавродиев и дори е парадирал с името на министър-председателя Бойко Борисов, за да го притиска да пусне проспекта по сделката за покупката на 33% от държавния дял на „ЕВН България“, изготвен от близкия до разградския олигарх Иво Прокопиев финансов посредник „Булброкърс“. В проспекта на сделката за придобиването на държавния дял имало много съществен порок – не била обявена никаква цена. „Имаше височайшо обаждане от г-н Дянков. Това ми го каза Мавродиев, обясни, че са му се обадили „отгоре“, Дянков настоявал конспектът да се приеме“, разкри свидетелят. Той допълни, че самият Стоян Мавродиев му се оплакал с думите: „Дянков много опява на Борисов, че от КФН пречим на работата в държавата и му пречим да работи“. Проспектът по сделката е на 6-ти декември 2011 г. На 13-ти вече от Българската фондова борса обявяват провеждането на закрит аукцион. Свидетелят разказа още, че на КФН направило впечатление, че много се бърза по тази сделка за продажба на 33% държавен дял от едното от ЕРП-тата. Сделката приключила няколко дни преди Коледа през 2011 г. като първият аукцион започнал на 21 декември. „Не си спомням друг случай за такава сериозна сделка с голям финансов инвеститор около Коледа. Обикновено тогава е годишното приключване и сериозните инвеститори не правят сделки. които биха нарушили авторитета на КФН пред обществото“, обясни още свидетелят. Вместо да пуснат акциите накуп, както принципно се прави, пълномощникът на австрийската ЕВН Гералд Райтингер, който представлява компанията в борсовите сесии, е разделил предварително на 34 броя малки поръчки. По този начин попречил на други потенциални инвеститори да участват и да предложат дори по-висока цена от прокопиевата „Булброкърс“. По тази причина започва проверка от страна на КФН още през януари 2012 г., дни след финализирането на сделката. Проверката е свързана със съмнения за пазарни злоупотреби при покупката на 48 100 акции на ЕВН на закрит аукцион в Българската фондова борса от страна на финансовия посредник „Булброкърс“, който е свързан с разградския олигарх Иво Прокопиев. със съставянето на множество актове за редица административни нарушения. На „Булброкърс” и на пълномощника Райтингер са съставени актове за манипулация на финансовия пазар. Самият Стоян Мавродиев се очаква да свидетелства по делото следващия петък. На последното заседание миналия месец стана ясно, че през 2010 г. Иво Прокопиев е лобирал пред Националния съвет за тристранно сътрудничество да се продадат остатъчните дялове в ЕРП-тата с мотив, че държавата не е добър стопанин. Взето е решение 33%-те процента държавно участие да се продадат като част от пакета антикризисни мерки, лансиран по онова време от Симеон Дянков, известни като „постната пица“. Подсъдими по делото заедно с разградския олигарх Иво Прокопиев и Симеон Дянков са още бившият енергиен министър Трайчо Трайков и трима служители на Прокопиев в дружеството „Булброкърс“ – Петър Василев, Любомир Евстатиев и Радослав Рачев. Прокопиев отказа да коментира новото обвинение срещу него за пране на пари от препродажбата на Каолин. Бившият енергиен министър Трайчо Трайков пък се появи със счупена ръка и също предпочете да запази мълчание.", "date": "2019.06.21", "title": "Дянков натискал КФН за сделката с ЕВН "}
{"url": "https://www.monitor.bg:443/bg/a/view/angelkova-kyshta-za-gosti-v-sv-vlas-funkcionira-bez-razreshitelni-ot-2015-g-168548", "text": "Къща за гости „Арт“ в Свети Влас няма никакво основание да предлага туристическа услуга. Тя действа изцяло в нарушение на българското законодателство, защото удостоверението й за категоризация е изтекло през 2015 година.Това съобщиха от пресцентъра на миинстерството на туризма. \"Ще настояваме пред Комисията за защита на потребителите, в чиято компетентност е това, обектът да бъде запечатан веднага, е заявила министърът на туризма Николина Ангелкова след проверка на къщата за гости. Инспекцията се извършва след подаден сигнал от родител, че 25 деца са били настанени при изключително лоши условия. Веднага след получаване на сигнала експерти на Министерството на туризма, Комисията за защита на потребителите, РЗИ и местната администрация направиха съвместна проверка на място. Специалистите са установили, че обектът е имал удостоверение за къща за гости, 2 звезди, издадено от кмета на община Несебър от 21.06.2007 година, което е изтекло през 2015 г. \"Оттогава досега тя функционира без документи и разрешения\", каза министър Ангелкова. При проверката преди ден експертите са видели, че в хотела са настанени деца, за които собствениците обяснили, че са на познати, а не туристи. \"Стартираме процедура за издаване на акт за административно нарушение и глоба, която за юридическо лице е до 10 хил. лв. а за физическо лице – до 5 хил. лв\"., информира министър Ангелкова. Тя посочи още, че заради факта, че обектът е функционирал без разрешителни, е сигнализирана Националната агенция за приходите, за да се направи данъчна проверка и да се установят какви са постъпленията от тази незаконна, нерегистрирана дейност. Според Ангелкова хигиената е под всякакви критерии и норми, басейнът и водата са мръсни. Представители на РЗИ са съставили акт за нарушение заради липсата на здравословни и безопасни условия. Взети са проби и от водата в басейна, които ще бъдат изследвани, а резултатът от тях ще бъде ясен в следващите дни.", "date": "2019.06.21", "title": "Запечатват къща за гости в Свети Влас"}
{"url": "https://www.monitor.bg:443/bg/a/view/makron-shtjal-da-podkrepi-merkel-za-shef-na-ek-168541", "text": "Президентът на Франция Еманюел Макрон заяви, че е щял да подкрепи кандидатурата на канцлера на Германия Ангела Меркел за поста председател на Европейската комисия, ако тя се бе кандидатирала. Той каза това на брифинг след края на първия ден от срещата на върха на ЕС, в който лидерите не успяха да се договорят кой да замени Жан-Клод Юнкер на ръководния пост, предаде АФП. \"Нямам нищо против кандидатура от Германия. Казвал съм го и не се шегувам - ако канцлерката бе кандидат, щях да я подкрепя, защото смятам, че тя разполага с качествата и уменията да бъде много добър председател на комисията\", каза Макрон, цитиран от Ройтерс. \"Но тя не желае това и аз изпитвам дълбоко уважение към решението й\", добави той. Френският държавен глава води кампания за блокиране на кандидата на Меркел, Манфред Вебер, който е заместник-председател на баварската партия Християнсоциален съюз.  Меркел изрази безпокойство заради липсата на ясно мнозинство - както сред лидерите на ЕС, така и в Европейския парламент - за Вебер, предаде ДПА. \"Ясно е, че това ни изправя пред предизвикателства\", заяви тя след преговорите с европейските си колеги.  Меркел подчерта колко е важно да се постигне споразумение с евродепутатите за ръководните постове. \"При никакви обстоятелства не искаме криза с парламента\", каза тя.", "date": "2019.06.21", "title": "Макрон щял да подкрепи Меркел за шеф на ЕК"}
{"url": "https://www.monitor.bg:443/bg/a/view/ministyr-ananiev-933-sa-zarazenite-s-morbili-v-bylgarija-168540", "text": "933 са регистрираните случаи на морбили в България към 17 юни. Това съобщи здравният министър Кирил Ананиев по време на парламентарния контрол. Най-засегнати са бебетата - 140 случая, децата от 1 до 4 години - 287 случая и 5-9-годишните- 275 случая, посочи министър Ананиев. В Министерство на здравеопазването е създаден Национален координационен съвет за контрол на морбили, за анализ на обстановката, оценка на етапното изпълнение на мерките и предложения за предприемане на нови мерки, припомни той. За изпълнението на профилактичните имунизационни мерки са осигурени мобилни кабинети за обхващане на подлежащите лица в областите София-град и Благоевград, а в Софийска област е разкрит временен имунизационен кабинет. В страната са осигурени достатъчни количества ваксина срещу морбили за обхващане на подлежащите деца. Здравните медиатори по места оказват съдействие в издирването на неимунизираните, разясняване на нуждата от своевременно търсене на медицинска помощ при заболяване и повишаване на информираността на населението. През първите пет месеца на 2019 г. са издирени и ваксинирани срещу морбили, паротит и рубеола 68 559 деца във всички области на страната. Към настоящия момент заболяването е регистрирано в единадесет области. С най-висока заболяемост на 100 хил. население е Софийска област - 296 случая, област Кюстендил - 105 случая, Благоевград - 172 случая и София-град - 305 случая. Останалите засегнати области са Бургас, Велико Търново, Монтана, Пазарджик, Перник, Пловдив и Русе, където са регистрирани единични случаи или малки епидемични взривове, като в Бургас, Велико Търново, Пловдив, Русе и Перник от последния регистриран случай е изтекъл повече от един инкубационен период, без да се регистрира нов случай. Нямат вина нито НЗОК, нито \"Царица Йоанна\" - ИСУЛ по отношение на фаталния край на детето. Така коментира той смъртта на 6-годишната Мими, която издъхна от левкемия и не дочака лекарството си. По думите му, всичко, което е било възможно, е направено и от двете институции, но заболяването е било в напреднала фаза.", "date": "2019.06.21", "title": "Министър Ананиев: 933 са заразените с морбили в България "}
{"url": "https://www.monitor.bg:443/bg/a/view/zybolekari-izlizat-na-protest-sreshtu-nova-naredba-168545", "text": "Над 1000 стоматолози подписаха петиция срещу проект на наредба за добра медицинска практика, изготвен от Българския зъболекарски съюз и заплашват да излязат на протест. Това съобщиха от съсловната организация. Според новите правила денталните доктори без специалност няма да имат право да извършват редица процедури. \"Искаме да бъдат направени нови правила, тъй като тези подлежат на критика относно законосъобразността им. Трябва да се контролират практиките по определени правила и да са съобразени с европейските норми. Проблемът за българските пациенти е, че хората от малките населени места, където няма специализирани практики, ще трябва да пътуват стотици километри, за да намерят колега със специалност“, заявяват от съсловната организация. На конгрес в София ще се съберат стоматолози от цялата страна за финален вариант на наредбата.", "date": "2019.06.21", "title": "Зъболекари излизат на протест срещу нова наредба"}
{"url": "https://www.monitor.bg:443/bg/a/view/prof-ovcharov-da-napravim-obshti-marshruti-za-drakula-s-rumynija-168547", "text": "Мажем да направим общи туристически маршрути по археологическите паметници свързани с Влад Цепеш – Дракула.Това предложи проф.Николай Овчаров, като се основа на последните открития в останките от крепостта край Свищов, която вероятно е била резиденция на влашкия воевода. Археологът обаче бе категоричен, че преди да се пристъпи към подобна идея, трябва категорично да се популяризира историческата истина.", "date": "2019.06.21", "title": "Проф.Овчаров: Да направим общи маршрути за Дракула с Румъния"}
{"url": "https://www.monitor.bg:443/bg/a/view/mihaela-fileva-poteglja-na-nacionalno-turne-168546", "text": "Два месеца, след като се поклони за първи път на самостоятелен концерт в зала 1 на НДК, Михаела Филева обяви, че ще изнесе шоуто си и из други градове на страната. анонсира звездата в социалните мрежи. Турнето ще се проведе наесен, като първи шанса да чуят любимката си на живо ще имат феновете й в Пловдив. Изпълнителката на „Без етикети“ ще даде тон за песен в града под тепетата на 19 септември. Следват Благоевград (17 октомври), Велико Търново (23 октомври) и Варна (24 октомври). Билетите на цени между 15 и 25 лв. са вече в продажба в мрежата на Eventim.", "date": "2019.06.21", "title": "Михаела Филева потегля на национално турне"}
{"url": "https://www.monitor.bg:443/bg/a/view/bez-novi-alei-v-borisovata-gradina-168539", "text": "Без нови паркови оси при Обелиска и от стадион „Юнак“ към Розариума в Борисовата градина. Това е едно от предложенията на кмета на София Йорданка Фандъкова за промени в проекта на устройствения план на парка, изпратени до главния архитект Здравко Здравков. В становището на Фандъкова се препоръчва да не се възстановява сградата на Климатичното училище по архивни данни, каквото е предложението в проекта, а терена да бъде запазен като част от зелената система на Борисовата градина. Кметът изразя несъгласие и с това Конната база и „Спортна София“ да се местят. „Конната база от години е място, на което децата на София се запознават с конния спорт, а много деца със специални потребности идват тук със своите родители“, посочва Фаднъкова. Тя се обявава и против ново строителство на сгради за създаване на „Музей за зелена памет“ на мястото на автокъща „Капитолия“, която според нея трябва да бъде премахната от парка. Кметът е категорично против строителство и в имота на съществуващия преди години ресторант „Тенекиите“. „В специфичните правила и норми да се опишат ясно допустимите дейности за реконструкция и ремонт на съществуващите спортни съоръжения. Те трябва да бъдат запазени като обществена база за спорт, като не се допуска увеличаване на съществуващата застроена площ“, констатира Фандъкова. Тя предлага още да се преосмисли и идеята за подлез при Строителния техникум с мотива, че по този начин вместо да се облекчи движението на пешеходци, ще има точно обратния ефект. Кметът на София не подкрепя и предложението за изграждане на атракционна железница на част на участък от съществуващата жп линия. Тя предлага и да се прецени възможността за разширяване на обхвата на плана, като се присъедини и територията около река Аджибарица, граничеща с парка, която попада в плана на жилищния комплекс „Дианабад“. Фандъкова уточнява, че заданието на плана показва ясната политическа воля за запазване на парка и законовото спиране на всякакви инвестиционни намерения от страна на собственици на частни обекти, придобити в периода 1997 – 2005 г. „Замените и продажбите на държавни и общински имоти на територията на парка във времето на прехода са тежко наследство, с което трябва да се справим по законов ред, така че да гарантираме целостта на парка и да го освободим от несвойствени дейности. Считам за целесъобразно планът да се преработи съгласно приетите предложения, след което да се проведе процедура по ново обществено обсъждане“, посочва тя.", "date": "2019.06.21", "title": "Без нови алеи в Борисовата градина"}
{"url": "https://www.monitor.bg:443/bg/a/view/pavel-i-venci-venc-nosjat-duha-na-byrzi-i-jarostni-v-nov-klip-video-168537", "text": "Сякаш извадена от саундтрака на (и с кадри от) „Бързи и яростни“ - това представлява новото парче на Павел и Венци Венц - „Само да поискаш“. Клипът към песента направи премиерата си в четвъртък вечерта, а към момента генерира близо 70 хиляди гледания в официалния YouTube канал на Virginia Records и стои под номер 10 в категорията „набиращи популярност“. „Само да поискаш“ носи усещането за лукс, секс и (не)забравимо лято, като има потенциала да се нареди сред хитовете на сезона. По традиция, автори на песента са двамата изпълнители, а самата тя ще бъде включена във втория им албум. Режисьор на видеото е Димо Кралев, който отвежда музикантите и целият екип в Меката на лукса Дубай. Спиращи дъха нощни кадри, камили и автомобили, достойни за следващото включване на Вин Дизел на големия екран са само част от любопитните детайли, които феновете ще забележат в музикалния минифилм. По време на престоя си в перлата на Арабския свят Павел и Венци сформират спонтанно и агитка от фенове, която впоследствие се решава да застане пред камера с тях в пустинята. Сред локациите на „Само да поискаш“ е вила на брега на Palm Jumeirah – най-големият изкуствен остров в света. Достъп до златистите плажове там имат само собствениците на имоти, сред които са холивудските знаменитости Анджелина Джоли и Брад Пит, Ким Кардашиян, Робърт Де Ниро и световният шампион по голф Тайгър Уудс.", "date": "2019.06.21", "title": "Павел и Венци Венц стават „Бързи и яростни“ в нов клип (ВИДЕО)"}
{"url": "https://www.monitor.bg:443/bg/a/view/kursove-po-bojno-izkustvo-i-kaligrafija-v-dnite-na-kitajskata-kultura-168532", "text": "Курсове по китайско бойно изкуство „Бадзицюен” и въвеждащ курс по китайско изобразително изкуство и калиграфия ще бъдат организирани по време на Дните на китайската култура в периода от 23 юни до 2 юли. Курсовете ще се проведат в сградата на Китайския културен център в София, бул. „Г.С.Раковски” 77 и ще бъдат водени от китайски лектори. Това е част от многообразната програма в дните, посветени на китайската култура и туризъм, които ще продължат от 24 юни до 6 юли. В продължение на две седмици столичани и гостите им ще могат да се запознаят с традиционното и съвременно китайско изкуство и култура и по-специално с част от забележителностите на провинция Джъдзян. На 24 юни /понеделник/, от 16.00 ч. в сградата на Китайския културен център ще бъде открита изложба под мотото „Красотата на Изтока”. Тя разкрива хилядолетната история и необятната дълбочина на китайската култура, като представя експонати от културата Лянджу от зората на цивилизацията; китайската цитра цин, изобразителното изкуство и калиграфията, реплики на културни реликви, произведения от коприна, порцелан и керамика, които отразяват изтънчения живот на юг от р. Яндзъ. От 19.00 ч. в театрална зала Азарян /НДК/ ще бъде представен спектакъл на най-известния танцов състав за съвременни танци от Театъра за песни и танци на провинция Джъдзян под надслов “Живот с душата на танца”. Провинция Джъдзян е разположена по дължината на югоизточното крайбрежие на Китай. Известна е като „Земята на рибата и ориза”, има население от 57,37 милиона души. Като важен икономически район на Китай Джъдзян произвежда чай, коприна, цитруси, бамбук, рибни и морски продукти.", "date": "2019.06.21", "title": "Курсове по бойно изкуство и калиграфия в Дните на китайската култура "}
{"url": "https://www.monitor.bg:443/bg/a/view/mosv-gotovo-da-finansira-prechistvatelni-stancii-ot-sinemorec-do-durankulak-168526", "text": "Проблемът с пречиствателните станции беше за населените места, които извън туристическия сезон са под 2 000 души и за които нямаше линия, по която да бъдат финансирани. Това съобщи в Каварна министърът на МОСВ Нено Димов. „От 1 януари тази година ние имаме нови правила на Предприятието за управление на дейностите по опазване на околната среда /ПУДООС/, според които такива населени места с под 2 000 жители, които са в границата на 2-километровата зона, могат да кандидатстват за пречиствателни станции и канализация пред ПУДООС и да бъдат финансирани. През зимата те са под 2 000 души, но по време на сезона стават много повече. Очаквам през тази и през следващите години кметовете да проявят активност и там, където няма пречиствателни станции, започвайки от Синеморец и стигайки до Дуранкулак, кметовете да кандидатстват и да получат финансиране“, поясни министърът. До момента няма заявен интерес. Според министър Димов, това е нормално, тъй като сега е летен сезон, а и попълването на един такъв проект не е лесна работа. В курорта Златни пясъци тече разширение на пречиствателната станция. В пречиствателната станция Приморско – Китен също се изгражда последното стъпало. В момента, заради сезона, строителните работи са прекратени и ще продължат след края на сезона, каза още министър Нено Димов.  ", "date": "2019.06.21", "title": "МОСВ готово да финансира пречиствателни станции от Синеморец до Дуранкулак"}
{"url": "https://www.monitor.bg:443/bg/a/view/otkazvat-da-dadat-zapis-na-katastrofata-pri-kojato-zagina-mlad-muzikant-168535", "text": "От общинското предприятие „Организация и контрол по транспорта” в Пловдив отказаха да предоставят на близките на жертва на катастрофа запис от случилата се трагедия от 16 юни т.г. вечерта. Тогава на оживено кръстовище в центъра на Пловдив бе прегазен младия музикант от групата „Нещо цветно”  Велко Илиев. Мотивът на общинското предприятие е, че записът е вече предаден на разследващите и нямали право да предоставят информация по случая. Това идва в отговор на апела на приятели на загиналия барабанист, които призоваха в социалните мрежи свидетели на убийството на Велко да се свържат с тях незабавно. Причината, според тях, е разминаване между полицейското съобщение за пътно-транспортното произшествие и становище на прокуратурата. Според официалното съобщение на полицията в Пловдив от деня след инцидента Велко е пресичал на зелен за пешеходците светофар, когато колата го е връхлетяла. Катастрофата станала около 23,30 часа на кръстовището на булевардите „Руски” и „Шести септември” в Пловдив. Леката кола преминала на червен забранителен сигнал и помела младия мъж, съобщиха от полицията. От окръжната прокуратура в Пловдив изрично уточниха, че трябва да се изчака циклограмата на светофарната уредба, за да стане ясно дали пешеходецът е пресичал на зелено, или автомобилът. 52-годишният шофьор на леката кола „Ситроен Пикасо” е бил арестуван за 24 часа от полицията, след което е бил пуснат на свобода с парична гаранция от 2 000 лева. Приятелят на загиналия Велко – Павел Моравенов, призова във Фейсбук, всички свидетели и минувачи на катастрофата от неделната вечер, да му се обадят, ако имат и дори минимална информация по случая.  ", "date": "2019.06.21", "title": "Отказват да дадат запис на катастрофата, при която загина млад музикант"}
{"url": "https://www.monitor.bg:443/bg/a/view/gledat-delo-za-otnemane-na-imushtestvo-na-osyden-ot-bandata-na-kilyrite-168534", "text": "Във великотърновския окръжен съд започна делото за отнемане на имуществото на бившия местен бизнесмен Георги Вълев. Обявеното за придобито по престъпен начин имущество е на стойност 3,6 млн. лв. и включва недвижими имоти: жилищни сгради и търговски обекти и площи в Царево, Слънчев бряг, Велико Търново, Арбанаси и Еленския Балкан, както и дружествени дялове и пари. Този път подсъдимият не бе доведен лично в съда. Той късно подал молба с искане да присъства на делото и поради това му е отказано конвоиране от затвора в Плевен до съда във Велико Търново. Според адвоката му, Вълев има законни доходи, с които е придобил цялото си имущество. Освен това определените от Комисията Антикорупция стоности на имотите му били определени произволно според думите на защитника на бизнесмена. Според представителите на въпросната комисия, които се явиха в съда, „имуществото и неговата равностойност, чието отнемане се иска, са съобразени с установената преди това престъпна дейност на Вълев, като процесуална предпоставка по съответния иск.” Това е трети опит на държавата да отнеме имущество на Георги Вълев. През април м.г. окръжният съд във Велико Търново се произнесе, че производството по делото трябва да бъде прекратено, тъй като е изтекъл срокът на проверката и КПКОНПИ е изгубила правно основание да води дело срещу Вълев. Магистратите тогава се мотивираха, че искът за отнемане е внесен зели седем години след направената проверка. Колегите им от апелативния съд обаче, възобновиха производството. Самият Вълев е осъден на доживотен затвор за подбудител и поръчител на две убийства.", "date": "2019.06.21", "title": "Гледат дело за отнемане на имущество  на осъден от бандата на „Килърите”"}
{"url": "https://www.monitor.bg:443/bg/a/view/haknaha-profila-na-preslava-v-instagram-168531", "text": "Поп-фолк певицата Преслава се оказа поредната жертва на хакери. За това се оплака самата тя в профила си във Фейсбук. Изпълнителката на „Обратно в играта“ съобщи на последователите си, че се е сдобила с нов акаунт в Инстаграм, защото старият й се е оказал „в ръцете“ на недоброжелатели. призна Преслава, която е добавила информацията за хакването и към описанието на новия й профил. До това се стигна броени дни, след като непозната в публичното пространство жена обяви, че продава снимки на певицата „във връзка с новия нос“. Самата звезда към момента не е давала официален коментар за хирургическата интервенция. Не пропусна обаче да отговори на феновете, които не одобриха промяната във визията й. „Специална снимка за агитката \"коментатори\". Нека и днес осмисля живота ви”, написа тя наскоро.", "date": "2019.06.21", "title": "Хакнаха профила на Преслава в Инстаграм"}
{"url": "https://www.monitor.bg:443/bg/a/view/verijna-katastrofa-na-am-trakija-dvama-zaginali-168538", "text": "Временно е ограничено движението по АМ \"Тракия\" в посока Бургас при пътен възел \"Българово\" заради катастрофа, съобщиха от МВР. Сигналът за тежкия пътен инцидент е получен около 10.40 часа. По първоначални данни в района е възникнала верижната катастрофа между 4-5 коли, има пострадали. По информация на БНР два души са загинали при инцидента.  На място са пътни патрули и екипи на спешна помощ. Предстои оглед и изясняване на причините довели до инцидента. Временно движението се осъществява само по скоростната лента, създава се организация за обходен маршрут през Карнобат по главния път.", "date": "2019.06.21", "title": "Верижна катастрофа на АМ \"Тракия\", двама загинали"}
{"url": "https://www.monitor.bg:443/bg/a/view/hari-potyr-omagiosva-s-mobilna-igra-vdyhnovena-ot-pokemon-go-168529", "text": "Момчето, което оцеля – Хари Потър, се сдоби с нова мобилна игра, която се очертава да доведе до следващата голяма еуфория, след като преди три години малки и големи се състезаваха за хващането на покемони в Pokemon Go. Приложението носи името Harry Potter: Wizards Unite, а създателите й от Niantic са същите, налели основите и на играта за джобните чудовища. Геймплеят е подобен като на предшественика. Фенове на поредицата за вълшебника обикалят из улиците в опит да уловят в реално време и място т.нар. Foundables. Това са спомени, хора и предмети, които са разместени из пространството или заличени, след като светът е белязан от мълниеносното проклятие, носещо името Calamity. Сред феновете, които вече имаха шанса да се сдобият и да проследят играта, тя е подобрена версия на Pokemon Go. Намирането на тези Foundables не е толкова рисковано, доколкото дори и да стоиш на едно място докато приложението е отворено, след няколко минути ценният спомен ще се появи наоколо. Предполага се, че до това улеснение се стига, след като играчи дори катастрофираха, за да стигнат до бленуваните от тях покемони в Pokemon Go. Въпреки това, отбелязват ентусиастите на тема Harry Potter: Wizards Unite, намирането на Foundables не е толкова лесно, че да предизвика отегчение и скука. Бета версия на играта, разработена за Android, бе пусната в Нова Зеландия още през април, а месец по-късно се завъртя и в Австралия. От днес Harry Potter: Wizards Unite е налична във Великобритания и САЩ.", "date": "2019.06.21", "title": "Хари Потър омагьосва с мобилна игра, вдъхновена от Pokemon Go"}
{"url": "https://www.monitor.bg:443/bg/a/view/ucheni-izgubiha-17-000-portmoneta-168530", "text": "Честността често е изследвана от психолози и икономисти, но рядко в реалния живот и никога в 40 странни по света, където екип от учени тества хиляди хора, на които е предаден \"изгубен\" портфейл, съобщи АФП, позовавайки се на публикация в сп. \"Сайънс\". Резултатите от експеримента на стойност 600 000 долара показват, че хората са по-склонни да върнат изгубен портфейл, ако в него има пари. Колкото по-голяма е сумата, толкова по-съзнателно подхождат индивидите. До това изненадващо заключение са стигнали специалисти от университетите на Цюрих, Швейцария, и на Мичиган и Юта, САЩ, които за целите на проучването са \"изгубили\" над 17 000 портфейла в 355 града в 40 страни. Проследявайки колко често хората се свързват с предполагаемия собственик на изгубената вещ, изследователите са установили следното: ако портфейлът съдържа пари - еквивалент на 13 долара в местна валута, средно 51 процента от индивидите го връщат срещу 40 процента за портфейл без пари. Тази тенденция е наблюдавана в почти всяка страна, въпреки че действителните цифри варират. Ефектът на включените пари е отчетен в 38 от 40-те страни с изключение на Мексико и Перу. Честотата на връщане на изгубения портфейл варира. В Швейцария - процентът достига 74 на сто за портфейл без пари и 79 на сто за портфейл с пари, докато цифрите за Китай са съответно 7 на сто и 22 на сто, а за САЩ - 39 на сто и 57 на сто. В дъното освен Китай са Мароко, Перу и Казахстан. След първенеца по честност Швейцария се нареждат скандинавските страни.", "date": "2019.06.21", "title": "Учени изгубиха 17 000 портмонета"}
{"url": "https://www.monitor.bg:443/bg/a/view/toto-pechalbi-tiraj-49-168536", "text": " Числа - (9, 11, 15, 16, 25, 26); 6 - няма, 5 - 11 по 2386,30 лв., 4 - по 53,60 лв., 3 - по 4,10 лв.; ДЖАКПОТ: 2 286 818,36 лв.  Числа - (13, 17, 21, 25, 35, 37); 6 - няма, 5 - 7 по 1198,70 лв., 4 - по 35,70 лв., 3 - по 3,10 лв.; ДЖАКПОТ: 314 384,35 лв.  Числа - (16, 21, 23, 35, 46); Зодия 10 - Козирог; 5+1 - няма, 5 - няма, 4+1 - няма, 4 - няма, 3+1 - 13 по 100,00 лв.; 3 - 176 по 10,00 лв., 2+1 - по 5,00 лв., 1+1 - по 1,50 лв., 2 - по 0,80 лв., 0+1 - по 1,00 лв.; ДЖАКПОТ: 3 000 000,00 лв.  Позиции - (2, 3, 9); Цифри – (6, 4, 1); 3 - 1 от 22 920,70 лв., 2 - 651 по 35,20 лв.; ДЖАКПОТ: 0,00 лв.  I теглене - (3, 13, 15, 33, 34); 5 - 2 по 9663,30 лв., 4 - по 121,20 лв., 3 - по 5,60 лв.; I теглене - (2, 3, 6, 13, 32); 5 - 1 от 19 326,70 лв., 4 - по 151,70 лв., 3 - по 6,00 лв.  Година 74, месец 07, дата 19, ден 5; I група - 1 от 25 484,50 лв., II - 2 по 209,60 лв., III - няма, IV - 2 по 104,80 лв., V - 11 по 19,10 лв., VI - 7 по 24,00 лв., VII - 15 по 15,00 лв., VIII - 31 по 5,40 лв., IX - 36 по 7,00 лв., X - по 4,20 лв., XI - по 1,50 лв., XII - по 2,20 лв., XIII - по 1,80 лв., XIV - по 1,30 лв., XV - по 1,10 лв., ДЖАКПОТ: 0,00 лв.        \"6 от 49\"            098936711             Кюстендил", "date": "2019.06.21", "title": "Тото печалби - тираж №49"}
{"url": "https://www.monitor.bg:443/bg/a/view/bylgarija-e-vodeshta-po-aborti-v-evropa-168533", "text": "5 800 аборта са направени само за първите три месеца на годината в България. Тази цифра ни поставя сред водещите държави в Европа в тоав отношение. Това показват данни на Националния център по обществено здраве и анализи. От тях над 3 600 бременности са прекъснати по желание. Статистиката сочи още, че София и Пловдив са водещите градове, в които се извършват най-много премахвания на плода. Само от януари до края на март в столицата са извършени 935 аборта, в Пловдив – 571, а в Бургас – 410. Стара Загора се нарежда на четвърто място с 386 аборта, а Пазарджик с 363. В Русе, Силистра, Сливен, Плевен, Хасково и Търговище случаите на прекъснати бременности са около 200 за всеки град. 39 от тях са извършени от момичета под 15-годишна възраст, като в 22 от случаите абортът е спонтанен, а в 17 по медицинско предписание, което означава, че застрашава живота на майката, или плодът е с високи рискове от увреждания. Най-много аборти правят жените над 30-годишна възраст – близо 2 850. На второ място са тези от 20 до 29-годишна възраст, като за първото тримесечие на годината те са 2 408. И сред тийнейджърките абортът не е табу, като в Стара Загора са извършени най-много аборти на 15-19 годишни момичета – 55. По този показател – аборти сред тийнейджъри, Стара Загора е на първо място в статистиката, после се нареждат отново Пловдив (49 аборта), след това Столична община (47), и Сливен (35). Статистиката на Националния център по обществено здраве и анализи отчита само медицинските аборти, направени по желание, спонтанните, и тези, извършени по медицински показатели, но в държавата няма официална статистика за това колко са незаконните. Ако официалните цифри се запазят със същия темп до края на 2019 г, то за една година България ще е загубила над 23 000 бъдещи българчета. За сравнение, през 2016 г. официалният брой на прекъснати бременности е 26 446, при 56 000 регистрирани живородени деца. Според официалната статистика, от 1954 г. насам, когато абортът е легализиран, са извършени над 6,5 милиона аборта. Общо в света през 2018 г. са извършени близо 42 милиона прекъсвания на бременности.", "date": "2019.06.21", "title": " България е водеща по аборти в Европа "}
{"url": "https://www.monitor.bg:443/bg/a/view/kmet-dari-kryv-posledvaha-go-oshte-50-168523", "text": "50 доброволци от Стара Загора се включиха ефективно в от организираната от сдружение „Самаряни“ и екипът на „Моята е-община“ акция под наслов „Кръводари. Шанс дари. Животът е над всичко“, специалисти от районния център по трансфузионна хематология разположиха апаратурата си в импровизиран кабинет в зала „Фойе“ на общинската администрация. Сред първите пожелали да дарят кръв беше кметът Живко Тодоров, който сподели че приема стореното като свой граждански дълг. От Кръвния център, благодариха на старозагорци за отзивчивостта, с която се включват в акциите за набиране на кръв. По техни данни, РЦТХ – Стара Загора покрива европейските изисквания. Според експертите кръводаряването, когато е възможно и няма медицински причини да не се случва, е полезно за организма. Минималният период между две манипулации е 60 дни. По последни данни около 22 000 души: мъже и жени на различна възраст са регистрирани като доброволни кръводарители на територията на 4 области: Стара Загора, Сливен, Бургас и Ямбол .Всеки един от тях поне по веднъж е дарил по една банка от около 500 милилитра животоспасяваща течност. По този начин са били осигурени близо 11 000 л кръв, количеството е почти константно на предходните 3-4 години, по думите на д-р Петя Матеева ,директор на старозагорския районен център по транфузионна хематология. Сред  дългогодишните дарители е 43-годишната приемна майка Марина Димитрова, която за две десетилетия е предоставяла безвъзмездно кръв близо 50 пъти. От няколко години в социалните мрежи съществува специализирана група за подпомагане на изпаднали в беда и техни близки, сред администраторите е и 39-годишната специалистка по лингвистика и майка на 3 момичета Милка Колдамова, която има зад гърба си 15 участия в акции за 5 години. По минимум 100 лв искат за една банка кръв „мургави кръводарители“, чакащи „клиенти“ на метри от центъра, в зависимост от спешността, търсеното количество и рядкостта на групата цената може да се качи до пет пъти, разказват сблъскали се с проблема старозагорци.", "date": "2019.06.21", "title": "Кмет дари кръв, последваха го още 50"}
{"url": "https://www.monitor.bg:443/bg/a/view/syoryjenie-predotvratjava-navodnenijata-po-vyzlov-bulevard-v-plovdiv-168527", "text": "Ново ВиК съоръжение да сложи край на наводненията по бул. „Марица – юг” в Пловдив иска кметът на район „Централен” Георги Стаменов. Той стартира проучвателна процедура за поставянето на компенсаторната инсталация, която да бъде монтирана под мостовете на Герджика, Университета по хранителни технологии и Железния мост над река Марица. Това е зоната, която при всеки по-обилен дъжд се наводнява и трябва да бъде отводнявана от Пожарната. Нивото на приемната шахта на инсталацията ще е с 5 см по-високо от това на уличната канализация. Така дъждоприемните шахти ще поемат първите количества дъжд, които измиват автомобилните масла и праха от улиците и отиват в пречиствателната станция. При по-продължителен порой обаче, ако шахтите не успяват да се справят с количествата насъбрала се вода, тя ще се оттича в новото съоръжение, което ще се излива директно в река Марица. Инсталацията ще е с възвратни клапи, които ще елиминират риска от връщането на вода от реката обратно на булеварда. За целта Стаменов е провел срещи с директора на РИОСВ-Пловдив Стефан Шилев и с Цветелина Кънева, директор на Басейнова дирекция „Източнобеломорски район“ – Пловдив. След като идеята му получила зелена светлина от експертите, от двете ведомства са набелязали и параметрите, на които трябва да отговаря подобно съоръжение. В момента от администрацията на район „Централен“ подготвят документите за инвестиционното намерение, които ще бъдат съгласувани с РИОСВ и Басейнова дирекция. До есента се очаква проектът да е готов, а изпълнението му ще отнеме2 месеца, съобщи кметът на района.  ", "date": "2019.06.21", "title": "Съоръжение предотвратява наводненията по възлов булевард в Пловдив"}
{"url": "https://www.monitor.bg:443/bg/a/view/roker-i-mlada-shofiorka-zaginaha-v-kazanlyk-i-sliven-168522", "text": "35-годишен запален моторджия и 19-годишно момиче загинаха при две катастрофи, станали късно вечерта на 20 юни по улиците на Казанлък и Сливен. Първият инцидент е станал около 20,00 часа на улица „Козлодуй“ в Града на розите , където в задната броня на каран от 20-годишен местен жител се врязал мотоциклет „Хонда“, управляван от 35-годишния Живко М. В резултат на удара мотоциклетистът паднал на пътното платно и получил тежки наранявания по главата. Откаран е във ФСМП - Казанлък, където починал от получените травми. Водачът на лекия автомобил е тестван за употреба на алкохол с техническо средство, като пробата е отрицателна. Инцидентът в Сливен е станал почти по  същото време на булевард „Панайот Хитов“, където лек автомобил „Ауди А4“, управляван от наскоро навършила 19 години водачка изскочил от пътното платно и буквално се разцепил в стълб от тралейбусната мрежа. Младото момиче е починало в болницата въпреки опитите на лекарите да го спасят.Според очевидци катастрофата е станало при гонка между няколко мощни автомобила. Образувани са досъдебни производства.  ", "date": "2019.06.21", "title": "Рокер и млада шофьорка загинаха в Казанлък и Сливен"}
{"url": "https://www.monitor.bg:443/bg/a/view/ofis-lampi-za-bezjichen-transfer-na-danni-168511", "text": "Употребата на радиовълни за безжично прехвърляне на данни, към и от личните и служебни мобилни устройства и компютри е позната на всички, но съществува и друг начин. Компанията Signify, до скоро позната като Philips Lighting, представи нова линия осветление, наречена Trulifi, който използва светлинни вълни за безжично изпращане и получаване на данни в офиса. Signify казва, че оптичният приемо-предавател на системата Trulifi се предлага вече вграден в нови осветителни тела или може да бъде допълнително монтирано във вече съществуващи осветителни тела на Philips. Технологията е способна да предложи за офиса или заседателната зала, безжична връзка до 150 Mbps, както за качване, така и за сваляне, което е по-бързо от системите използващи радиосигнали, като Wi-Fi, безжични мобилни мрежи или Bluetooth. Системата използва енергийно ефективно LED осветление и оптична технология за безжично приемане и предаване, 128-битово AES криптиране. Компанията също казва, че системата работи независимо дали светлините са включени, намалени или изключени. Все още не е наличен потребителски или бизнес хардуер, който да поддържа Li-Fi технология, поради което потребители ще трябва да включат, в лаптопа или настолния компютър, USB ключ за достъп, за да използват системата Trulifi.", "date": "2019.06.21", "title": "Офис лампи за безжичен трансфер на данни "}
{"url": "https://www.monitor.bg:443/bg/a/view/vladika-se-ojali-sybirali-pari-ot-negovo-ime-168521", "text": "Неизвестни лица звънят на селските кметове и от името на митрополията настояват за парични дарения, уж предназначени за ремонт и реставрация на храмовете, ожали се старозагорският митрополит Киприан в нарочно писмо до медиите. Последният такъв случай бил от последните няколко дни, за него съобщил кметът на радневското Даскал Атанасово Тихомир Тасев Каращият втория си мандат селски  управник разказа, че на няколко пъти през седмицата му звънил непознат, който се представил като владиката и настоял за съдействие от негова страна да намери подходящ мирянин, който да обикаля по къщите и да събира пари. Те щели да бъдат изпращани уж по сметката на Светия Синод за специалния фонд за ремонт на храмовете, владиката изпълнявал молба на отец Яне от София. Кметът останал доста учуден от разговора, тъй като не се познавал лично с митрополита, но обещал да потърси подходящ жител за мисията. След няколко телефонни позвънявания той научил от колеги в съседните села Любеново, Полски градец и Знаменосец, че също са били обект на подобни „ухажвания“ и направо звъннал в полицията и владишкия дом.Това не е първи случай за опит да бъдат измамени миряни от името на митрополит Киприан, разказват запознати и припомнят, че неотдавна хакери успяха да блокират профила му в социалната мрежа Фейсбук и той публично заяви, че няма да ползва тази модерна комуникация с паството си. В писмото до медиите старозагорския владика, който е и официален говорител на Светия Синод заявява, че : „от Старозагорска митрополия, никога не бихме си позволили да искаме финансова помощ, без решение на Старозагорския епархийски съвет, по общоприетия начин.“", "date": "2019.06.21", "title": "Владика се ожали, събирали пари от негово име"}
{"url": "https://www.monitor.bg:443/bg/a/view/otroviha-kuche-na-detska-ploshtadka-168520", "text": "Неизвестни са отровили куче  на детска площадка в жк „Устрем“ в Пазарджик, споделиха очевидци. Според живеещи в съседни блокове въпреки че било бездомно, четириногото било кротко и никого не закачало. Стояло като верен страж край децата, играещи на площадката и малчуганите станали негови приятели, като всеки ден му носели храна от къщи. Вчера сутринта обаче, когато хлапетата дошли на катерушките, те видели трупа на бездиханното животинче. Бабите им повикали по телефона екипи на звеното“ Зоополиция“. Възрастните са силно притеснени, че неизвестните злосторници са хвърлили отрова на място, където се събират и играят деца. Само преди седмица някой бе хвърлил отрова край сградата на основно училище“ Х.Ботев“ в града и от нея масово бяха измрели котки в района.", "date": "2019.06.21", "title": "Отровиха куче на детска площадка"}
{"url": "https://www.monitor.bg:443/bg/a/view/tabloid-razvede-ashtyn-kychyr-i-mila-kunis-168519", "text": "Актьорите Аштън Къчър и Мила Кунис иронично опровергаха новината за своя предстоящ развод. Двойката публикува съвместно видео в акаунта на Къчър в Инстаграм, след като американският таблоид In Touch Weekly пусна тяхна снимка на корицата си и съобщи за раздялата им, като цитира на нея и текст от несъществуващо откровение на Мила: „Чувствах, че се задушавам“. На клипчето Кунис и Аштън са в колата си и Къчър се шегува, че явно е бил прекалено обсебващ. „Между другото, взела съм си и децата, защото мрачната ти тайна е разобличена“, казва Мила. Съпругът й удивено я пита каква е тази тайна, а тя му отговаря, че не е в курса, докато на телефона си показва скрийншот от статията в таблоида. „Сигурно трябва да е наистина много страшна тази тайна“, саркастично репликира актьорът. „Подозирам, че всичко между нас е свършило. Може би следващата седмица жена ми ще роди близнаци. За трети път. Но кой ли брои...“, с чувство за хумор коментира звездата от „Двама мъже и половина“. Аштън Къчър и Мила Кунис се ожениха през 2015 г. Зе него това е втори брак, след като през 2013 г. се разведе с кинозвездата Деми Мур. През септември 2014 г. Мила и Аштън станаха родители на момиченце Изабел, а през декември 2016 г. на бял свят се появи и синът им Димитрий (Мила е от укарински произход). Двамата ревниво се опитват да пазят личния си живот далеч от светлината на прожекторите, най-вече заради децата си. „Имам най-страхотния съпруг на света. Кълна се, голяма късметлийка съм. Намерих мъж, който притежава огромно търпение и е невероятна подкрепа за нашето семейство“, казва все пак актрисата в неотдавнашно интервю.", "date": "2019.06.21", "title": "Таблоид разведе Аштън Къчър и Мила Кунис"}
{"url": "https://www.monitor.bg:443/bg/a/view/dostaviha-novi-linejki-v-8-grada-168528", "text": "Десет нови линейки бяха разпределени в 8 града. Доставката им е по проект „Подкрепа за развитие на системата за спешна медицинска помощ”, съобщиха от Министерството на здравеопазването. По две коли са получиби центровете за спешна медицинска помощ в Бургас и Велико Търново, и по една в Кърджали, Хасково, Стара Загора, Кюстендил, Видин и Габрово. Други 22, които бяха получени по-рано вече са разпределени в спешните центрове в София, Пловдив, Варна, Плевен, Силистра и Хасково. Така новите линейки в системата на спешната помощ станаха 32 на брой. До края на юни 2019 г. ще бъдат предоставени и приети още 10 броя. Изпълнението на европейския проект е по график , доставят периодично, без забавяне и проблеми от страна на изпълнителя. До края на 2019 г. общият брой на доставените нови линейки по договор трябва да достигне 90, увериха от МЗ. Създадена е организация ежемесечно, веднага след доставката на новите линейки, в тях да се инсталират GPS устройства и паник бутони. В 20 от новите линейки има инсталирани устройства и паник бутони, в другите 12 са предприети действия за монтаж, който ще приключи до края на м. юни тази година, допълниха от там. В ЦСМП Варна са доставени три нови линейки, като всяка от тях има монтирани GPS устройства и паник бутони. Допълнително, всяка от новите линейки разполага с необходимото за целта ново оборудване, което включва кислородна инсталация, дефибрилатор с ЕКГ, инфузионна помпа, респиратор-апарат за механична вентилация и аспиратор – стационарен и мобилен. Към момента системата за спешна медицинска помощ разполага с 693 линейки, които са купени след 2007 година.", "date": "2019.06.21", "title": "Доставиха нови линейки в 8 града "}
{"url": "https://www.monitor.bg:443/bg/a/view/globiha-3-antivaksyri-zapochvat-nova-kampanija-v-romskite-mahali-168525", "text": "  Три наказателни постановления за отказ от поставяне на ваксини са издадени от началото на годината на територията на РЗИ-Стара Загора, до глобите се и стигнало след дълги и безрезултатни разговори с антиваксърски настроените майки на малки деца. Само в един случаите след беседите е настъпила положителна промяна, коментира д-р Таня  Перчемлиева , шеф на дирекция „Надзор на заразните болести. Тя припомня, че през 2018 година гроби са отнесли общо 10 родители, сред тях нямало представители на ромския етнос. Нова акция за издирване на неваксинирани деца започва на територията на няколко от най-големите ромски махали, като ще се започне от старозагорската „Лозенец“, като целта е да бъдат обхванати децата, завърнали се през лятната ваканция с родителите си от чужбина и за пресичане на възможността от епидемия от морбили. Досегашните проверки са показали, че между 4 и 5 на сто от хлапетата в тези квартали и гета не са ваксинирани, а наблюденията от епидемичния взрив през 2009-2010-а на територията на Старозагорска област показали, че в 90 на сто от заболелите тогава са били от  ромски произход, като вирусът е тръгнал основно от квартал „Шести“ в Нова Загора. Към момента няма данни за заболяване от морбили в Старозагорско, Сливенско и Хасковско, но вече има тревожи симптоми от съседните Пловдивска и Бургаска области, съобщи директорът на РЗИ-Стара Загора д-р Златина Нанева.Тя отправи апел към родителите на малки деца и бременни да предприемат необходимите мерки за ваксиниране и да ограничат до максимум пътуванията си в съседните райони. От РЗИ призоваха кметовете на общини и села с компактно ромско население за съдействие на лекарите при издирване на неимунизираните. От РЗИ – Стара Загора припомнят, че по последните данни в съседните Северна Македония, Сърбия и Румъния вече са регистрирани съответно 1081, 5709 и 1027 случая на заболели от морбили, имало и завършили с летален изход.  ", "date": "2019.06.21", "title": "Глобиха 3 антиваксъри, започват нова кампания в ромските махали"}
{"url": "https://www.monitor.bg:443/bg/a/view/mule-se-razmina-s-kilijata-hvanali-go-da-pere-pari-ot-tajvan-168524", "text": "С 9-месечна условна присъда се размина задържан в края на 2016-година по обвинение в пране на пари казанлъчанин. Задържането на 22-годишния тогава Ерол А. е станало след сигнал от три банки в Италия, Тайван и Гърция, че от сметки на техни клиенти се извършват неоторизирани преводи към сметка на българска територия. В хода на образуваното досъдебно производство станало ясно, че на три транша във времето от 31 август до 21 октомври по сметката на казанлъчанина са постъпили общо 33 968,34 лв, като сумите са били в различни валути: евро и паунди. При разпитите и в съдебна зала обвиняемият разказал, че получил 1 000 лв от случаен познат да  разкрие банкова сметка, по която да пристигат преводи. Парите трябвало да бъдат теглени от него и предавани на помолилия го за «услугата».  Снизходителната присъда е постановена в резултат на направени пълни самопризнания и заради това, че реално до изтегляне на суми не се е стигнало заради бързото блокиране на сметката. До изясняване произхода на средствата не се е стигнало, предполага се, че става въпрос за незаконни банкови машинации или прехвърляне на суми от банкомати.", "date": "2019.06.21", "title": "Муле се размина с килията, хванали го да пере пари от Тайван"}
{"url": "https://www.monitor.bg:443/bg/a/view/kejt-midyltyn-chakala-chetvyrto-168518", "text": "Съпругата на британския принц Уилям Кейт Мидълтън вероятно е бременна с четвърто дете, пише британският в. „Експрес“. Подозренията на поредната бременност на херцогинята на Кеймбридж се появили, след като на конните надбягвания Royal Askot на 18 юни Кейт се държала странно – тя постоянно слагала ръка на корема си, което е характерно за бременните жени, а освен това, според свидетелства на очевидци, през останалото време прикривала корема с чантичката си. Също така Кейт била доста разсеяна, но едновременно с това изглеждала щастлива. Смята се, че засега бременността е в начален етап и затова не се съобщава официално за това. Малко след раждането на първото дете на брата на Уилям – Хари и Меган Маркъл, позовавайки се на приятелка на Кейт, в. „Дейли Мейл“ писа, че херцогинята на Кеймбридж смята за четвърти път да стане майка. Въпросните мисли са се зародили в главата на Кейт покрай раждането на сина на Меган – Арчи. В същото време стана известно, че тъстът на Кейт и Меган принц Чарлз посети снимачната площадка на 25-ия филм от поредицата за приключенията на Джеймс Бонд в лондонските студиа \"Пайнууд\", съобщи Контактмюзик. По време на посещението си британският престолонаследник се срещна с част от звездите на филма, сред които изпълнителят на главната роля Даниъл Крейг, Ралф Файнс, Наоми Харис и Лашана Линч, и наблюдава снимачния процес. Посещението на принц Чарлз беше потвърдено в Туитър от официалната му резиденция Кларънс хаус, както и от студиа \"Пайнууд\". В туита на \"Пайнууд\" се посочва, че екипът и актьорите са били \"очаровани\" да приемат височайшия гост на снимачната площадка на дългоочаквания 25-и филм за приключенията на агент 007. Принц Чарлз посети студиата само няколко дни след като екранният Бонд Даниъл Крейг се върна на работа след получена травма на глезена и двуседмична рехабилитация.", "date": "2019.06.21", "title": "Кейт Мидълтън чакала четвърто"}
{"url": "https://www.monitor.bg:443/bg/a/view/tir-zatvori-hainboaz-168513", "text": "Самокатастрофирал турски тир затвори Прохода Хаинбоаз, съобщават от търновската полиция. Инцидентът е станал около 12,00 ч. на обяд днес. Пострадали и жерви няма. До разчистване на платното, автомобилите се пренасочват от полицията през Шипка. Причините за инцидента са в процес на изясняване и ще бъдат съобщени допълнително.", "date": "2019.06.21", "title": "Тир затвори Хаинбоаз"}
{"url": "https://www.monitor.bg:443/bg/a/view/ministyr-neno-dimov-inspektira-na-kaliakra-pyrvija-za-evropa-proekt-za-vyzstanovjavane-na-ponto-sarmatskite-stepi-168515", "text": "Министърът на околната среда и водите Нено Димов пристигна в Каварна на работно посещение, във връзка с реализацията на проект: „Експериментално възстановителни процеси на приоритетен хабитат 62 С0* понто-сарматски степи“. Проектът е пръв не само за България, но и за Европа. Неговата стойност е 200 000 лева и е финансиран от МОСВ, и по-специално от Предприятието за управление на дейностите по опазване на околната среда /ПУДООС/. Дейностите по проекта стартираха на 15 май и ще продължат общо 36 месеца. „Знаете, че България мина през наказателна процедура и беше осъдена, че е нарушила естествените обитания на понто-сарматските степи и една от мерките, които са договорени с Европейската комисия, е тяхното възстановяване по естествен и антропогенен начин. Очаквам с реализацията на този проект да приключат всички ангажименти, които са поети от българското правителство пред Брюксел“, заяви министър Димов. Обект на възстановяване е терен от 400 декара общинска земя в района на Калиакра, обясни кметът на Каварна Нина Ставрева. Целта на проекта е да се постигне подобряване на природозащитното състояние на приоритетното природно местообитание 62C0* „Понто-сарматски степи“, което е разпространено само в две страни-членки на ЕС - България и Румъния. За реализирането на проекта Община Каварна си партнира с Шуменския Университет „Епископ Константин Преславски“, каза кметът Нина Ставрева. Според нея, вече са обозначени моделни участъци, които са почистени. Една част от тях са определени за самовъзстановяване, в други участъци ще има засаждане на степна растителност. Монтирани са и работят метеостанции, които наблюдават ежедневните процеси.", "date": "2019.06.21", "title": "Министър Нено Димов инспектира на Калиакра първия за Европа проект за възстановяване на понто-сарматските степи"}
{"url": "https://www.monitor.bg:443/bg/a/view/fernando-tores-spira-s-futbola-168505", "text": "Бившият испански национал и един от най-добрите нападатели в съвременния футбол - Фернандо Торес, неочаквано обяви, че прекратява кариерата си. 35-годишният играч ще даде специална пресконференция в неделя, когато ще обясни подробно мотивите си за това решение.    „Искам да съобщя нещо важно. След 18 вълнуващи години дойде времето да сложа край на своята футболна кариера. В неделя, на 23 юни, в 10:00 часа сутринта японско време, ще дам пресконференция и повече подробности. Ще се видим там“ написа Торес в Туитър.  ", "date": "2019.06.21", "title": "Фернандо Торес спира с футбола  "}
{"url": "https://www.monitor.bg:443/bg/a/view/ruskinite-hodjat-po-sreshti-zaradi-vecherjata-na-avanta-168507", "text": "33% от рускините ходели на романтични срещи с представителите на силния пол заради безплатния обяд или вечеря. Това показаха резултатите от допитване сред нежната половина от населението на Русия. Социолозите установили, че подобно поведение било характерно за девойките, склонни към нарцисизъм, макиавелизъм и психопатия. В същото време по-голямата част от анкетираните жени заявили, че се срещат с потенциалните си половинки не за да похапнат вкусно на аванта, а заради симпатията, която изпитват към мъжа насреща. Преди време пък руски парламентаристи обвиниха младежите и девойките в безотговорност и ги упрекнаха, че се женят само заради софрата на сватбеното тържество. Нападките срещу младоженците дойдоха от ръководството на Комитета по въпросите на семейството, жените и децата на Държавната Дума. Според депутати, влюбените често не оценявали последствията от действията си и за тях най-важното в бракосъчетаването бил празникът, спонсориран от родителите. В същото време представителите на долната камара на парламента разкритикуваха съжителството без официален брак, което „не давало на децата необходимата защита“. По-рано бе анонсирана законодателната инициатива, предвиждаща съжителството, продължило повече от 5 години, да се приравнява към граждански брак.", "date": "2019.06.21", "title": "Рускините ходят по срещи заради вечерята на аванта "}
{"url": "https://www.monitor.bg:443/bg/a/view/pozicija-na-dps-za-sdelkata-s-ch-ez-prodajbata-se-osyshtestvjava-v-tejka-korupcionna-tishina-168512", "text": "По повод сделката за купуването на ЧЕЗ от „Еврохолд“ и липсата на каквато и да било официална информация от институциите, „Телеграф медиа“ потърси за коментар замeстник-председателят на ПГ на ДПС Йордан Цонев. „Ние смятаме, че тази сделка се осъществява в тежка корупционна тишина. Продажбата на най-големия електроенергиен разпределител, от което зависи цената на тока за българските граждани и бизнеса, а също така и националната сигурност, не може да се осъществява по такъв начин. Ние призоваваме управляващите от ГЕРБ и мъничкия им коалиционен партньор да задействат органите на държавата, които са компетентни да се произнесат по тази сделка. А именно – ДАНС и трите регулатора – КЕВР, КФН и Комисията за защита на конкуренцията. Всичко по тази сделка трябва да бъде прозрачно и тя да се осъществи в интерес на българските граждани и националната ни сигурност. Затова ние настояваме правителството да дойде следващата седмица в парламента и да запознае народните представители с подробностите по сделката и становището на органите. Впрочем тази сделка много съмнително се лансира и от медиите от кръга „Капитал“ като ни я представят като вече свършен факт.", "date": "2019.06.21", "title": "ДПС за сделката с ЧЕЗ: Осъществява се в тежка корупционна тишина "}
{"url": "https://www.monitor.bg:443/bg/a/view/djudistyt-ivajlo-ivanov-shte-e-bylgarskijat-znamenosec-na-evropejskite-igri-168493", "text": "Джудистът Ивайло Иванов ще е българският знаменосец при откриването на Европейските игри в Минск Церемонията е в петък с начален час 20.00 на стадион „Динамо“ и в нея ще участват делегациите на 50-те участващи държави.  Ивайло ще бъде наш представител в кат. 81 кг, той е бронзов медалист от европейското през  2016 г. и е сред надеждите ни за призово място в Минск. България участва с 85 състезатели в 15 спорта на Европейските игри в беларуската столица.  Преди откриването започват квалификациите в няколко спорта, в които ще стартират боксьорите Тинко Банабаков, Радослав Панталеев и Петър  Белбаров, както и състезателите на стралба с лък Иван Банчев и Добромира  Данаилова. ", "date": "2019.06.21", "title": "Джудистът Ивайло Иванов ще е българският знаменосец на Европейските игри"}
{"url": "https://www.monitor.bg:443/bg/a/view/davat-80-mln-otgore-za-proekti-za-zaetost-na-roditeli-i-mladeji-168509", "text": "80 млн.лева повече ще бъдат отпуснати за проекти за заетост. Това реши Комитетът за наблюдение на Оперативна програма „Развитие на човешките ресурси“ по време на заседание. Поради големия интерес за участие в операция „Родители в заетост“, продължителността й се удължава до 2023 г., а бюджетът й се увеличава с 5 млн. лв. до 35 млн. лв. С увеличението на бюджета Агенцията по заетостта предвижда през есента на 2019 г. да обяви нов прием за набиране на заявления от страна на родители на малки деца. По този начин ще бъдат предоставени възможности на родители, които не са се възползвали досега, да продължат не само своето кариерно развитие, но и да осигурят сигурна и качествена грижа за децата си. Очакванията са общо в процедурата да се включат 4 200 безработни лица, а 3 740 родители да бъдат подкрепени да се върнат на работното си място. От стартирането на проекта през м. септември 2017 г. до момента са подадени общо 4 851 заявления от родители, а 4 882 безработни лица са заявили желание да бъдат включени в проекта като детегледачи. Поради засилен интерес операция „Младежка заетост“ е удължена до 2023 г., а бюджетът й се увеличава с 20 млн. лв. и така средствата стигат общо 102 млн. лв. Очакванията са през операцията да преминат най-малко 19 375 безработни лица до 29 г. До края на първото тримесечие на 2019 г. по проекта са сключени 11 851 договора с работодатели. В заетост са включени 18 694 безработни лица до 29 г., като до момента 9 823 от тях са наети на постоянни трудови договори. Само за първото тримесечие на 2019 г. от страна на работодателите са подадени 718 заявки за разкриване на 1 726 свободни работни места за младежи. Стойността на сключените договори с работодатели до момента възлиза на 76,5 млн. лв. След включването на младежите в операцията, приблизително 51% от тях остават на работа при същия работодател, а други 24% се преориентират и с вече натрупания опит, започват работа при друг работодател. 89% от младежите изразяват удовлетвореност от включването си в обучение на работното място или стажуване. Операцията е полезна и за работодателите, тъй като чрез нея успяват да увеличат производителността на труда, като разпределят по-добре дейностите и процесите, с цел разрастване на бизнеса. С 50 млн. лв. се увеличава общият бюджет по операция „Обучение и заетост“. Така общият бюджет става 201 млн. лв. Очакванията са в операцията 8 510 неактивни и безработни лица с трайни увреждания над 29 г. да започнат работа. До момента работодателите са подали 3 156 заявки за разкриване на 10 698 свободни работни места за хора с увреждания. Продължителността на операция „Готови за работа“ се удължава до 2023 г., а финансирането от Европейския социален фонд се увеличава с 5 млн. лв. Така общият бюджет по процедурата става 15 млн. лв. Дейностите по активиране на неактивни младежи до 29 г. ще се фокусират в по-малките населени места, където процентът им е сравнително висок, спрямо средното равнище в Европейския съюз. Очакванията са в операцията да се включат 17 500 неактивни участници от 15 до 29 г., които нито работят, нито учат. Около 5 250 неактивни участници ще получат квалификация или ще имат работа, вкл. като самостоятелно заети лица. До момента по процедурата са активирани общо 10 858 неактивни младежи на възраст от 15 до 29 г. Процедура „Работа“ пък се удължава с една година до 2020 г., като очакванията са в 7 850 безработни и неактивни лица да са придобили квалификация или да имат работа при приключване на проекта. “Скоро ще говорим за маргинализиране на цели групи на пазара на труда заради липсата на дигитални умения. Цифровите умения винаги са били част от политиките, които подкрепяме в МТСП чрез Европейския социален фонд. Затова ресурсът по Приоритетна ос 1 „Подобряване достъпа до заетост и качеството на работните места“ ще бъде насочван към подобряване уменията на работната сила, която има най-голяма нужда от подкрепа“, заяви зам.-министър Зорница Русинова. От Европейската комисия пък изразиха удовлетвореност от участието на хората с по-ниско образование и квалификация в операциите на ОПРЧР. „Трудности с реализацията на пазара на труда все още имат хората с ниско образование или недобре развилите професионални умения. Затова те трябва да са на преден план“, коментира Станислав Рангелов от Главна дирекция „Заетост, социални въпроси и приобщаване“ на Европейската комисия. Комитетът реши, че ще бъде удължена и продължителността на операция „Услуги за ранно детско развитие“ до 2022 г. Бюджетът ѝ ще бъде увеличен до 52,3 млн. лв. и по този начин 40 000 деца да получат подкрепа чрез социалните услуги. По време на дискусията единодушно беше взето решение създаването на новата Агенция за качеството на социалните услуги да бъде подкрепено по операция „Гарантиране на качеството и ефективността на социалните услуги“. Бюджетът й ще е 8 млн. лв., а продължителността й до 2023 г. Целта на процедурата е да се укрепи и подобри капацитетът на системата за социални услуги чрез подкрепа за създаване на Агенция за качеството на социалните услуги като изпълнителна агенция към министъра на труда и социалната политика. Операцията ще се изпълнява от Министерството на труда и социалната политика в партньорство с Агенцията за социално подпомагане и асоцииран партньор – Националното сдружение на общините в Република България. Очакванията са над 600 служители да придобият квалификация, а 500 доставчици да повишат качеството на предоставяните услуги. До 2023 г. ще бъдат реализирани дейности за пилотно въвеждане на ежегоден национален мониторинг на състоянието и ефективността на социалните услуги. Планирано е обучение на доставчици на социални услуги по отношение на стандартите за качество на социалните услуги. „Благодарение на европейските средства успяхме не само да затворим всички домове за деца в България, но и стартирахме голямата реформа в сферата на институционалната грижа за възрастни“, заяви зам.-министърът на труда и социалната политика и ръководител на Управляващия орган на ОПРЧР Зорница Русинова. Тя припомни, че за първи път в България със средства от ОПРЧР се създават интегрирани здравно-социални услуги, а иновативните модели в сферата са дали резултат в новия Закон за социалните услуги.", "date": "2019.06.21", "title": "Дават 80 млн. лв. отгоре за проекти за заетост на родители и младежи"}
{"url": "https://www.monitor.bg:443/bg/a/view/fenove-skochiha-sreshtu-mitaka-ot-sofija-den-i-nosht-168516", "text": "Зрителите на риалити формата, който дизайнерката Миглена Каканашева-Мегз излъчва онлайн – InstaQueen, останаха недоволни от включването на Кристиян Кирилов в шоуто. В причина за това се превърна поведението на мачото, популярен като Митака от „София – Ден и нощ“, спрямо участничките. Мускулестият фитнес маниак, който тества потенциал и като актьор и попфолк певец, влезе в InstaQueen като ментор, като трябваше да проведе тренировка на момичетата. До гнева на феновете се стигна, след като той изгони няколко от девойките от тренировка. “Ставаш за реклама на салами”, отсече той по адрес на едно от момичетата. „Този селянин от къде го намерихте и с какъв акъл му позволихте да се прави на “строг” ..пълна излагация“ и „Ужасен избор на ментор беше този първият, защото аз лично не съм го гледала другаде... Кой мъж може да си позволи такова отношение към жена без значение за какво става въпрос в ситуацията! Миналата година Биляна Йотовска беше прекрасна и като отношение и с упражненията, които им даде“ са само част от коментарите по повод участието на Митака от „София – Ден и нощ“ в онлайн предаването. „Имам чувството, че всяко от момичетата абсолютно заслужава да спечели и ми е толкова трудно да взема решение“, написа пък самата Мегз по повод финала на втория сезон на шоуто, което се очаква да бъде представено днес.", "date": "2019.06.21", "title": "Фенове скочиха срещу Митака от „София – Ден и нощ“"}
{"url": "https://www.monitor.bg:443/bg/a/view/sydyt-otstrani-prokurora-po-deloto-za-radikalnija-isljam-v-pazardjik-168498", "text": "Съдия Кристина Пунтева от пазарджишкия Окръжен съд отстрани от процеса срещу 14-мата обвинени за проповядване на радикален ислям и идеите на „Ислямска държава“ прокурорът по делото Недялка Попова, която пое разследването още в досъдебното производство. Преди да прочете определението си, което не подлежи на обжалване, съдийката се аргументира, че с направените си изявления пред няколко медии през март 2018 г. прокурор Попова била създала впечатление за наличие на предубеденост от нейна страна спрямо подсъдимите по делото. Соченият за тартор на пазарджишките радикални ислямисти Ахмед Муса още в началото на заседанието поиска отвода на Попова, защото насадила религиозна омраза в цяла България с изказването си пред медии миналата година. Държавният обвинител Недялка Попова опита да се защити, като представи решение на Комисията за защита от дискриминация и постановление на Софийска градска прокуратура, с което се прекратява проверка срещу нея по казуса поради липса на престъпление. Причината – не са събрани достатъчно доказателства за наличието на негативно отношение от нейна страна към мюсюлманите в България.  „Всичко срещу мен е приключило на последните възможни инстанции. Моето място е тук, върша си работата, и то добре. Това че на някого не му харесва, си е негов проблем“, завърши прокурор Попова. Обвинителният акт срещу 14-те подсъдими беше внесен в съда на 1 юли 2015 г. от Окръжна прокуратура – Пазарджик и три пъти беше връщан от съда, като втория път прокуратурата обжалва пред Апелативен съд – Пловдив, но той потвърди определението на съдия Пунтева.  Обвиняемите бяха задържани при две акции на прокуратурата и ДАНС, проведени на 25 ноември 2014 г. и на 31 март 2015 г. в областите Пазарджик, Пловдив и Смолян. Подсъдимите са Ахмед Муса, Ангел Симов, Стефан Александров, Светослав Манчев, Ерджан Смаил, Стефан Димитров, Александрина Ангелова, Йосиф Минчев, Александър Иванов, Орхан Бързак, Райко Кърталов, Ненко Щерев, Веселин Стефанов и Рангел Илиев. Само преди месеци главният прокурор Сотир Цацаров награди обвинителя Недялка Попова от Окръжната прокуратура в Пазарджик, следователя Даниела Янева и екипа от ДАНС, работили по делото за разпространение на радикален ислям. Всички те бяха отличени за образцово изпълнение на служебните им задължения.    ", "date": "2019.06.21", "title": "Съдът отстрани прокурора по делото за радикалния ислям в Пазарджик"}
{"url": "https://www.monitor.bg:443/bg/a/view/ns-ne-glasuva-namaljavaneto-na-subsidiite-168503", "text": "Народното събрание не гласува на второ четене, както беше по план, измененията в Закона за държавния бюджет. Причината е липса на доклад за второ четене. Поради това  отпаднаха от дневния ред на парламент промените в Закона за държавния бюджет за 2019 г. за намаляване на партийната субсидия. Предложението бе прието с 186 \"За\", \"против\" - 2 и \"въздържали се\" - 7. Зам.-председателят на ПГ на ДПС Йордан Цонев изнесе декларация от трибуната на парламента, с която изрази недоволство, че вчера на заседанието на бюджетната комисия не е разгледано тяхното предложение за нулева ставка за книгите, както и за създаване на фонд за безплатни детски градини.  В колуарите той посочи, че авторите на законопроекта от ДПС - лидерът на движението Мустафа Карадайъ, депутатът и издател на \"Телеграф медиа\" Делян Пеевски, самият Цонев и колегата им Халил Летифов, са написали писмо до премиера Бойко Борисов и финансовия министър Владислав Горанов, в което депутатите изразяват разочарованието си от нежеланието на бюджетната комисия да разгледа предложените от движението промени за безплатни детски градини и освобождаване от ДДС на книгите. Той припомни, че въпреки публично поетия ангажимент от управляващите за строеж на детски градини, отпадане на таксата за децата и намаляване на ДДС, въпросът въобще не бил обсъден на заседанието на бюджетната комисия вчера с довода, че е извън обхвата на разглеждания закон. \"Ние отказваме да повярваме, че във внесен лично от министър-председателя проект за промени в бюджета, грижата за българските деца може да е извън обхвата на този закон\", заяви Йордан Цонев.  Цонев обясни, че официалните аргументи за неразглеждането на предложенията на ДПС, са по настояване на коалиционните партньори на ГЕРБ, по точно, защото ОП са казали, че това е в тяхната програма и ДПС не може да парви такива преложения. Цонев припомни, че политическите идеи нямат патент и призова следващата седмица да се загърбят тясно политическите интереси и законът да бъде приет.  ,,Иначе чухме и други аргументи от тях, които бяха също толкова нелепи. Като например, че парламентарните консултации между ГЕРБ и ДПС подменяли вота на избирателите. Вотът на избирателите по време на европейските избори показа друго, а именно смаляването и изчезването на мъничкия коалиционен партньор, завърши зам.-председателят на ПГ на ДПС. Шефката на бюджетната комисия Менда Стоянова обясни в отговор на Йордан Цонев от трибуната на парламнта, че обхватът на промените в Закона за държавния бюджет са субсидиите на партиите, по правилник всички останали предложения не подлежат на гласуване и обсъждане.  \"Ние имаме законопроект за изменение на Закона за държавния бюджет и в неговия обхват имаме една единствена точка субсидии, всичко останало е различно от обхвата на приетия на първо гласуване законопроекта за изменение на Закона за държавния бюджет\", заяви Стоянова.  Цонев обаче бе категоричен, че законотворците имат право да правят предложения за промени в бюджета на второто четене по всякакви теми. Измененията в Закона за държавния бюджет за 2019 г. бяха разгледани от Бюджетна комисия вчера и трябваше да са първа точка в дневния ред на депутатите. Вместо първа точка да им бъде гласуването на Закона за бюджета, депутатите приеха оставките на депутатите от парламентарната група на \"БСП за България\" Елена Йончева и Петър Витанов. Основанието за това решение е, че на изборите за Европейски парламент бяха избрани за евродепутати от листата на Бсп.", "date": "2019.06.21", "title": "НС не гласува намаляването на субсидиите (ОБНОВЕНА)"}
{"url": "https://www.monitor.bg:443/bg/a/view/klukarkata-lili-otpraznuva-pyrvija-rojden-den-na-sina-si-168510", "text": "Телевизионната водеща Лиляна Ангелова, по-позната на редовия зрител като Лили Клюкарката от „Папараци“, вдигна парти за първия рожден ден на сина й Мартин. Чаровната брюнетка покани близки роднини и приятели на специалния празник, като не пропусна да сподели снимки и с последователите си в социалните мрежи. гласи закачливият коментар на Ангелова под серията от снимки с гостите на рождения ден. Малкият Мартин е плод на любовта на водещата с ресторантьора Станислав Костов, който чинно придружаваше любимата си на училище за родители преди раждането на бебето. „Истината е, че от две години се боря да имам дете. Не искам да плюя срещу лекарите. При мен обаче не бяха направени две много важни изследвания, а се оказа, че проблемът ми е именно в тях. Освен това ме бяха предозирали с хормони, като всичко това ми излезе няколко хиляди лева“, коментира малко преди да роди и самата Лили.", "date": "2019.06.21", "title": "Клюкарката Лили отпразнува първия рожден ден на сина си"}
{"url": "https://www.monitor.bg:443/bg/a/view/bitkite-na-volejbolistite-v-ligata-prjako-po-max-sport-1-168517", "text": "Спортните канали на А1 ще излъчат пряко трите мача на българския национален отбор по волейбол за мъже от четвъртия кръг в турнира Лига на нациите този уикенд. Домакин на турнира е Бразилия, а „лъвовете” ще имат три изключително тежки битки – срещу домакините, Русия и Германия. Дебютният двубой за уикенда е на 22 юни от 03.00 часа по MAX Sport 1. В него тимът на България ще се изправи срещу домакина Бразилия в мач, който се явява главна репетиция преди сблъсъка между двата тима в решителната квалификация за олимпийските игри в Токио 2020 г. \"Селесао\" излиза като фаворит в мача и ще се опита да защити лидерската си позиция в класирането на Лигата, която дели с Иран. Мач №2 за националите също ще е доста труден – срещу традиционно неудобния за нашия тим състав на Русия. Двубоят срещу \"сборная\", която заема 4-ото място във временното класиране с актив от 7 победи 2 загуби, е в полунощ на 22 срещу 23 юни и отново ще се излъчва пряко по MAX Sport 1. Последното изпитание за мъжкия ни национален отбор в Бразилия изглежда най-лесното на хартия. На 23 срещу 24 юни, отново от 00.00 ч., момчетата на Силвано Пранди, 12-и в подреждането, излизат срещу тима на Германия, който се намира 14-а позиция. Освен за самочувствие, двубоят срещу Бундестима ще е важен и за оставането на тима ни в Лигата на нациите. Мачът ще се излъчи пряко по MAX Sport 1.", "date": "2019.06.21", "title": "Битките на волейболистите в Лигата - пряко по MAX Sport 1"}
{"url": "https://www.monitor.bg:443/bg/a/view/75-godishen-djado-padna-ot-karucata-si-pochina-na-mjasto-168504", "text": "   75-годишният дядо Георги Велинов от разложкото село Баня падна от каруцата на главата си и почина на място. Той се връщал от нивата си, когато затрещели светкавици и завалял силен дъжд. Конят се подплашил от гръмотевиците и обърнал каруцата заедно с дядото. Дошлите медици от Спешен център-Разлог установили смъртта на 75-годишния дядо.", "date": "2019.06.21", "title": "75-годишен дядо падна от каруцата си, почина на място"}
{"url": "https://www.monitor.bg:443/bg/a/view/strelcha-vzema-voennovremenni-zapasi-zaradi-krizata-s-vodata-168502", "text": "Заради кризата с питейната вода и обявеното на 10 юни бедствено положение в средногорското градче, Държавна агенция „Държавен резерв и военновременни запаси” предоставя безвъзмездно на общината минерална вода и хранителни продукти. Това информираха от администрацията на кмета Стойно Чачов. От 19 юни т.г. /сряда/ са започнали поетапните доставки на освободените държавни резерви, които се приемат и съхраняват в складовите помещения на Оптико-механичния завод в града. Получаването на хранителните продукти и минерална вода от населението ще започне от понеделник – 24.06.2019 г. по допълнително обявен график на кварталите и улиците, публикуван на сайта на общината и разпространен на информационните табла. Право на ползване на предоставената помощ има всеки жител на град Стрелча. В същото време в социалните мрежи се появиха коментари и предложения от местни жители, че тези запаси са повече необходими за възрастните хора, които нямат възможност сами да се снабдяват с вода и хранителни продукти. Докато повечето семейства пазаруват от съседния град Панагюрище и нямат проблеми с водата. В Стрелча действат и изворите с минерална вода, която е годна за пиене. Както вече писахме, вследствие на поройните дъждове, паднали в района на средногорското градче в началото на юни, кал и тиня затлачиха водоснабдителната мрежа на Стрелча и питейната вода не става за употреба. Довеждащият водопровод е строен преди 47 години и оттогава не е ремонтиран, а по предварителни разчети на общинската власт за нов са необходими около 5 млн.лв. Затова кметът Стойно Чачов се обърна за помощ към държавата, а заради проблема бе обявено бедствено положение и то се удължи с още една седмица.", "date": "2019.06.21", "title": "Стрелча взема военновременни запаси заради кризата с водата"}
{"url": "https://www.monitor.bg:443/bg/a/view/1800-sedmoklasnici-na-minimatura-po-chujd-ezik-168500", "text": "Изпитът, който е по желание, започва в 9 часа и продължава 60 минути. Той включва три компонента – слушане и отговор на въпроси към чутите текстове, граматика с въпроси с избираеми и кратки свободни отговори и писане на кратък текст по зададена тема. За всеки компонент учениците имат по 20 минути.", "date": "2019.06.21", "title": "1800 седмокласници на миниматура по чужд език "}
{"url": "https://www.monitor.bg:443/bg/a/view/kakvo-vreme-ni-ochakva-dnes-i-prez-uikenda-168494", "text": "Днес отново ще бъде предимно слънчево, след обяд и горещо. В следобедните часове ще се развива купеста, над планинските и северните райони и купесто-дъждовна облачност и на места там ще превали и прегърми.  Възможни са локални интензивни валежи и градушки. Вятърът ще е слаб от север. Максималните температури ще са между 29° и 34°. Атмосферното налягане ще се задържи почти без промяна – близко до средното за юни.   Над Черноморието ще е слънчево, след обяд с временни увеличения на облачността. На отделни места по северното крайбрежие краткотрайно ще превали. Ще духа слаб северен вятър. Максимални температури между 30° и 32°. Температурата на морската вода е 24-27°. Вълнението на морето ще е 1-2 бала.  Над планините преди обяд ще е предимно слънчево. Около и след пладне ще се развива купеста и купесто-дъждовна облачност и до вечерта на много места ще превали и прегърми, като в отделни райони са възможни и мощни гръмотевични бури. Ще духа слаб север-северозападен вятър. Максимална температура на 1200 метра около 23°, на 2000 метра – около 15°. През почивните дни ще бъде предимно слънчево, с максимални температури над 30°, в отделни райони в Горнотракийската низина и източната част на Дунавската равнина - и над 35°. В събота краткотрайни валежи ще има само на изолирани места, главно в планините. В неделя по-късно през деня, когато от северозапад се очаква да започне понижение на температурите, краткотрайни валежи, придружени с гръмотевични бури ще има на места в северозападната част от страната. През нощта срещу понеделник явления ще има и в Централна България. В понеделник въздушната маса над страната ще е неустойчива. Ще се развива купеста, около и след обяд, и преди полунощ и купесто-дъждовна облачност. На много места ще има краткотрайни валежи и гръмотевична дейност, по-интензивни в Западна и Централна България, както и в североизточните райони. Главно в централната част от страната се очакват и значителни количества дъжд. Повишава се и вероятността за градушки. По Черноморието ще се задържи почти без валежи и с високи температури – до 30°-32°, в останалата част от страната температурите временно ще се понижат.  ", "date": "2019.06.21", "title": "Какво време ни очаква днес и през уикенда?"}
{"url": "https://www.monitor.bg:443/bg/a/view/aek-se-stresna-ot-levski-iska-sblysyk-s-rujomberok-168501", "text": "Кипърският АЕК (Ларнака) си прави сметките вече за втория квалификационен кръг на Лига Европа. А там съперник на тима от Острова на Афродита би бил или българският \"Левски\", или словашкият \"Ружомберок\".  Според медиите в страната, предпочитаният от АЕК вариант бил \"Ружомберок\", а причината за това, че че на \"Герена\" играят двама футболисти, които познават добре играта на отбора от престоя си в Кипър. Това са вратарят Николай Михайлов и десният бранител Живко Миланов.  За да се подсигурят за бъдещия си съперник от АЕК ще пратят съгледвач и на двата мача между \"Левски\" и \"Ружомберок\". Това ще е Елиас Хараламбус, който се очаква дори да гледа контролите на двата тима до началото на сблъсъците помежду им, първият от които ще е на 11 юли в Словакия.  Освен това се оказва, че тимът от Ларнака е бил един от многото кандидати за подписа на плеймейкъра Франко Мазурек и не иска да се изправя срещу него. И точно затова кипърците предпочитат словашкото изпитание.  Гръцкото издание sportime.gr пък разкри, че за двете си години в българския гранд офанзивният футболист ще получава по 20 хил. евро месечно. С тези лични условия \"сините\" са успели да надцакат цяла кохорта кандидати за подписа му, съобщават още в Гърция. Това са местните \"Панатинайкос\", \"Атромитос\" и АЕЛ (Лариса), кипърските \"Омония\", АЕК (Ларнака), \"Аполон\" (Лимасол) и \"Анортозис\", полският \"Шльонск\" (Вроцлав) и арабският \"Ал Хата\". ", "date": "2019.06.21", "title": "АЕК се стресна от \"Левски\", иска сблъсък с \"Ружомберок\""}
{"url": "https://www.monitor.bg:443/bg/a/view/bar-rafaeli-e-bremenna-s-tretoto-si-dete-168508", "text": "Манекенката с израелски корени Бар Рафаели очаква трето включване от щъркела. Това съобщи самата красавица, като публикува видео в Инстаграм. В него тя говори на иврит и потвърждава радостната вест, че заедно със съпруга й Ади Езра ще станат родители за трети път. е написала Рафаели като коментар към клипа. Моделът и Езра вече възпитават две дъщери – 2-годишната Лив и Ел, която се роди преди 20 месеца. Това е и втори брак на Рафаели, която бе сред водещите на Евровизия тази година. Тя се разведе с първия си съпруг през 2005 г., като след това красавицата имаше връзка и с холивудския ас Леонардо ди Каприо. Само преди месец пък 34-годишният модел бе осъден да възстанови на Израел неплатени данъци за около 2 милиона евро. Съдът постанови още, че блондинката ще трябва да бръкне в джоба си и за разноските по делото, като само те възлизат в размер на 30 хил. евро.", "date": "2019.06.21", "title": "Бар Рафаели е бременна с третото си дете"}
{"url": "https://www.monitor.bg:443/bg/a/view/uchat-letcite-v-lekata-aviacija-na-pravilata-vyv-vyzduha-168468", "text": "Пилотите на малките самолети ще бъдат обучавани на правилата във въздуха. По време на лекции ще им бъдат предавани знания на управление и обслужване на въздушното движение. Това обяви по време на \"Авиационен форум 2019 г.\" генералният директор ГД „Ръководство на въздушното движение“ (РВД/Булатса) Георги Пеев. на пилотите в леката авиация с теми за управление на въздушното движение. В тази връзка вече е изготвен е наръчник за правилата по визуални полети, допълни Пеев. РВД ще подпомогне дейността на колегите си от Главна дирекция „Гражданска въздухоплавателна администрация\" (ГД ГВА) при прегледа на плановете за обучение, уточни пред „Монитор“ Пеев. По думите му, е важно пилотите от леката авиация да имат знания как да си планират полетите, кога трябва да осъществяват контакт с органите за въздушно движение и къде да гледат за забрани и ограничения. РВД в момента осъвременява Със законодателни промени ще се регламентира дейността на малките летища наричани още площадки. За тях ще се разработят специални процедури за безопасно летене. Персоналът им, по европейски пример, ще бъде обучаван също безплатно от РВД в рамките на един-два месеца да си изпълняват задълженията си за безопасно излитане и кацане на самолетите и движението им в района на летищата. До мерките се стига след като за последните шест месеца се случиха седем инцидента с малки самолети. За промени апелираха и от Асоциация на българските авиокомпании (АБА). Необходимо е подобряване и структуриране на нормативната уредба по отношение на сертифициране и Добре да се заимства опит от значително по-добре развитите в това отношение държави в Западна и Централна Европа, коментира председателят на АБА Светослав Станулов. За разлика от съвременното обучение на професионалните пилоти, което отговоря на европейските изисквания, любителите се учат по национални стандарти, което е сред причините за зачестилите инциденти. Припомняме, че в момента продължава назначеният одит от транспортния министър Росен Желязков в ГВА, както и проверки на малките летища и самолетите, които са регистрирани на наша територия. За трите летища - София, Варна и Бургас, през последните години се отчита силно увеличаване на броя на обслужените пътници - 12,6 млн. пътници през миналата 2018 г., срещу 3,5 млн. през 1989-90-а. Това става ясно от анализ на Асоциацията на българските авиокомпании (АБА). С предстоящата концесия на Летище София се очаква летищната инфраструктура да се подобри. Проблем е, че няма ясна визия на държавата как ще се развива летището в бъдеще и инициативата ще бъде на концесионера. В този смисъл, много важна е бързината на промените - да не закъснеем с развитието, подчерта председателят на АБА Станулов.", "date": "2019.06.21", "title": "Учат летците в леката авиация на правилата във въздуха"}
{"url": "https://www.monitor.bg:443/bg/a/view/i-urugvaj-se-srina-na-kopa-amerika-168492", "text": "Уругвай не можа да запише втора победа на Копа Америка. Отборът на Оскар Табарес срещна яростна съпротива от Япония и мачът помежду им в Порто Алегре завърши 2:2.  \"Самураите\" на два пъти повеждаха благодарение на Коджи Мийоши, но първо Луис Суарес от дузпа, а след това и Хосе Хименес връщаха попаденията. Японците се представиха по коренно различен начин в сравнение с кошмарната загуба от шампиона Чили на старта. Въпреки това, Уругвай създаде много положения пред вратата на Кавашима, но Суарес и Единсон Кавани се надпреварваха в пропуските. В класирането в групата Уругвай е лидер с 4 точки, следван от Чили с 3 и Япония с 1 точка. На дъното е Еквадор, който утре излиза срещу Чили.", "date": "2019.06.21", "title": "И Уругвай се срина на Копа Америка"}
{"url": "https://www.monitor.bg:443/bg/a/view/dnes-nastypva-ljatoto-168490", "text": "Лятното слънцестоене бележи началото на лятото в Северното полукълбо около 21 юни и около 22 декември за Южното полукълбо. То завършва с есенното равноденствие около 23 септември в Северното полукълбо и около 22 март в Южното полукълбо. Според повечето метеорологични прогнози това е и денят, в който дъждовете започват да спират. За София продължителността на деня нараства от 15 часа и 6 минути в началото на юни, до 15 часа и 19 минути в деня на слънцестоенето. Тези данни са валидни за географската ширина на София, около 43 градуса, като височината на Слънцето по пладне е около 70 градуса.   В Санкт-Петербург настъпват бели нощи, а северно от 66 градуса северна ширина настъпва полярен ден. Например в Мурманск полярният ден е с продължителност 2 месеца – от 22 май до 22 юли. В този период Слънцето никога не се спуска под линията на хоризонта.   В течение на няколко дни преди и след момента на слънцестоене, Слънцето по пладне ще „остане на тази височина“, сякаш се е спряло за малко, за това тези ден се наричат стоене на Слънцето. След това Слънцето започва да се спуска на юг по пладне и денят започва да намалява, обясняват учените от БАН. Лятото в България започва с малко по-високи температури от средните – в страната те ще бъдат между 28 и 33 градуса. През деня ще бъде предимно слънчево и топло. В следобедните часове ще се развива купесто-дъждовна облачност и на места предимно в Западна и Централна България ще има краткотрайни превалявания и гръмотевични бури.   ", "date": "2019.06.21", "title": "Днес настъпва лятото"}
{"url": "https://www.monitor.bg:443/bg/a/view/katastrofa-s-dvama-zaginali-kraj-bylgarovo-168506", "text": "Двама души загинаха при катастрофа на АМ „Тракия“ в района на отбивката за град Българово. Тежката катастрофа е с няколко автомобила. По първоначални данни има двама загинали. Дясното платно в посочения пътен участък е непроходимо до приключване на огледа, като движението по магистралата в посока Бургас се извършва в едната лента с намалена скорост. Очаква се допълнителна информация.", "date": "2019.06.21", "title": "Катастрофа с двама загинали край Българово"}
{"url": "https://www.monitor.bg:443/bg/a/view/kachvat-bydeshtite-shofiori-na-trenajori-168474", "text": "Бъдещите шофьори ще могат да се обучават в автошколите на симулатори по примера на пилотите на самолети. Това са част от промените, които се изготвят от работна група по заповед на министъра на образованието със задача да осъвремени темите и изпитните въпроси по теория. Години не е правена актуализация на изпитите за правоспособност. Последната е от 2012 г. и сега се вкарва възможност малка част от обучението да се провежда на тренажор, с което да се подобри връзката между теория и практика. Машините, които реално ще симулират ситуации, няма да са задължителни за школите, коментираха промените от Изпълнителна агенция „Автомобилна администрация“. Бившата ДАИ ще има ангажимент да приложи промените, но за тяхното изготвяне отговоря образователният министър. Курсистите ще може както обучаващите се за пилоти да се запознаят с реалното управление на автомобил. „Системата предлага възможности за придобиване на знания при усложнени пътни ситуации поради факта, че настъпват бързо и също така бързо отминават, без да оставят възможност на обучаемия да ги осъзнае, анализира и да си изработи правилен модел на действия за справяне с тях. Една от ползите на тренажора е да се премине максимално плавно от теоретичната към практическата подготовка“, коментираха автоинструктори пред „Монитор“. Повечето тренажори в школите са собственоръчно направени от ентусиасти по темата, показа наша проверка. Някой от тях  включена е и възможност за симулиране на кормуване в различни - мъгла, дъжд, сняг, ден, нощ и т. н. Така в процеса на обучение за водач на моторно превозно средство се усвояват и упражняват едни от най-опасните маневри при кормуване, без това да доведе до някакъв риск за него, околните или имуществото им. Школа в Стара Загора провежда подготвителен шофьорски курс за автомобил. Той е за навършилите 17 години и 9 месеца. Обучението е теоретично и практическо, а младежите се учат на безопасност на движението по пътищата и устройство на автомобилите. Част от практическото обучение за управление се провежда на именно автосимулаторите. Цената на предварителното обучение се приспада от шофьорския курс, който в момента е между 475 и 525 лева в града под липите.", "date": "2019.06.21", "title": "Качват бъдещите шофьори на тренажори"}
{"url": "https://www.monitor.bg:443/bg/a/view/malina-krumova-poveche-chasove-za-noshtno-kormuvane-i-na-magistrala-168464", "text": "За да има превантивен ефект, малусът трябва да се чувства по джоба, казва в интервю за \"Монитор\" председателят на Държавна агенция \"Безопасност на движението по пътищата\" - Задачата ни е да координираме усилията на всички институции. Затова и инициирахме провеждането на заседание на държавно-обществената консултативната комисия, което беше фокусирано върху мерките, които се предприемат във връзка с очаквания засилен трафик през летните месеци. Всяка една от институциите представи какво планира и всички заедно коментирахме как да подобрим координацията. По наша препоръка една от мерките, които МВР залага като постоянна в рамките на своите задължения, е свързана с контрола на използването на колани и правилното обезопасяване на децата в детски столчета. МВР засилват и контрола по спазването на правилата от специфични групи, като мотористите, които са активни през летния сезон. Пътна полиция е подготвила материали, които са насочени и към преминаващия тежкотоварен и транзитен трафик през страната. Автомобилна администрация засилва инспекциите по отношение на тежкотоварния трафик, но още по-важно - и на превоза на пътници, който е интензивен през лятото. Специален акцент ще бъде контролът на организираните детски пътувания. АПИ декларира, че е готова със създаването на временни организации там, където се извършват ремонтни дейности, осигурени са обходни маршрути. Другата мярка, по която активно работим, е по предложението на министър Маринов за създаване на Национален координационен център за безопасно движение по пътищата. В момента разписваме правилата за работата му, за да може веднага след като се приеме на Министерски съвет постановлението за неговото създаване да заработи ефективно. Смисълът на този център е институциите, които имат отношение, да реагират много по-бързо и в много по-тясна координация при ситуация на пътя. Тук не говорим само за ПТП. Искаме да обхванем много по-широк кръг от ситуации, в които да се активира центърът, включително при много тежки задръствания, при ограничения на тежкотоварния трафик в определени часове и други ситуации, които могат да бъдат потенциално опасни. Много важно е, че представителите на всички институции ще бъдат ситуирани на едно място и така ще се съкрати изключително много времето за реакция – защото от идването на сигнала на 112 веднага всички служби ще бъдат не само информирани, но и заедно ще планират действията, които предприемат. Защото те ще бъдат в една зала, на едно място. В дългосрочен план очакваме това да подобри и превенцията, защото всички служби ще започнат заедно да планират какво трябва да се промени. Разбира се, центърът ще функционира 24 часа в денонощието, а за неговото обезпечаване няма нито да бъдат разкривани допълнителни бройки, нито отделяни средства. Това е стъпка, която ще подобри ефикасността с наличните ни сили и средства. - Много се прави в тази посока и ние подкрепяме Автомобилна администрация за предприетите действия. Беше променена системата на годишните контролни пунктове, инсталирани бяха камери с висока разделителна способност, създадена бе система, в която се въвеждат данните на автомобила, проследява се провеждането на техническите прегледи. В момента се предлага изменение и на наредбата за техническите прегледи, с което ще се създаде единна информационна система, за да се ограничи и човешкият фактор. Все още обаче има негативни практики. Колегите продължават да предприемат стъпки за ограничаване им, но мисля, че е много важно да разберем, ние като шофьори, че техническият преглед не е нещо, от което трябва да избягаме или да се скрием. Наскоро ми споменаха изказване на немски представител, който казва: „Не мога да разбера защо хората могат да плащат да не се явят на технически преглед, при положение че това ти дава яснота какви са проблемите по транспортното средство“. Ако това не се промени, колкото и да затягаме контрола, винаги ще има такива, които искат да го заобиколят. - Имаше създадена работна група по заповед на министъра на образованието със задача да изготви промени в документацията в посока осъвременяване на темите и изпитните въпроси по теория, защото последната е от 2012 г. Предлагат се промени и в практическото обучение, като се допуска малка част от него да се провежда на симулатор. Едно от предложенията е за увеличаване на часовете по кормуване. С колко точно, все още не е взето крайно решение. Мисля, че е много важно обаче и внимателно да определим минимален брой часове по отношение на някои типове умения – нощно кормуване, шофиране на магистрала, при намалена видимост и др. Като тук трябва да стъпим на анализа на произшествията – да се акцентира върху тези рискови фактори, които биха довели до ПТП. Най-важното е изпитите да бъдат организирани по начин, който гарантира, че се установява дали лицата са компетентни или не. Защото практиката в ЕС показва, че вместо да се увеличават часовете за провеждане на шофьорски курсове, те се намаляват. Тоест те са намерили механизми, които да подобрят самото обучение и изпитния процес. Така че само с механично увеличаване на броя часове по кормуване не мисля, че ще решим проблемите си, трябват ни комплексни действия. - Има различна практика по света. Например, в САЩ поради големите разстояния има известна логика в ранна възраст човек да взема книжка, защото така е по-самостоятелен. На други места се възприема, че границата не трябва да бъде 16 или 18, а дори 21 години. В един подобен дебат трябва да бъдат отчетени много фактори. Ако питате родителите, сигурно повечето от тях биха искали границата да е по-висока, защото се притесняват за децата си. Същевременно трябва да си отговорим и на въпроса какво искаме да стимулираме – ползване на градския транспорт или на автомобили. Защото колкото по-ранна е възрастта, толкова повече са шофьорите и съвсем естествено – броят на колите и трафикът. От тук и следващият логичен въпрос – имаме ли транспортна система, която да позволява да има толкова много превозни средства? Отделно следва да бъдат отчетени културните и възрастови особености. Всичко това са елементи на оценка, които трябва да се обмислят и анализират. - Това е едно от предложенията за изменение на Закона за движение по пътищата, но то поражда редица допълнителни въпроси – например, трябва ли да има и допълнителни изисквания към този придружител. Трябва ли да гледаме неговата правоспособност, защото ако не е шофьор, с какво би могъл да помогне той при ситуация на пътя. Също така, ако се случи ПТП, кой носи отговорност – придружителят или лицето, което е шофирало. Трябва да се даде отговор на всички тези въпроси, за да се каже ясно и отчетливо – „да, трябва“ или „не, не трябва“ това да бъде записано в закона. Но едно мога да кажа - със сигурност е добре младите шофьори, поне за известно време, да се придвижват с някой по-опитен от тях, дори и това да не е задължително по закон. В една критична ситуация, ако придружителят има необходимия опит, може да им помогне, а и им дава една допълнителна сигурност, докато натрупат опит. Затова и много български майки и бащи и сега стоят плътно до децата си, когато им дават да шофират колата си за първи път. - Преди всичко трябва да си отговорим на въпроса какво значи рисков водач? Защото рисков водач е този, който е агресивен и надценява собствените си умения, но рисков водач е и този, който например е свръхуморен. Като такъв неговите реакции са забавени, не контролира добре автомобила и всеки момент може да стане опасен за себе си и другите участници в движението. Затова се опитваме да стигнем до съзнанието на максимално много хора и да имаме диференциран подход, защото ти може да си най-дисциплинираният и отговорен човек, но пак да застрашаваш другите участници заради субективни фактори. Не бих искала да разделяме водачите и на възраст и да сочим, че една група е по-рискова или не, защото това е относително. Ясно е, че младежите попадат в рискови ситуации, защото нямат уменията и надценяват възможностите си. Но не всички. Същевременно е логично, че хора на по-висока възраст попадат често в рискови ситуации не защото нямат опита, а защото се уморяват по-често или нещо друго. Но това отново не е приложимо за цялата група. Затова мисля, че трябва да разсъждаваме не коя група е по-рискова, а кои са факторите, водещи до рисково поведение, и да работим за тяхното елиминиране. - Да се каже какъв да е процентът на едното и на другото е чисто математическо изчисление в рамките на общата щетимост. За да има превантивен ефект, малусът трябва да се чувства, но задължително трябва бонусът за изрядните да е ясен. Ние, съвместно със застрахователи, специалисти и математици, работихме преди още новият председател на КФН да бъде назначен, модел, който предложихме на тяхното внимание. Надявам се те да го отчетат при сегашната си работа за създаването на системата. Предложението, което отправихме, се базира на логиката, че най-обективно трябва да се изчислява и бонусът, и малусът спрямо щетите по застраховка „Гражданска отговорност“, които лицето е причинило. Категорично сме против това, което беше предложено в предишната наредба - малус точките да следват колата, защото тя сама по себе си не причинява ПТП, причинява го водачът. Като цяло подкрепяме и поетапното въвеждане на системата, за да се натрупат достатъчно данни. Има много елементи, които все още са обект на оценка в комисията, но вярвам, че всички, които работят по тази система, трябва да се водят от една цел - намаляване на ПТП и балансиране на цената на „Гражданската отговорност”, така че хората да усетят ефекта и смисъла от нея. Родена е през 1976 г. Завършва политология и международни отношения в Американския университет в Благоевград Магистър е от програма на Университета в Болоня и Университета в Сараево От 1998 г. се занимава с управление на проекти и програми От 2007 г. е експерт в Управляващия орган на ОПОС в екоминистерството, а от 2009 г. е ръководител на оперативната програма Март-май 2013 г. е зам.-министър на околната среда и водите От ноември 2014 г. е в администрацията на МС и се занимава с координацията на Европейските структурни и инвестиционни фондове През януари 2017 г. е назначена за служебен вицепремиер в правителството на Огнян Герджиков В третия кабинет на Борисов е зам.-министър в МРРБ От февруари т.г. оглавява Държавна агенция \"Безопасност на движението по пътищата\"", "date": "2019.06.21", "title": "Малина Крумова: Повече часове за нощно кормуване и на магистрала"}
{"url": "https://www.monitor.bg:443/bg/a/view/v-es-ne-se-razbraha-za-naslednik-na-unker-168497", "text": "Срещата на върха на ЕС за договаряне на приемлив кандидат за председател на Европейската комисия се провалиха, съобщиха световните агенции. Те уточняват, че на 30 юни ще има извънреден форум, който трябва да посочи наследника на Жан-Клод Юнкер. На 1 юли се събира новият състав на европейския парламент. Тримата претенденти, избрани от политическите семейства - германецът Манфред Вебер за Европейската народна партия (ЕНП), холандецът Франс Тимерманс за социалистите и датчанката Маргрете Вестагер за либералите, не успяха да съберат в ЕП мнозинство в своя подкрепа. Тя се изразява в подкрепата на 21 лидери от ЕС. Дискусиите може да продължат в кулоарите на лидерската среща на Г-20 в Осака в петък и събота, прогнозира европейски служител. В този форум ще участват шестима европейски ръководители: Ангела Меркел, Еманюел Макрон, испанецът Педро Санчес, италианецът Джузепе Конте, британката Тереза Мей и холандецът Марк Рюте. Пожелали анонимност източници обаче разкриха, че все пак има договорка за разпределяне на четирите поста в ЕС. ЕНП ще получи председателското място на ЕК, ако успее да получи подкрепата за Мартин Вебер или издигне друг по - приемлив кандидат. Либералите гледат към председателското място в Европейския съвет. Социалистите ще водят европейската дипломация. Зелените са съгласни да бъдат ротационни председатели на Европейския парламент заедно с представител на левицата.", "date": "2019.06.21", "title": "В ЕС не се разбраха за наследник на Юнкер "}
{"url": "https://www.monitor.bg:443/bg/a/view/boris-djonsyn-ili-djerymi-hynt-shte-byde-novijat-premier-na-velikobritanija-168496", "text": "Борис Джонсън и външният министър Джеръми Хънт, който спечели подкрепата на 77 депутати, сега ще бъдат изправени пред последната битка за \"Даунинг стрийт\" 10. Бившият външен министър на Обединеното кралство Борис Джонсън спечели и петият кръг от гласуването в Консервативната партия за наследник на премиера Тереза Мей. Той спечели със 162 гласа, предаде Би Би Си. \"За мен е чест да получа повече от 50 процента от гласовете. Благодаря на всички за подкрепата! Очаквам с нетърпение да обиколя цяла Великобритания и да изложа плана си за Брекзит, да обединя нашата страна и да създам по-светло бъдеще за всички нас \", написа след гласуването в \"Туитър\" Борис Джонсън.", "date": "2019.06.21", "title": "Борис Джонсън или Джеръми Хънт ще бъде новият премиер на Великобритания"}
{"url": "https://www.monitor.bg:443/bg/a/view/deputatite-reshavat-okonchatelno-kakyv-shte-e-razmeryt-na-partijnata-subsidija-168491", "text": "В последното за седмицата пленарно заседание депутатите ще гласуват окончателно промените в Закона за държавния бюджет, с които се намалява размера на партийната субсидия. Предложението е на Министерски съвет и предвижда драстично намаляване на размера на държавното финансиране на партиите и коалициите от 11 на 1 лев на получен действителен глас, като е предвидено да влезе в сила от 1 юли т.г. Така, по разчети на финансовото министерство, за втората половина на годината държавният бюджет ще спести около 14,6 млн. лв. ГЕРБ и ДПС пък постигнаха съгласие за въвеждането на т. нар. открито финансиране, което предвижда възможността политическите субекти да получават средства не само от физически лица, а и от юридически, но при пълна прозрачност. Сред предложенията е и това на ДПС за нула лева партийна субсидия, както и идеята на БСП партиите да върнат всички средства, които са получили от държавния бюджет, но държат на влог и не са разходили по предназначение към датата 3 юни т. г. И двете не срещнаха подкрепата при второ четене в комисията по бюджет и финанси. Предстои да бъда подложена на гласуване и идеята на ГЕРБ държавата и общините да дават безвъзмездно офиси на партиите, които те да използват за развиване на своята политическа дейност.", "date": "2019.06.21", "title": "Депутатите решават окончателно какъв ще е размерът на партийната субсидия  "}
{"url": "https://www.monitor.bg:443/bg/a/view/nad-50-postradaha-pri-antiruski-protesti-v-tbilisi-168495", "text": "Над 50 души пострадаха вчера при разпръскването на протест на опозицията пред сградата на грузинския парламент в Тбилиси, сочат данни от министерството на здравеопазването на Грузия. Оттам уточниха, че 38 са пострадалите полицаи и едва 14 души са били участници в протестите. Вълненията възникнаха, след като заместник-председателя на руската Дума Сергей Гаврилов отправи послание от мястото на председателя на грузинския парламент.", "date": "2019.06.21", "title": "Над 50 пострадаха при антируски протести в Тбилиси"}
{"url": "https://www.monitor.bg:443/bg/a/view/trymp-razporedil-udari-po-iran-no-posle-razmislil-168499", "text": "Президентът на САЩ Доналд Тръмп е одобрил военни удари срещу Иран в отговор на свалянето на американски разузнавателен дрон, струващ 130 милиона долара, но после внезапно се е отказал от решението си, пише в. \"Ню Йорк таймс\". Първоначално Тръмп одобрил ударите по такива обекти като радар и ракетни установки, посочва вестникът, като се позовава на високопоставени представители в американската администрация. Ударите е трябвало да бъдат нанесени преди изгрев слънце днес, за да се намали рискът за иранските военни или за цивилните. Самолети са били вдигнати във въздуха, а кораби са заели позиция, но така и не се стигнало до изстрелване на ракети, защото дошло разпореждане за отказ от атаката, казва висш представител на американската администрация. Засега не е ясно дали ще има в бъдеще удари по цели в Иран, тъй като не става ясно кое е породило отмяната на разпореждането. Не е ясно дали Тръмп е променил мнението си или администрацията е изразила безпокойство относно логистиката или стратегията. Ако до изпълнение на разпореждането се беше стигнало, това щеше да бъде третата подобна заповед на Тръмп за удари по цели в Близкия изток след ударите, нанесени в Сирия през 2017 г. и 2018 г., отбелязва изданието. Междувременно Вашингтон забрани на американските авиокомпании преминаването през контролираното от Техеран въздушно пространство над Персийския залив и Оманския залив, предаде АФП. Тези ограничения се въвеждат заради \"засилване на военните действия и нарастващото политическо напрежение в региона, което представлява риск за операциите на американската гражданска авиация\", посочи Федералното управление за гражданска авиация на САЩ. Иран е получил чрез Оман съобщение от президента на САЩ Доналд Тръмп, че заплашва с американско нападение, заявиха ирански служители, цитирани от Ройтерс. \"В посланието си Тръмп каза, че е против каквато и да е война с Иран и иска да разговаря с Техеран по различни въпроси . . . той ни даде кратък срок за отговор, но незабавният отговор на Иран беше, че върховният водач (аятолах Али) Хаменей трябва да вземе решението по този въпрос\", каза един от служителите, пожелали анонимност. Друг служител заяви: \"Дадохме да се разбере, че нашият водач е против всякакви разговори, но посланието му ще бъде предадено, за да вземе решение . . . Обаче казахме на оманския служител, че всяко нападение срещу Иран ще има регионални и международни последици.\" Руският заместник-министър на външните работи Сергей Рябков каза, че Русия призовава САЩ да не предприемат безразсъдни действия по отношение на Иран. \"Опасността от конфликт не е отминала и ние отново призоваваме отговорните фигури, ако още има такива във Вашингтон, да помислят за последиците\", заяви той по повод информацията на в. \"Ню Йорк таймс\".", "date": "2019.06.21", "title": "Тръмп разпоредил удари по Иран, но отложил нападението в последния момент (обновена)"}
