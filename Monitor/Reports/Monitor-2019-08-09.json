{"url": "https://www.monitor.bg:443/bg/a/view/posochiha-rosen-barchovski-za-naj-podhodjasht-za-nacionalen-trenior-172610", "text": "Почетният председател на Българската федерация по баскетбол Атанас Тонев посочи Росен Барчовски за най-подходящия вариант за нов национален селекционер при мъжете. Постът е овакантен след отказа на Любомир Минчев да продължи работата си начело на националите. \"Трябва да се използва ситуацията, че в момента Росен Барчовски не е ангажиран. Чисто и просто Георги Глушков да проведе разговор с него, защото най-нормалното нещо е ответният човек да помисли, но и да постави своите условия. Не после да му се пречи, а да може да развие нещата. Така да се каже, аз съм фен на Росен Барчовски, доколкото и експертната, и човешката му характеристика отговорят на моите виждания, ако трябва аз да го избирам\", коментира пред \"Монитор\" дългогодишният ръководител на родната централа. Настоящият президент на федерацията Георги Глушков наскоро постави срок до края на август да бъде решен въпросът с националните треньори при мъжете и жените. \"Интерес към позицията на национален треньор може да идва по три линии - финансов интерес, кариеристична подбуда и третата е комбинация между принадлежност, любов към нашия спорт и някакво чисто патриотично чувство. Добре е, че все още има такива хора\", сподели още Тонев, който вижда в лицето на Росен Барчовски човек, който влиза именно в третата категория. За опитният ръководител позицията на досегашния селекционер Любо Минчев е необяснима. \"Познавайки характера му, той беше идеалният треньор, в това число за доста по-дълъг период от време. Знаете, че ще бъда вечно оптимист за бъдещето. Според мен предстои приобщаването на поколението на млади талантливи момчета като Константин Костадинов. И, ако сме оптимисти, това означава, че треньор трябва да е човек с характер, който работи безотказно, да бъде търпелив и всяка година ще има мисия да вкарва по едно-две от тези момчета\", добави Атанас Тонев, който вярва, че до няколко години можем да имаме отбор, който няма да има проблем за класиране на европейски първенства. Колкото до варианта чужденец да оглави мъжкия представителен тим на България, Атанас Тонев не смята, че той е подходящ при настоящата ситуация.", "date": "2019.08.09", "title": "Посочиха Росен Барчовски за най-подходящ за национален треньор"}
{"url": "https://www.monitor.bg:443/bg/a/view/za-njakolko-minuti-adrenalin-172603", "text": "Поредната жестока трагедия с адрес родното ни Черноморие. Момче загина при спускане от водна пързалка. Кой е виновен за инцидента, предстои да се изяснява. Сега ще се започне едно прехвърляне на вината и измиване на ръцете. Близките на момчето ще обвиняват за смъртта му работещите на развлекателното водно съоръжение. Те пък от своя страна ще вдигат ръце и ще се оправдават, че няма как да следят какво се случва по трасето. Както обичаше да казва един мъдър човек: Истината винаги е някъде по средата. Когато се стигне до трагичен инцидент, виновните са повече от един. Така вероятно е и в този случай. Винаги, когато съм минавал покрай подобни водни пързалки, съм си задавал въпроса дали онези, които ги стопанисват, и тези, които пускат децата си на тях, си дават сметка колко са опасни. Особено онези, издигащи се на повече от 10 метра височина, чийто улей е тотално необезопасен. Каква е гаранцията, че някой от спускащите се по някаква причина няма да се преметне през този улей и да полети от тази страшна височина. Нищо че при сегашната трагедия не става дуа за малко дете, а за младеж. Това съвсем не означава, че опасността е за подценяване. Мой познат работи няколко години в САЩ на подобно развлекателно съоръжение и ми показа снимки от там. Огромна водна пързалка по някое от американските крайбрежия, напълно закрита. През цялото време, докато се плъзга по улея с водата, човек отвсякъде е защитен от еластична мрежа, през която може да вижда какво се случва около него, но която го предпазва от полет надолу. Впрочем водните пързалки далеч не са единствените подобни опасни развлекателни съоръжения, на които човек трябва да се качва с полица сключена застраховка „Живот в джоба“. Не зная колко хора са се заглеждали в чарковете и механизмите на повечето от аква- или лунапарк съоръженията. Ако не сте, направете го и след това, ако още имате смелост, пуснете децата си на тях. Преди години във Велико Търново в увеселителен парк една пружина се скъса, но за щастие не се случи непоправимото. Безопасността при ползването на подобни забавно-развлекателни съоръжения обаче зависи не само от изправността на техниката, а и от отношението на обслужващите я хора. Иначе казано, вместо да се надпреварват да събират пари и да пускат едно след друго колкото може повече деца, за да си напълнят джоба, обслужващите подобни пързалки, въртележки, люлки, виенски колела и други подобни да осъществяват абсолютно стриктен контрол на целия процес – от пускането на посетителите, до изпращането им живи и здрави. За да не се случват никога повече подобни трагични инциденти и да няма родители в черно. И преценете дали си струва рискът за няколко минути адреналин.", "date": "2019.08.09", "title": "За няколко минути адреналин"}
{"url": "https://www.monitor.bg:443/bg/a/view/nikylys-kejdj-se-vdyhnovjaval-ot-kobri-172591", "text": "Холивудският ас Никълъс Кейдж призна, че се вдъхновявал за актьорската си игра в лентата \"Призрачен ездач: Духът на отмъщението\" от кобрите. По думите на екшън героя, той имал на разположение две кралски кобри, които се опитвали да го хипнотизират. \"Отначало те ми показваха гърбовете си, след което се нахвърляха. Точно по същия начин аз действах, когато се снимах в образа на Призрачния ездач. Кобрите се опитват да те вцепенят, като се приближават странично. Така правеше и моят екранен герой, преди да нападне. Животинките са много добър извор за вдъхновение\", отбелязва Кейдж. Актьорът разказа и за черепа на тиранозавър, който той закупи през 2007 година. Фосилът беше върнат в Монголия, след като се разбра, че е бил откраднат. \"Това беше една моя доста неудачна покупка, за която похарчих 276 хиляди долара. Сдобих се с черепа на законен търг, но след това разбрах, че е бил изнесен нелегално от Монголия и трябваше да го върна. Беше естествено да бъде изпратен там, където е бил открит. Но аз така и не получих парите си обратно!\"", "date": "2019.08.09", "title": "Никълъс Кейдж се вдъхновявал от кобри"}
{"url": "https://www.monitor.bg:443/bg/a/view/sedmichen-horoskop-10-16-avgust-172605", "text": "Какво ви очаква според хороскопа през идващата седмица... Очертава се период на генерални промени в изявите и в начина ни на живот. От 11-и Меркурий ще ви гледа вече в хармоничен аспект от знака на Лъва. Бизнесът ще се ориентира към бляскави представителни срещи. Ще се провеждат модни дефилета и ще се обсъждат новите тенденции. Ще се осъществяват делови връзки на лични партита и чествания. В неделя Юпитер тръгва в директна посока и стимулира връзките и договарянията с чужбина. Постарайте се на 10-и да планирате участия в престижни обществени и социални изяви. В този ден се залага база за новото, което предстои. Не планирайте секцио за 12-и, когато на всички нива ще се държим комплексарски и ще се раждат деца с подобно поведение. В този ден ще отпаднат от класациите неподговените и предоверилите се. Ден на сърцето, ще разберете на кого можете да разчитате. 13-и се свързва с пръстена и с колелото. Тенденцията е всяка ситуация да се преобърнее, да се разделите с един и да се свържете с друг. На 14-и Слънцето е в съвпад с Венера. Време за любов и представителни участия. В този ден се съдържа някакв особен призив, който ще събере сродните души. На 15-и се очертават жестоки битки за кокала, правилата не важат. Смирете апетитите за надмощие, власт и пари. Дано денят на Богородица ни усмири. 16-и носи балансираност и равнопоставеност. Връщат се каещите се грешници. Разберете се и си простете. Не е все едно с кого ще се срещате в събота. Може да се уговорят бъдещи действия, да се получи спонсорска защита и квалифициран съвет за работата, която смятате да започнете. Енергията ви търси поле за изява. От неделя Меркурий ще ви гледа в пречупващ аспект от знака на Лъва. Вероятно е да тръгнете в посока на светския живот и да отложите във времето уговорените проекти и бизнес начинания. Планетата на правото и закона Юпитер тръгва в директна посока и стимулира преговорите с чужбина. Някой вече стяга куфарите за работа и учене далече от тук. 12-и е денят на сърцето. Ако някой ви помоли за услуга, помогнете му и ще си спечелите верен съюзник. В този ден поне един ваш конкурент ще отпадне от играта, ще разберете, че сте оценени и приети в местата, за които кандидатствате. На 13-и не си позволявайте да изглеждате неглиже. Ще имате важна изява и среща. Облечете новите дрехи и идете на фризьор. На 14-и се оформят групите по интереси и позиции. Не се колебайте. Не може да сте на две места едновременно. В политически и в социален план трябва да се определиш към коя група принадлежиш. Най-тежко ще ви бъде на Богородица. Няма смирение на 15-и. Всеки е тръгнал с голямата кошница, притиска и претендира. Загубеното трудно ще се върне. Отложете за петък важните разговори и начинания. Родените във втората декада ще бъдат поставени пред тежък избор в съботния ден. Не давайте пълномощно, не преотстъпвайте права, позиции и терени. Роднини и близки ще ви притискат с материални и наследствени искания. Не споделяйте идеите си. За неделя планирайте участия в представителни срещи и модни конкурси. Сватбите ще са показни и престижни, но ако искате да ви покровителства висшата любов сключете брак на 16-17-и. 11-12-и са дни, в които Юпитер тръгва в директна посока и, а Уран в ретроградна. Ще се сменят мнения и концепции, ще се правят неочаквани рокади, които ще извадят на предни позиции хора в сянка. Ще се вадят компромати, ще се разместват позиции. Не са изключени протести. На 12-и се задвижва и личната карма на страната ни. Ще трябва да се взимат решения на високо ниво. Някой ще си пракрати почивката. 13-и е денят на колелото. Което е било отдолу пренебрегнато и подценено ще тръгне нагоре и обратното. Вероятно е детрониране на някои величия. На 14-и тръбачът-съдба свири сбор и ни събира в групи по интереси и отговорности. Ще направите силен ход и ще постигнете максимума в ситуацията. На 15-и, ако искаш мир готви се за война. Започват активни действия срещу потенциалните конкуренти. Апетитите са огромни. Стремежът на 16-и е да се дели всичко поравно и да се запазва сатуквото. 10-и е ден за ремонти и преустройства. Побързайте да намерите и да сте билзо до важен за вас източник на сила, подкрепа и ресурси. В следващите дни ще имате тежка и напрегната програма. Тръгващият в директна посока Юпитер ще задвижи заспали дела и проекти, а тръгващият ретроградно Уран ще ни върне да доразнищим делата, които са „претупани” и недооценени в миналото. Планетата на бизнеса и търговската инициатива Мерукрий напуска вашия знак на 11-и и ви подтиква да си вземете отпуск. Но на 12-13-и може да се очакват проблеми в работата, затова не бързайте да оставяте юздите в ръцете на някой друг. Ще изживеете мъчителни моменти на 12-и когато ще ви притискат хора с комплекси или сами ще действате комплексарски. Да не забравяме, че това е денят свързан със сърцето. Направете едно добро дело, помогнете на някой да се изправи. На 13-и асансьора на късмета тръгва за някой нагоре, а за друг надолу към понижение и професионална детронация. От особено значение е да изглеждате добре. Облечете новите дрехи и се постарайте да мислите по нов начин. На 14-и губят соловите играчи. Символ на деня е табуна волни коне. Действа се екипно. Личната свобода се защитава и получава под крилото на общата инициатива. На 15-и не се карайте с никого, после няма да се сдобрите. На 16-и всичко да се дели по равно. 10-и е може да се окаже най-силния ви ден за периода. Заложете нова база и фундамент на бъдещото си развитие, на личния живот, работата и връзките. Сключете нов договор, поемете юздите от бащите и дедите, започнете строежа или ремонта на родовия дом и имот. Осигурете си нова среда за развитие и живот. В този уикенд е важно да се работи върху основополагащи проекти. На 11-и влиза в сила онзи пионерски поздрав „рапорт даден, рапорт приет”. Директно тръгващият Юпитер дава юридическо разпореждане на ретроградно тръгващия Уран да се започнат нови разследвания, да се разнищи до край батака, в който сме попаднали и който ще ни остави без пържола за Коледа. И независимо, че е отпускарски период някой ще се наложи да се върне на работа и да задвижи машината оставена на собствен ход. На 12-и правете това, за което някой ви помоли. Подкрепете тези, които смятате за несправедливо наказани и ощетени. 13-и променя хода на събитията. Ден на колелото, а то със сигурност ще се завърти и ще промени статуквото. На 14-15-и ще срещате основните си конкуренти. В деня на Богородица няма да има прошка за никого. На 14-и влизате в нов екип или активизирайте групата, с която работите. На 15-и кой както може ще ви захапе. Внимавайте при пътувания и с документи. На 16-и ситуацията постепенно се успокоява. 10-и е ден на базовите проекти. Търсете ново място за развитие. На 11-и вашата управляваща планета Меркурий навлиза в Лъв, а това ще активизира рекламните кампании, ще се правят ревюта и модни дефилета, на които ще се преговаря, ще се уточнява новия курс в модата и тенденциите в работата на всички нива. Много важно е да имате очи и уши навсякъде, за да сте подтотвени за промените, които неминуемо ще настъпят. Подновете връзки с чужбина. Юпитер тръгва в деректна посока. На 12-и правете това, за което някой ви поморли и сами помолете за услуга и съдействие. Правете подаръци, участвайте в дарителски инициативи. Който не е настроен да дава, после няма да получава. На 13-и ще получите награда, стимул и някакво повишение. Ще ви се обаждат с предложения и ще имате реални шансове да излезете от дълъг кризисен период. Хора в притеснено положение ще разчитат на вашите услуги, но това не значи да се превърнете в техен слуга, а да изисквате награда по заслуги. Ако на 14-и ви поканят да участвате в някаква група или да станете част от определен екип не отказвайте и подпишете новия си договор. 15-и е ден на плътски изкушения и астрални битки. В този светъл ден на Божията майка, ако се скарате с някого дълго няма да се сдобрите. 16-и определя на всеки мястото, което му се полага и и му приляга. В съботния ден се ориентирайте какви мероприятия и прояви трябва да посетите и в каква посока да насочите творческите си умения и апетити. Меркурий навлиза в знака на Лъва. Хората облечени във власт ще търсят съветите на модните корифеи. Навлизаме в период на светски мероприятия и конкурси. Планирайте участие в спонсорски прояви, рекламирайте се, търсете финансиране на новите си хрумвания, инициативи и творчески проекти. На 11-и Юпитер тръгва директно и привлича спонсори от чужбина. На 12-и Уран тръгва в ретроградна посока и ни подканя да хвърлим поглед назад в миналото, с намерение да разнищим някои стари батаци, които пречат на личната ни инициатива. 13-и е ден на подготовка за предстоящите промени. Потърсете тези, на които знаете, че може да се опрете и разчитате. Влезте в нови съюзи. Ден на пръстена и колелото. Някой върви и към интимно обвързване, но сватбата може да се отложи. 14-и е един от най-силните ви дни за месеца. Слънцето е в съвпад с вашата управляваща планета Венера. Ще блестите в очарование, ще привличате погледите и може да бъдете приети в нов екип и в нова среда. Насрочете важни делови и лични срещи. Някой ще дочака и принца на бял кон. На 15-и няма прошка, всеки си гони интереса. Апетитите са огромни. 16-и е денят на човешката душа, обстановката се успокоява. Преговаряйте.   Ако на 10-и направите нещо несъзнателно, продължете в тази посока. Проведете уточняващи разговори по отношение на ремонти и строителни дейности. От неделя Меркурий ще ви гледа в пречупващ аспек от знака на Лъва. Ще трябва да съобразите бъдещите си делови и творчески планове с шефовете в живота ви, с половинката и бизнес портньора. Тръгващият директно Юпитер ни ориентира към ново договаряне и задвижва стопирани проекти. В понеделник молитвите се сбъдват. Никъде на отивайте без подарък дори и символичен. Включете се в благотворителни проекти и съдбата ще ви изпрати подкрепа. Тръгващият ретроградно Уран ще върне родените в първата декада към проблемите, които са оставили неразрешени във времето. Дълговете трябва да се върнат, отношенията да се изчистят. На 13-и се заемете със себе си, тествайте нови козметични и лечебни продукти. Вероятно е да се появи стар поблем, но ако действате спокойно ще го разрешите. На 14-и се оформят лагерите, както на работното място, така и в отношенията с околните. Може да напуснете една среда и група, която не ви влияе позитивно. В този ден лесно разграничаваме своите от чуждите, но е болезнено да се направи решителната крачка. Най-трудно ще ви бъде на 15-и, когато ще плащате за свои и чужди грешки и ще срещате силна конкуренция. Каквото отложите за петък ще мине на ниво и ще балансира нещата.   С действията на 10-и се изкачвате на по-висока позиция в бизнеса. Всяка среща е от значение. Може да влезете в ролята на спонсор за някого и сами да получите нужната ви подкрепа. В неделя Меркурий навлиза в знака на Лъва, това ще ви даде нова опорна точка, ще ви направи актуални и търсени в различни среди и ще ви помогне да блеснете в светския живот. Талантите ви ще бъдат оценени и добре заплатени. До дни може да сключите допълнителни или основни договори и да подобрите материалното си положение. На 11-и вашата управляваща планета Юпитнер тръгва в директна посока, а това ще позволи да получите нужните ви документи и разрешителни, да се рекламирате и в чужбина и да възобновите стопирана дейност. На 12-и направете жест към някого и до вечерта услугата ще ви се върне и заплати. На 13-и ще получите нова информация позволяваща да намерите правилното решение в дадена ситуация. Виждате това, което преди ви е убягвало от вниманието и контрола. Пренастройте се. На 14-и влезте в нова среда, създайте свой екип и кандидатствате за ново място и позиция. Такъв благоприятен ден може да чакате цял месец. Осигурете си печеливша позиция. На 15-и скандалите са лош знак. Конкуренцията прави непозволен ход. На 16-и ще ви е трудно да балансирате между желания и възможности. Всеки разговор в съботния ден ще води до напасване и синхронизиране на отношенията в семейството и в бизнеса ви. Осъществете срещи с приятели и близки от чужбина, търсете ново място и база за развитие. В неделя в живота ви започват генерални промени. Сякаш се отключва врата към невъзможното преди, към това което само сте си представяли и сте мечтали. Постарайте се да се възползвате от всички шансове в следващите дни. Луната навлиза във вашия знак на 11-и, а Меркурий вече не ви гледа в опозиция. Стегнете се, старото си отива. Напаснете се на промените или сами ги направете и насочете живота си в нова посока. 12-и е тежък ден за страната ни, но ще започнат нужните реформи и ще се отприщи насъбраното във времето. Уран тръгва ретроградно в знака на хармоничния ви Телец, а това положение ще даде възможност да се промият старите рани, да се решат от раз натрупаните проблеми, да се получи нужната подкрепа и финансиране. 13-и ни свързва с канала на космическата любов. Всяко добро дело ще се връща. Не си позволявайте да се карате с никого.14-и ви носи обединение и възможност да действате съвместно с колеги, близки и приятели в нужната посока. Народът обединява силите си. На 15-и скандалите разболяват и вредят. Апетитите на едни се противопоставят на амбициите на други. 16-и идва с желание да се запази статуквото.     10-и е ден на обрати, на пътувания и срещи, които ще променят живота ви в положителна посока. Символ на деня е фонтанът от преливаща енергия. Близо сте до важен източник на сила и ресурси. Възползвайте се от всяка среща и разговор. От 11-и Меркурий ще ви гледа в опозиция, а това ще изостри конкуренцията в бизнеса, ще изисква да се отделят средства за представителни срещи и реклама. Ще се наложи да участвате в специални партита и чествания, а това ще ви отдели от личния ви бизнес и може да обърка нещата, които до момента контролирате. От 12-и Уран тръгва в ретроградна посока. За родените в първата декада това е знак, че трябва да се уреждат нови документи и да се разчистват неща от миналото. Ще се променят клаузи по договори и наемни отношения. Някой ще си поиска нивата обратно от арендатора, ще се ориентира към нов бизнес и производство. На 13-и чакайте подкрепа от тези, които в миналото сте подкрепили. Вечерта Луната навлиза във вашия знак. Обединете интереси, сили и ресурси с доверени партньори. Водолеят е знакът на федеративноста и обединението на интереси. Не може да си позволим да живеем в разграден двор и да не контролираме нещата. 15-и е ден на астрални битки. Доброто и злото влизат в схватка. Защитавайте справедливи каузи. Отложеното за 16-и ще омиротвори обстановката. 10-и е ден за самовглъбение. Вклюва се каналът на кармичната родова памет. Ако започнете да правите нещо несъзнателно, продължете в тази посока. Представете си ярко тази линия на поведение, която искате да следвате. Ще ви е трудно, ще срещате спънки, но до края на този период поне един проблем ще се разреши и ще си отдъхнете. На 11-и се намираме пред водопад от промени, там където и птиците замлъкват в очакване на вихрушката, която предстои. Меркурий навлиза в Лъв, Юпитер тръгва директно, а на 12-и Уран вече е ретрограден. С тези три промени в движението на светилата няма как и животът ни на човешко ниво да не се промени. Бизнесът ще се ориентира към светски партита, проучвания и реклами. Ще се срещат бъдещи партньори на модни дефилета, ще се преговаря по съвместни проекти. Постарайте се да влезете в нов съюз. На 12-и правете това, за което някой ви помоли и вашите молби ще бъдат чути. 13-и завърта колелото на промените. С пълна сила ще действа в следващите дни правилото на Хермес Трисмегист „каквото е горе това е и долу”. Доброто и злото ще водят битки на всички нива. 14-и идва със знаци за обединение. Влезте в нова среда с нови договори и обещания за подкрепа и съдействие. На 15-и не взимайте важни решения. 16-и ще определи новата посока и ще хармонизира нещата.", "date": "2019.08.09", "title": "Седмичен хороскоп 10-16 август"}
{"url": "https://www.monitor.bg:443/bg/a/view/djadji-za-75-st-branjat-debitnite-karti-172600", "text": "Джаджи, струващи по-малко от 1 лв., защитават дебитните ни карти от измама. Устройствата се продават по различни сайтове, като цените им варират и може да стигнат дори близо 200 лв., показва проверка на „Монитор“. Доколко обаче могат да бъдат източени данните ни от картата е доста съмнително. Начините да се превърнем в жертва на измама с банкова карта са много, а за последните години подобни измамници станаха още по-креативни. Един такъв метод е използването на скимиращо устройство на банкоматите, което да „прочете“ данните от картата ни – на кого е, с какви финанси разполагаме. В такъв случай можем да се защитим със стикери, чиято цена е между 10-15 лв. След залепване стикерите блокират достъпа до данните, записани върху магнитната лента, като в същото време подават команда на банкомата да приеме картата. Ако се използва банкомат, в който е поставен скимер, то той не може да прочете данните от магнитната лента, а вместо това взима тези, записани върху защитната лепенка. Ако ползвателят е в чужбина и е улучил банкомат, който не работи с чип, тогава има 2 варианта: или отлепва лепенката и извършва трансакция на собствен риск, или търси друг терминал, работещ с чипове. Друг небезизвестен метод е използването на електромагнитни вълни, с които да се получава информация. Той се използва в много сфери, включително при проследяването на стоки от компаниите, а по-модерните автомобили също са оборудвани с технологията. Днес вече се прилага и при паспортите, личните карти, включително банковите ни карти. Затова и се появи страхът, че само чрез едно устройство с антена някой злонамерен човек може да източи данните, съответно и парите на нашата карта, без ние да разберем. Истината е обаче, че Причина за това е, че съвременните карти се правят с много по-силни защити, а информацията, която те предават, е криптирана. Друг аргумент против подобен вид измами е и фактът, че за да се осъществи една такава, престъпникът трябва да се намира физически много близо до жертвата си и да бъде заобиколен от множество джаджи. Това би означавало някой да ни следи посред бял ден, без дори да се прикрива, за да може да осъществи целите си. Въпреки това хората се лъжат да си купуват защитни маркови портфейли от по 200 лв. от електронни магазини. Офертите не са малко, а някои от тях са и на далеч по-изгодни цени между 60-70 лв., но в такъв случай портфейлът пристига без етикет, кутия или противопрахова торба. Ако все пак решите да вземете подобна джаджа, при избора и покупката потребителите трябва да внимават, защото не всеки калъф или портфейл е защитен. Сред предложенията има и такива за съвсем обикновени аксесоари, които „обещават“, че ще защитават и паспортите ви. По-евтиният вариант на защита е фолиото. Недостатък е, че при всяко използване на разплащателното средство трябва да махаме хартията. Този минус е сравнително малък, защото така се спестяват едни 200 лв., че и повече за „луксозен“ портфейл. Такива ползват родните пенсионери, които с готварско фолио увиват банковите карти с цел защита. Предпазната мярка им излиза почти без пари, от магазина наблизо го купуват за 3 лева. „Най-важно е да се сигнализира възможно най-бързо при възникнала ситуация“, каза изпълнителният директор на Асоциация „Активни потребители“ Богомил Николов за „Монитор“. По неговите думи всяка една карта е собственост на банката и потребителят не носи отговорност за нея, ако е спазил всичките си задължения и правила. Това включва пазене на пинкода в тайна, както и навременно уведомяване в случай на кражба или загуба. Обикновено правилата идват с договора, който подписваме с дадената банкова институция. Самият Николов призна, че на два пъти му се е случвало след онлайн пазаруване да му бъдат източвани пари, но банките бързо са реагирали и са му възстановили сумите. „Картовите организации са активни в това да преследват такива злоупотреби в интернет докрай“, коментира шефът на агенцията. Според него скимингът вече е остарял метод за кражба, а страната ни не е заплашена от по-големи схеми за източване. „По-застрашени са страните от Западна Европа или САЩ, където се предполага, че хората са с повече пари. За момента ние се намираме в безопасна зона, но това може да се промени в бъдеще“, предупреди Николов. Асоциацията получава по близо 10 оплаквания от злоупотреби с банкови карти всяка година, като по думите на Николов бройката може да се промени. „Всичко зависи от работата на банките – ако се реагира бързо, то злоупотребите ще намалеят“, довърши той. Има и случаи, в които хората не получават парите си обратно, но това е възможно само при неизпълнени задължения. Над 35 млрд. долара ще бъдат източени от банковите карти на хората до 2020 г. Това показват данни на маркетинговата компания Nilson. За 2016 г. източените пари са били 24,71 млрд. долара, което е увеличение от 12% само за 1 година. Страните, в които най-често се случват подобни неща, са Мексико (56%), Бразилия (49%) и САЩ (47%). Най-безопасно е в Унгария (8%), както и в други страни в Европа заради по-ранното внедряване на чип технологията. Само с 10 кредитни карти, използвани в уебсайтове, хакерите печелят по 2,2 млн. долара, сочат данни на глобалната софтуерна компания по киберсигурност Symantec. С 9% са се увеличили кражбите на автомобили без ключове във Великобритания за изминалата година, сочат данни на британското Бюро за национална статистика. За 2018 г. е имало 113 037 такива инцидента. Освен това британската Асоциация на застрахователите също е отчела ръст в случаите, обаче с цели 11%. „С получаването на достъп до ключовете ви крадците най-лесно могат да се доберат до колите ви, затова трябва добре да ги пазите“, коментира президентът на британската Автомобилна асоциация Едмънд Кинг. Това може да стане, като държим устройството по-далеч от колата, а не го оставяме в коридора. Трябва добре да се проверява дали всички врати и прозорци са заключени. През 2017 г. Клубът на немските автомобили изпробва 237 различни модела, от които едва 7 не се отключили, а само 3 били напълно защитени.", "date": "2019.08.09", "title": "Джаджи за 75 ст. бранят дебитните карти (ТЕМАТА)"}
{"url": "https://www.monitor.bg:443/bg/a/view/sedmichen-monitoring-5-10-avgust-172601", "text": "Бира с виолетки, водка от чернобилска ръж, кекс с канабис – странни специалитети и опити за оргиналничене в тазседмичното меню. Манджа с грозде и липса на оригиналност са и хитовите публикации срещу прокурори, които не си държат езика зад зъбите и отгоре на всичкото си позволяват да имат лично мнение, различно от това на кръга „Капитал“. Хак да им е. Ще ги разкостят с умни, та чак красиви анализи, в които фактите се коментират грозно и глупаво. Ще ги дебнат и провокират. И ще им вадят думите от контекста, защото това е разбирането на някои медии за качествена и количествена журналистика. Започваме седмицата с новата лятна промоция – за прасешки фризери. Любители на мръвката се презапасяват преди очакваното зло – поскъпване на свинското с около 50% до Коледа. Мечката тътрузи тежък фризер из гората. С триста зора успява да го довлачи до блърлогата си, но на прага установява, че няма мърдане повече. Решава да потърси помощ. Насреща й – Кумчо. - Вълчо, жив да си, ела да помогнеш, брат. Зимъска ще те черпя с някоя и друга свинска пържола от чумавите, дето сега ги колят поголовно. - Сори, Мецо, ама не мога да ти помогна. Имам кофти дископатия, херния, шипове. Абе, не съм аз твоят човек. Помръква усмивката на Мецана, продължава си по пътя. По някое време среща Кумицата. Тя тъкмо е излязла от фризьорския салон, направили са й маникюр и педикюр, върви и се оглежда във всяко вирче. - Жива да си, Кумице Лисице, ще помогнеш ли един фризер да вкараме през портата на бърлогата? Ще ти заделя някоя мръвка и на теб за зимата. - О не, Мецо, аз съм дама. Не ме бива за хамалски неща. Нещо по-така ако ти трябва – телефонна измама, врачуване на ръка, далаверка – на линия съм. Но да нося тежко не мога. Пък и съм бременна, ще взема да пометна. Продължава Меца да си търси помагач. Насреща й – скок, подскок – Зайо Байо. - Зайо, тъкмо ти ми трябваш. Дай едно рамо да вкараме новия фризер у нас, пък ще ти отделя един рафт да си замразиш моркови. - А бе, бих ти помогнал Мецо, но съм болен от тежка венерическа болест. - Аууууу! Що така бе, зайо? Колко пъти съм ти казвал да се пазиш... тц, тц. В разгара на африканската чума една телевизия реши да пусне в най-гледаемото си време филма „Бейб“. Та да подсети стопаните как да си маскират прасенцата като овчарски кучета. Ето така се скапва приятелството от едното нищо: Върви си Прасчо из гората, свирка си. Насреща му – Пух. Нарамил сатър, оглежда се с лукава усмивка. - Здрасти, приятелю Мечо. Накъде така ухилен отиваш? Да не е поевтинял медът? - Не, ама свинското поскъпна заради чумата, та се радвам, че пръв те видях. Вторнишката топ тема е за младеж, на когото са му промили ухото на морето срещу 530 лв. Обзема ме завист, когато научавам такива неща. За детето преди няколко години ни взеха 600 лева. Пратихме го на детски лагер, обадиха се да си го приберем, защото е пипнало вирус и докторите отказват да се занимават с неплатежоспособни учителки. На частно всички откликнали. Накрая от градината ни сервираха тесте разписки. Още се чудя застраховките, които ги плащаме на децата, защо не важат в такива случаи. Питайте ме дали ще си пусна детето на лагер друг път. Такъв „сървайвър“ не предвиждам поне до абитуриентския бал. Не е смешно, никак даже: - Кисела жена, вмирисани на повръщано деца, 500 лева разход на ден? Повече от ясно е, че сте на море. Прокурорската колегия се опълчи на издателя олигарх Прокопиев заради порция инсинуации. За тоягата на кръга „Капитал“ знаем. Какъв морков обаче им се привижда? Все си мисля, че техният любим олигарх не си падаше по постни приватизационни сделки. Нищо чудно да не може да различи морков от кокал. МО набира оферти за бойна машина, във вестниците хвърчат листовки за напреднали самолети. Истината за военната ни мощ лъсва по Гергьовден, когато гордите армейци разиграват възстановка с прашки и дървени мечове. Пак че не изкарват военните по прашки, че да станат съвсем за резил. Вместо да разсъбличаме военните, можем да се разхвърляме масово по „Виктория сикрет\". Но и тук вече дебнат изненади. Ройтерс предупреди, че известната марка за луксозно дамско бельо е наела за пръв път в историята си транссексуалния модел от Бразилия Валентина Сампайо. С този ход брандът възнамерява да... модернизира имиджа си. Егати и модата! Тъжен ден за плеймейтката Моника Валериева – привечер в сряда нагли крадци отмъкнаха бижута за 400 000 лева от скромното й жилище в Студентски град. Сега ще трябва да си ги изработи наново. Нещатният сътрудник на „Фрогбелграднюз“ - агент Сашо/Драган отново се отчита във Фейсбук с пост срещу Пеевски. Говори за някакво „време разделно“. Ако срещна някъде извън Фейсбук и „Фрогбелграднюз“ лицето Илиян Василев, ще изнахалствам от пусто женско любопитство къде е разделителната линия между двете му агентурни имена. Има някаква уловка явно там, но всичко с времето си. Като не съм от тази тайфа и не знам. Доносниците на ДС са си партия – и преди и сега. Някога са клепали съседи, приятели, градили са кариера на чужд гръб. Сега отново наглеят, защото никога не им показахме, че времето им е вече отминало. Нещо като клуб на анонимните алкохолици са. Събират се, изливат си каквото им тежи на душата и се разотиват облекчени. Пък ако някой Мустак почерпи за това, още по-добре. То и за това се иска талант. Диригент на оркестър получава бележка след концерта: \"Не че съм доносник, но онзи пълния с мустаците бие барабана само, когато гледате към него!\" Учени от град Томск установили, че комарите са ценители на нулевата кръвна група. Кацали два пъти по-често върху хората с тази група, отколкото върху онези от група А. Да ме бяха питали мен, отдавна щяха да знаят. Като някъв „Райд“ съм. Всички са в безопасност, когато са край мен. Пак от опит ще кажа, че е най-гадно да те накацат протестъри. Големи фенове са на нулевата кръвна група и те. - веднага налитат на „най-вкусния“ в тълпата. И са мутанти освен това – с каквото и да ги пръскаш, все оцеляват. След дъжд качулка и след криза – уволнения. Това най-кратко е обобщението от думите на министъра на земеделието, храните и горите Десислава Танева по повод проверката, назначена от главния прокурор в Агенцията по безопасност на храните (БАБХ). Аз като лаик смятам, че кадровите промени, които се отлагат за след чумата, не са достатъчни. Все ми се струва, че трябва да има и наказания за всички онези, които проспаха вземането на мерки, след като имаха информация каква е ситуацията в Румъния, за смешната ограда срещу диви прасета по границата и за животните в „задния двор“. Животновъдите имат право да недоволстват. Фризерите и обещаните обезщетения не променят факта, че виновните за чумата засега са в „задния двор“. И като нищо там ще си останат. Цели-целенички и невредими.", "date": "2019.08.09", "title": "Седмичен мониtоринг  (5 – 10 август)"}
{"url": "https://www.monitor.bg:443/bg/a/view/pilotite-na-ryanair-v-irlandija-syshto-shte-stachkuvat-172599", "text": "Пряко наетите от Ryanair пилоти в Ирландия гласуваха с голямо мнозинство \"за\" стачни действия, ако нискотарифният авиопревозвач не се съгласи с предложенията за заплащане на профсъюзите до понеделник, обяви днес синдикатът Forsa/IALPA. Членовете на профсъюза проведоха поредица от еднодневни стачки миналата година преди Райънеър да удовлетвори исканията им по въпросите за трансферите и повишенията. Форса каза обаче, че авикомпанията е спряла преговорите, откакто синдикатите са представили искания за заплащане в края на март. Стачните действия са били подкрепени днес от 94% от 180-те пряко наети пилоти, имащи право на глас. Синдикатът ще пише на ръководството, за да представи плановете си, ако исканията за заплащането не бъдат изпълнени. Профсъюзът трябва да предупреди най-малко една седмица преди началото на стачката. Основният пилотски синдикат на Ryanair в Испания ще гласува през идните дни за евентуална стачка в отговор на планираните от авиопревозвача съкращения, съобщи местният профсъюз SEPLA. Членовете на пилотския синдикат на Ryanair във Великобритания гласуваха тази седмица да последват примера на португалския кабинен персонал този месец с двудневна стачка от 22 август. През 2017 г. Ryanair се съгласи да признае синдикатите за първи път, което породи серия от стачни действия миналата година и накрая се стигна до подписване на колективни трудови договори между Ryanair и седем пилотски синдиката в Европа. Авиокомпанията успя да успокои част от споровете, като постигна споразумение с много синдикати в Европа за заплащането, но има още въпроси за решаване, а освен това разгневи профсъюзите, като съобщи преди 10 дни, че разполага с 900 пилоти и кабинен персонал повече от необходимото.", "date": "2019.08.09", "title": "Пилотите на Ryanair в Ирландия също ще стачкуват"}
{"url": "https://www.monitor.bg:443/bg/a/view/uvelichavat-lovnija-sezon-na-divite-praseta-172602", "text": "Ловът на диви прасета този сезон ще започне по-рано и ще завърши по-късно за да имат възможност ловците за по-голям отстрел и намаляване на популацията. Това стана ясно във Велико Търново след Национална среща на ръководството на министерствата на земеделието и на околната среда и Българската агенция по безопасност на храните. Към момента в засегнатите от заболяването райони популацията е около 2,5 единици на 100 хектара, а трябва да намалее до 0,3 на 100 хектара. Броят на откритите заразени диви свине е 33. Министър Десислава Танева съобщи, че от общо 2800 ловни дружинки в страната, 104 ще бъдат засегнати от ограничението за ловна дейност в заразените територии. За сметка на това обаче през есента ловът ще започне по-рано и идеята е да приключи два месеца по-късно, т.е. чак около средата на месец март 2020 г. Министър Танева съобщи, че до 26 август трябва да бъдат представени протоколите за почистен срещу които домакинствата с убити прасета ще получат по 300 лв. за дезинфекциране. Желаещите да отглеждат отново прасета могат да го направят чак след една година. Тя определи исканията на протестиращите от Сливенско като неизпълними и инициирани от политически лица. Като един сериозен проблем Танева отчете нерегистрацията на преоблдаващата част от домашните прасета, отглеждани от типа „заден двор”. От 30 огнища при домашните свине, само в 8 случая животните са регистрирани и те ще получат полагащите им се компенсации. Следващата година всеки, който иска да гледа прасета ще трябва задължително да ги регистрира и да спазва мерките за безопасност. „АЧС е в Европа от 12 години и досега няма страна, в която тя да е открита и вече да е обявена за чиста. Ако искаме в България да се запази месното производство, не трябва да има стъкпа назад. Не икам аз да бъда лошия вестоносец. И аз иска да имаме повече производство. Не можем да рискуваме. Следващата година през лятото, когато дойде през лятото отново пика на заболяването, популацията на дивата свиня трява да бъде максимално ограничена. А всички домашни прасета да бъдат в мерки за безопасност”, категорична бе министър Танева.  Тя отговори отрицателно на въпроса дали след като едно прасе се регистрира стопаните ще трябва да плащат данък за него. Съобщи също, че размера на нанесените щети у нас от свинската чума досега е около 15 млн. евро. По време на срещата стана ясно и че съществуват затруднения в борбата с чумата поради недостига на хора, които да работят на терен. Министър Танева сподело още, че според нея повишаването на цената на свинското месо в търговската мрежа не е причинено от АЧС. Зам. министърът на околната среда Красимир Живков съобщи, че от подадените досега 970 предложения за терени за загробване на евтаназираните животни, 560 (60%) са били отхвърлени поради различни рискове. Цвятко Александров, зам. изп. директор на БАБХ пък, информира, че общо 30-те огнища на зараза са били със 130 хил. прасета. От тях вече са умъртвени 115 хил. в свинекомплексите и 722 в личните стопанства. Експертът каза още че се правят строги изследвания и на фуражите, изпозвани за храна на животните. Как е проникнала заразата в големите свинекомплекси обаче, на този етап все още не може да се установи.  ", "date": "2019.08.09", "title": "Увеличават ловния сезон на дивите прасета "}
{"url": "https://www.monitor.bg:443/bg/a/view/shefyt-na-tad-grup-shte-svaljam-pravitelstvoto-obzor-172607", "text": "Обвиненият в подбудителство към кибертероризъм собственик на „ТАД Груп“ Иван Тодоров е заявил намерение да сваля правителството. Това става ясно от данни, публикувани на сайта на Апелативната спецпрокуратура. В четвъртък държавното обвинение внесе нови 4 тома с доказателства по време на открито съдебно заседание за мярката за неотклонение на Тодоров. Първата инстанция – спецсъдът, му определи 100 000 лв. гаранция, но въззивният съд я отмени и наложи задържане под стража. Прицелването в кабинета е установено, след като разследващите са снели данни от чат група tad cyber team. Там на 5.3.2019 г. Иван Тодоров пише*: „Ще свалям правителството ха-ха“. На 21.6.2019 г. в същата група Кристиян Бойков, който е обвинен като извършител на кибертероризъм, публикува: „Ударихме на Бат Митко от... машината и Около минута по-късно служителите във фирмата получават инструкция от Иван Тодоров да свалят всички пароли и да направят копие (mirror image) на информацията: „Свалете му всичко, пароли-мароли“ и допълва - „то след всеки одит има по един ударен“. В групата е установена чат комуникация на 10 юли, в която Бойков пише: „Хакнахме сървъра… имаме 4-5 инициали, но не знам тоя сървър до кви други системи има достъп ще го разгледаме утре след работа то е ся към 7 исках да проверя един вирус… Дали ще го хване седмицата им“. Няколко часа по-късно Иван Тодоров отговаря: „Да ги криптираме целите. И да ги питам след два дни Даже няма да ги питам.“ На следващия ден (11.7.2019 г.), Бойков споделя на Тодоров уебадрес на държавно учреждение и пише: „@Chapoblan, Виж кой е правил сайта :).“ Тодоров отговаря: „Мда. То си е тяхно май даже това“, на което Бойков пише: „Другата седмица са в Биволь“. Година преди Бойков да източи данните на 5 100 000 български граждани от информационните масиви на НАП „ТАД Груп“ се е занимавала с кибертероризъм и по отношение на застрахователни компании. В същата група е установена чат комуникация с дата 3.11.2018 г., в която Бойков сочи, че има достъп до системата на застрахователна компания, като Иван Тодоров пише: „Значи да ги гоним за тестове, ако не, в новините.“ Няколко часа по-късно разговорът продължава, като Иван Тодоров пише: „Значи може да стане чудесен скандал. Ако съм ще го кача в нета за назидание“. Това е едно от доказателствата, че в и са им предлагали да станат техни клиенти, за да се грижат за сигурността на данните. Разследващите са установили групов чат с участници с потребителски имена John Doе(owner), установен като Кристиян Бойков, Ivan Todorov, установен като Иван Тодоров, Georgi Yankov, установен като търговския директор на „ТАД Груп“ Георги Янков, който също е обвинен в подбудителство към кибертероризъм, и още няколко души от фирмата. На 23.3.2019 г. Иван Тодоров пише: „Тествайте мобилното приложение на уеб адрес на Български новинарски сайт“. В друг групов чат между Георги Янков, Иван Тодоров и Кристиян Бойков има публикация на Тодоров: https://www. (български уеб сайт за публикуване на обяви). Тук може да се ориентираме също за големи компании, като скипваме някои, които е ясно, че ще ни резнат. Разследващите са свалили и комуникация от чат приложение Telegram, инсталирано на личния телефон на Кристиян Бойков. Приложението е настроено и работи с абонатен номер за всеки профил, като в конкретния случай акаунтът на Бойков е свързан с мобилния му телефон. На 22.3.2019 г. Бойков пише на „И н ТАД“, установен като И. А. „Започваме“ и впоследствие допълва: „Ае да думкаме нап“. В чат група с 44 участници, озаглавена ehsoftuni, на 4.4.2019 г. Бойков пише: „Който намери IP адреса на новия сървър на НАП печели една каса бира“. В групов чат между Кристиян Бойков, Иван Тодоров и още няколко души на 14.4.2019 г. има публикация от Бойков: „НАП тая вечер си заминава“.   Множество свидетели са дали показания, в които разказват за работата в „Тад Груп“, за даваните задачи от собственика Иван Тодоров и за нерегламентираните действия на обвиняемите. Прокуратурата публикува показанията на трима служители във фирмата. Става ясно, че Кристиян Бойков действително се е хвалил, че е хакнал поливните системи пред Народното събрание. „Спомням си, че пред мен се е хвалил, че е имал достъп до системата, която управлява водни струи за поливане пред парламента и ни казваше дали искаме да пусне отделни стри и да ходим да видим на място дали действат“, казва свидетелят И.П. Друг от колегите на Бойков признава, че той го питал дали ще му помогне да хакнат НАП като уточнил, че иска да ударят домейните nap.bg и nra.bg, както и всички поддомейнини НАП. Свидетелят се съгласил да участва, но твърди, че нямал такова намерение и не е правил нищо. Според свидетелските показания Бойков задължавал някои от колегите си да правят снимки на открити уязвимости на сайтове, които колекционирал. „Кристиян се хвалеше, че продава различните бази данни в един хакерски форум Raid Forums. Кристиян Бойков ми е предоставял да разглеждам лично този диск. Когато ми го даде да го разгледам в него имаше над 500 GB информация“, твърди един от свидетелите. Друг разказва за назначаването във фирмата на Бойков след като хакнал сайта на МОН, за сближаването му със собственика. „Двамата си си говореха, че трябва да се изготви списък с най-големите български сайтове, които да бъдат тествани без знанието на техните собственици, като след това бъдат привлечени като клиенти“, разказва свидетелят.", "date": "2019.08.09", "title": " Шефът на „ТАД Груп“: Ще свалям правителството (ОБЗОР)"}
{"url": "https://www.monitor.bg:443/bg/a/view/datska-banka-predlaga-ipoteki-s-0-5-otricatelna-lihva-172589", "text": "Гражданите на Дания могат да се възползват от много добра оферта за ипотека – датска банка предлага ипотеки с негативен лихвен процент от -0.5%, с което на практика моли клиентите си да заемат пари, за да купят жилище. Банка „Jyske”, която е и третата най-голяма в страна, обяви тази седмица, че клиентите й ще могат да се възползват от ипотека със срок 10 години и лихва -0.5%, което означава, че Или казано с прости думи: ако купите къща за 1 млн. долара и изплатите заема си за 10 години, то ще върнете само 995 000 долара. Важно е да се отбележи, че въпреки добрите лихвени проценти, то банките начисляват много такси, с което е възможно гражданите все пак да върнат повече пари, пишат от Business Insider. „Това е една нова глава в историята на ипотеките“, коментира икономистът по имоти в банката Миккел Хоегх пред датска телевизия. „Преди няколко месеца бихме казали, че това е невъзможно, но много пъти вече бяхме изненадани, с което се открива нова възможност за притежателите на имоти“, довърши той. Ниската лихва на „Jyske” е само една в поредицата от добри лихви, които се предлагат в датските банки. Банка „Nordea“, която е и най-големият заемодател в района на Скандинавия, също направи Някои датски заемодатели пък предлагат и 30-годишни ипотеки с 0.5% лихва, предават от „Bloomberg“. Според медията подобни предложения са били налични още от май тази година за краткосрочни периоди, но едва сега са били направени достъпни за потребителите. „Никога не е било по-изгодно да заемаш пари“, смята главният аналитик в Nordea Лизе Нитофт Бъргман. И дори да изглежда странно, че банките раздават така парите си, то има рационална причина зад това. Финансовите пазари се намират в едно несигурно, волантативно положение в момента. Фактори за това включат обтегнатите търговски отношения между САЩ и Китай, Брекзит, както и постепенното забавяне на икономиките навсякъде по света, по-точно в Европа. Затова и някои банки са готови да предлагат с отрицателни лихви, с което приемат, че може да имат по-малка загуба, отколкото по-голяма, ако бяха предложили по-високи лихви. „Неприятна мисъл е, че има заемодатели, които са готови да предложат пари за 30 години и да получат 0.5% от тях обратно“, коментира Бъргман. „Това показва колко са изплашени инвеститорите от сегашната ситуация на финансовите пазари и че очакванията им са да мине доста време преди нещата да се нормализират“, завърши аналитикът.", "date": "2019.08.09", "title": "Датска банка предлага ипотеки с 0.5% отрицателна лихва "}
{"url": "https://www.monitor.bg:443/bg/a/view/hajdi-klum-i-tom-kaulic-otnesoha-6000-evro-globa-172577", "text": "Младоженците Хайди Клум и Том Каулиц ще трябва да платят 6000 евро глоба, защото са нарушили закона и са се изкъпали в Синята пещера на о-в Капри, където карат медения си месец в момента. Красивото природно образование е достъпно само с лодка през малък проход и е абсолютно забранено да се влиза в кристано сините води. 46-годишният супермодел и 29-годишният музикант обаче не спазили забраната. Германските медии съобщават, че те отишли с още 20 приятели и си направили парти с плуване. На излизане обаче вече ги чакала италианската полиция, която им лепнала солидната глоба. Това не е първият път, в който двамата изпробват температурата на водата в тази красива пещера. Миналата година двамата пуснаха в Инстаграм видео как се къпят в нея, като се предполага, че точно тогава са решили да се оженят. Не е ясно дали тогава са знаели за забраната и дали са били заловени да нарушават закона, но последователите им определено са разгневени от неподчинението им.", "date": "2019.08.09", "title": "Хайди Клум и Том Каулиц отнесоха 6000 евро глоба"}
{"url": "https://www.monitor.bg:443/bg/a/view/jabeshki-butcheta-se-kylchat-sreshtu-peevski-172606", "text": "Жабите от „Фрогнюз“ се завъртяха в луд танц. Въртят се, кълчат се, вадят от десет кладенеца вода, за да си оправдаят заплатките и крякат неистово срещу депутата и издател на „Телеграф медия“ Делян Пеевски. С едното бутче в Белград, другото в София, не им е лесно да се справят с лудешката мисия – да няма и ден без отквакана публикация срещу Пеевски. Щом и зад безспорните успехи на МВР и прокуратурата с разбитите нарколаборатории в последните дни им се привидя сянката на Пеевски, да не ги мислим на какви халюциногени са. Приемаме, че се справят. Ама чак да им ръкопляскаме... Нали това им е работата на лудите жаби. Безграничният талант на лудите жаби прозира зад изречения като следното: „Те (полицията, службите и прокуратурата – бел. ред.) всичко показват всеки път. Някои биха предпочели гинеколозите да бъдат така словоохотливи и щедри на кадри, но… Животът, както знаете, е несправедлив за повечето хора и справедлив – за малцина. Поне у нас е така“. В старанието си да се докарат на корпулентния си началник с академичния псевдоним, лудите жаби достигат неподозирани висоти и успяват в едно изречение да споменат Пеевски два пъти. Уж цитат, ама дописан такъв – почва някъде, свършва другаде: „Бедността не се ражда от друго, а от отнетите и преразпределени доходи от една корумпирана върхушка като Пеевски и Ковачки, прикривана от Пеевски“. Ква-ква-кво? Това последното как се превежда? Колекционирането на цитати не е жабешка привилегия. Бръкнем ли в джоба, що цитати можем да наизвадим и ние. В това число и на жабешкия цар Огнян Стефанов - Агент Академик. Ето един: „В България няма печеливши издания, а някои дори се издават на цена под себестойността. Във всички се наливат пари от някакъв друг бизнес. Вестникарски бизнес не съществува. Не съществува и реален пазар\". Всъщност, Агент Академик, реален пазар има. На него са изданията, които се купуват и продават. А какъв „бизнес“ има в наливането на пари за сайтчета като твоя, ти можеш да кажеш. Може и на жабешки, ще се разберем. И прокуратурата даже ще гледа натам, ако искаш. Направи го, бе, човек, не е толкова страшно. Или е?...", "date": "2019.08.09", "title": "„Жабешки бутчета“ се кълчат срещу Пеевски"}
{"url": "https://www.monitor.bg:443/bg/a/view/zaradi-zaboljavane-uili-nelsyn-otmeni-turneto-si-172580", "text": "Световнозизвестната кънтри звезда Уили Нелсън отмени турнето си поради респираторни проблеми и няма да може да гастролира днес пред публиката в Гранд Рапидс, щата Мичиган, както беше предвидено. Осемдесет и шест годишният ветеран се извини на феновете си в Туитър за причиненото неудобство. \"Трябва спешно да отида на преглед при лекаря си!\", написа звездата. Нелсън току-що беше приключил гастрола си с Алисън Краус в град Толидо, щата Охайо. Беше предвидено Уили Нелсън да вземе участие в концерт в подкрепа на фермерите заедно с Джон Меленкамп, Дейв Матюс, Нийл Йънг и Бони Райт на 21 септември. Турнето на кънтри легендата трябваше да завърши на 29 ноември в град Такървил, щата Оклахома.", "date": "2019.08.09", "title": "Заради заболяване: Уили Нелсън отмени турнето си"}
{"url": "https://www.monitor.bg:443/bg/a/view/lejdi-gaga-otkradnala-shallow-172604", "text": "Американският композитор Стив Ронсън обвини Лейди Гага, че е изплагиатствала хита си от лентата „Роди се звезда“ - Shallow, от неговото парче Almost от 2012 г., пише dir.bg. Песента, в която глас дава и актьора Брадли Купър, донесе на дуета най-престижните отличия - „Оскар“, „Златен глобус“, две статуетки „Грами“ и една - „изборът на критиците“. Според Ронсън обаче Гага е изградила Shallow си върху „основата“ на неговия сингъл. Според медиите зад Океана композиторът иска споразумение за да получи няколко милиона долара. Гага вече е наела адвокат от Ню Йорк - Орин Снайдър, който да се бори срещу иска. \"Г-н Ронсън и неговият адвокат се опитват да изкарат лесни пари на гърба на успешен артист. Това е не само грешно, но и срамно. Ако този случай продължи, Лейди Гага ще се бори докрай и със сигурност ще спечели\", казва Снайдър. Юридическият екип на певицата също така изтъкна, че Shallow няма нищо общо със сингъла на Ронсън, с изключение на три ноти, които могат да се чуят и в редица други песни през годините. В свое интервю преди време, Гага сподели как е написала парчето. \"Създаването на Shallow, заедно с Антъни, Андрю и Марк (екипът на Гага), беше съвсем различно изживяване в сравнение с предишния ни творчески процес. В стаята се носеше мрачна атмосфера, аз стоях на пианото, а всеки от тях държеше по една китара в ръцете си. Започнахме да правим различни предложения за текста и постоянно си говорихме... Всъщност това представлява самата песен - разговор между мъж и жена, но тогава все още не знаехме, че това е посоката\", обяснява певицата.", "date": "2019.08.09", "title": "Лейди Гага откраднала Shallow?"}
{"url": "https://www.monitor.bg:443/bg/a/view/glorija-pokaza-myja-do-sebe-si-snimka-172584", "text": "След като от два месеца усилено се шушука, че поп-фолк примата Глория има нова любов, самата тя потвърди слуховете, като пусна снимка в Инстаграм с любимия си мъж. Под кадъра, на който двамата са се прегърнали певицата написа: „Мястото на жената е в прегръдките на истински мъж, не на страхливци“. Изречението е цитат от Александър Глог. Изявлението й недвусмислено официализира връзката й, за която се говори откакто изпълнителката на „Ако те има“ пусна снимка със същия мъж, нежно прихванал я през талията, в градините на двореца Шьонбрун. Кавалерът й се казва Йордан Джермански и е бизнесмен от град Пловдив, според blitz.bg. Преди време той имаше връзка с модела Ирен Онтева. Йордан е с 2 г. по-голям от Глория и е баща на 4 деца. Двамата в момента са на почивка в Гърция, на полуостров Ситония, където разпускат в луксозната вила Casa Paradiso, в която нощувките за една седмица през високия сезон вървят по около 1500 евро за стая.", "date": "2019.08.09", "title": "Глория показа мъжа до себе си (СНИМКА)"}
{"url": "https://www.monitor.bg:443/bg/a/view/vremenno-zakrivat-spirkata-na-avtobusi-72-i-76-na-cherni-vryh-172583", "text": "Временно се закрива автобусна спирка на бул. „Черни връх“ за автобусни линни с №№ 72 и 76, съобщиха от Столичната община. Спирката ще бъде блокирана от утре до 15 август, заради ремонта на бул. „България“ между „Черни връх“ и „Иван Гешов“. Автобусите от линии 72 и 76 ще спират на бул. „Евлоги и Христо Георгиеви“ на спирка с код 0401 „бул. „Черни връх“.", "date": "2019.08.09", "title": "Временно закриват спирката на автобуси № 72 и 76 на „Черни връх“"}
{"url": "https://www.monitor.bg:443/bg/a/view/riki-martin-pokaza-dyshterichkata-si-snimka-172572", "text": "Латино звездата Рики Мартин за пръв път показа дъщеричката си Лусия, която се роди в края на миналата година. Той публикува снимка на бебето в Инстаграм с надпис „Светлината на моите очи“. Същата фотография е споделил и брачният му партньор Джуан Йосеф. Дъщеричката на 47-годишния Мартин и 34-годишния му любим - шведския художник концептуалист от сирийски произход, се появи на бял свят на 24 декември 2018-та. Певецът оповести раждането й от сурогатна майка в началото на януари. Също през януари Мартин съобщи, че е сключил брак с Йосеф. Певецът и актьор има две по-големи момчета - близнаците Матео и Валентино, родени от сурогатна майка през 2008 г.", "date": "2019.08.09", "title": "Рики Мартин показа дъщеричката си (СНИМКА)"}
{"url": "https://www.monitor.bg:443/bg/a/view/varna-dava-60-hiljadi-leva-za-olimpijskata-kvalifikacija-172586", "text": "Общинският съвет във Варна реши да подпомогне финансово провеждането на олимпийската квалификация по волейбол за мъже. Отделената сума е 60 хиляди лева. \"Това е шансът ни да се класираме за Игрите в Токио през 2020 година. Очаквам събитието да премине при огромен интерес от страна на варненските зрители. Почти всички билети вече са разпродадени, особено за мача с Бразилия. Организацията на турнира струва над 2 милиона лева. На този фон нашето участие е символично\", заяви Кристиан Димитров, директор на дирекция \"Спорт\" в Община Варна. Тази вечер България излиза срещу Египет в първия си двубой от Група А на квалификациите. Утре \"лъвовете\" играят с Пуерто Рико, а в неделя се противопоставят на Бразилия. Всички мачове са от 20,30 часа. Само победителят ще вземе квота за Олимпиадата догодина. Останалите ще имат втори шанс на континенталните квалификации през януари 2020 година.", "date": "2019.08.09", "title": "Варна дава 60 хиляди лева за олимпийската квалификация"}
{"url": "https://www.monitor.bg:443/bg/a/view/albanskata-mafija-kara-kokain-ot-venecuela-s-podvodnica-172582", "text": "Албанската мафия се е опитала да използва базата Порто Палермо на южното албанско крайбрежие за контрабанда на кокаин от Южна Америка в Албания с подводница, съобщава македонският в. \"Слободен печат\". Тази \"бомба\", както се изразяват албанските медии, бе съобщена в емисията \"Наркотици\" на италианската телевизия РАИ 3. Телевизията изтъкна, че албанската мафия сега се занимава не само с търговия с канабис, а и със силни наркотици като кокаина, който доставя от Колумбия в Албания. Италианският прокурор в Албания Франческо Мандои заяви, че съвместно разследване с италианските власти е довело до залавянето на 14 тона кокаин, набавен във Венецуела, който трябвало да се транспортира до базата Порто Палермо в Албания с подводница. В същата емисия прокурорът от италианския отдел за борба с мафията Никола Гратери твърди, че една трета от територията на Албания е засадена с канабис и само в една операция във водите край Отранто са били заловени 9 тона канабис. \"Престъпните групи в Албания са толкова мощни, че със своите пари влияят на правосъдната система, а и на целия европейски пазар на кокаин\", твърди Гратери. Някои чуждестранни медии определят Албания като \"наркодържава\" в Европа, отбелязва \"Слободен печат\".", "date": "2019.08.09", "title": "Албанската мафия кара кокаин от Венецуела с подводница"}
{"url": "https://www.monitor.bg:443/bg/a/view/visshata-liga-poharchi-1-41-mlrd-za-transferi-172581", "text": "Истинска трансферна лудост завладя Англия в последните дни, а крайният резултат доведе до похарчена от клубовете сума в размер на 1.41 млрд. паунда. Тя отстъпва с едва 2 млн. паунда на досегашния рекорд за харчове от лятото на 2017 г. Тогава бяха хвърлени цели 1.43 млрд. Само в четвъртък отборите похарчиха общо 170 млн. паунда за 17 трансфера. „Евертън“ се отчете с най-скъпия входящ трансфер в последния ден, привличайки Алекс Иуоби от „Арсенал“ за 34 млн. паунда, а най-големият изходящ бе този на Лукаку в „Интер“ за 74 млн. паунда. „Арсенал“ пък е клубът цели 155 млн. паунда. „Топчиите“ се сдобиха в последния момент с левия бек на „Селтик“ Киърън Тиерни за 25 млн. паунда и Давид Луис от „Челси“ за 8 млн. паунда. Местният им съперник от Северен Лондон „Тотнъм“ също взе две нови попълнения. Халфът на „Бетис“ Джовани Ло Селсо се присъедини към клуба под наем, а тинейджърът на „Фулъм“ Райън Сесеньон бе закупен за 25 млн. паунда. „Уотфорд“ се подсили с крилото на „Рен“ Исмаила Сар за 25 млн. паунда, което е клубен трансферен рекорд. „Лестър“ от своя страна взе халфа Денис Прат от италианския „Сампдория“ за 18 млн. паунда. „Бърнли“ си купи Дани Дринкуотър от „Челси“, а „Манчестър Сити“ привлече вратаря на „Дарби Каунти“ Скот Карсън. 11 от 20-те отбора в лигата а „Шефийлд Юнайтед“ дори го стори 4 пъти. Най-скъпият футболист е Хари Магуайър, който смени „Лестър“ с „Манчестър Юнайтед“ за 80 млн. паунда, а въпреки трансферното ембарго „Челси“ също съумя да осъществи входящ трансфер. „Сините“ се сдобиха с услугите на хърватския полузащитник Матео Ковачич за 40 млн. паунда от „Реал“ (Мадрид). Те имаха право да го закупят, защото играчът прекара предния сезон под наем в клуба. Раздялата с белгиеца Еден Азар се оказа пък един от най-големите изходящи трансфери за лятото. Сделката бе на стойност 89 млн. паунда и може да достигне 150 млн.", "date": "2019.08.09", "title": "Висшата лига похарчи ‎£ 1,41 млрд. за трансфери"}
{"url": "https://www.monitor.bg:443/bg/a/view/pilotite-protiv-namaljavaneto-na-zimnite-testove-172587", "text": "Планът за намаляване на тестовете преди сезон 2020 във Формула 1 предизвика критики сред пилотите. Засега предвидените дати за тестове са между 19 и 21 и между 26 и 28 февруари догодина, като това ще се случи отново на пистата \"Каталуния\", съобщава специализираният сайт racefans.net. Пилотът на \"Торо Росо\" Даниил Квят е сред изразилите гласно несъгласието си. \"Ако трябва да съм честен, дори в момента имаме прекалено малко тестове\", коментира Квят, който бе тест пилот на \"Ферари\" през миналата година. \"Трябва да имаме повече истинско каране на писта, отколкото в симулаторите. На 100% не одобрявам такъв ход. Това, което имаме в момента е минимумът от пилотска гледна точка. Не съм прекалено ентусиазиран да карам в симулатор. Предпочитам да правя повече тестове на писта. Не това е начинът да се случват нещата във Формула 1. Това е единственият спорт, в който тренираме толкова малко на открито извън състезателните уикенди. А е нужно. Не казвам, че трябва да е толкова много, колкото в миналото, но не и по-малко от това, което имаме в момента\", обясни Даниил Квят. Ромен Грожан и Пиер Гасли изразиха сходна позиция. \"Зимните тестове са страхотни и за отборите, и за феновете. Не съм привърженик на намаляването им\", сподели Грожан, а Гасли на свой ред коментира: \"За мен, ако има 10-12 дни за тестове, би било страхотно. Трябва да се намери компромис.\"", "date": "2019.08.09", "title": "Пилотите във Формула 1 против намаляването на зимните тестове"}
{"url": "https://www.monitor.bg:443/bg/a/view/kfn-zapochva-rabota-po-metodikata-za-obezshtetenija-pri-katastrofi-172595", "text": "Комисията за финансов надзор започва приоритетно интензивна работа по изработване проект на Наредба за утвърждаване на Методика за определяне размера на обезщетенията за имуществени и неимуществени вреди вследствие на телесно увреждане на пострадало лице и за определяне размера на обезщетенията за имуществени и неимуществени вреди на увредено лице вследствие смъртта на пострадало лице. На 7 декември 2018 г., след обнародване в Държавен вестник, бяха приети промени в Кодекса за застраховането (КЗ), касаещи лимитите за изплащане на обезщетения за неимуществени вреди при настъпване на смърт на пътя, с което бе разширен кръгът на лицата, които могат да търсят обезщетения – от близки до далечни роднини. В изпълнение на изискванията на §101 от ПЗР ЗИД на Кодекса за застраховането, на 07 декември 2019 г., или точно една година по-късно, по закон, трябва да бъде приета официално Наредба, с която се утвърждава новата Методика. За подготовка на Наредбата има два етапа: първият етап със срок от 6 месеца, в който отговорна институция е Гаранционният фонд (ГФ), който има ангажимент да подготви проект на Методиката по чл. 493а, ал. 2 от КЗ до 7 юни 2019 г. За подготовка на Методиката проектът е възложен от ГФ на външен консултант. Вторият етап, също с предвиден срок от 6 месеца, в който отговорни институции са Комисията за финансов надзор (КФН), Министърът на здравеопазването (МЗ) и Министърът на труда и социалната политика (МТСП), които имат ангажимент да подготвят и приемат Наредбата, с която се утвърждава Методиката. Днес КФН е получила от Гаранционния фонд официалния проект на Методиката за определяне размера на обезщетенията за имуществени и неимуществени вреди вследствие на телесно увреждане на пострадало лице и за определяне размера на обезщетенията за имуществени и неимуществени вреди на увредено лице вследствие смъртта на пострадало лице. С оглед на факта, че от днес, регулаторът, заедно с М3 и МТСП, имат 4 месеца от предварително предвидените по закон 6 месеца за приемането на Наредба, с която се утвърждава Методиката, КФН започва приоритетно интензивна работа по изготвянето ѝ. Крайният срок по закон, в който Наредбата трябва да е готова е 7 декември 2019 г. като в него се включва и времето за така важното обществено обсъждане, което отново КФН и двете министерства имат отговорност да проведат. Председателят на КФН Бойко Атанасов днес е изпратил писмо до МЗ и МТСП за съставяне на работна група по приемането на Наредба, с която се утвърждава Методиката. Групата ще бъде начело с Илиана Христова, зам. председател на КФН, ръководещ управление „Застрахователен надзор“. Г-н Бойко Атанасов се ангажира, че „Именно в ситуация на скъсени срокове за работата на експертите ни и поради изключителната важност на темата, ние ще вложим всичките си усилия на първо място, за да спазим ангажимента пред обществото. На второ място, ние сме отговорни пред българските граждани да представим адекватна държавна позиция, когато става въпрос за загуба на човешки живот при инцидент на пътя. На трето място, именно регулаторът е отговорен да следи за финансовата стабилност в сектора на застраховането. Задачата ни е трудна, защото Наредбата, с която се утвърждава Методика за определяне размера на обезщетенията за имуществени и неимуществени вреди вследствие на телесно увреждане на пострадало лице и за определяне размера на обезщетенията за имуществени и неимуществени вреди на увредено лице вследствие смъртта на пострадало лице, трябва да осигури както даването на финансова подкрепа на близките на загиналите, така и финансова стабилност на сектора.“", "date": "2019.08.09", "title": "КФН започва работа по методиката за обезщетения при катастрофи"}
{"url": "https://www.monitor.bg:443/bg/a/view/grigor-dimitrov-s-kysen-shans-za-sinsinati-172588", "text": "Шампионът от 2017 година в Синсинати Григор Димитров е първа резерва за основната схема на турнира. Гришо не е заявен за квалификациите и зависи само от отказване на тенисист от основната схема. Кевин Андерсън обяви, че няма да вземе участие състезанието и увеличи шансовете на Димитров, но на мястото на южноафриканеца влиза италианецът Лоренцо Сонего. Следващият в списъка на чакащите е именно българинът. Възможно е все пак в последния момент Григор Димитров да получи и \"уайлд кард\" от организаторите.", "date": "2019.08.09", "title": "Григор Димитров с късен шанс за Синсинати"}
{"url": "https://www.monitor.bg:443/bg/a/view/do-10-dni-predavame-na-gyrcija-brata-na-kilyra-nemija-172598", "text": "Милен Райчев, брат и съучастник на килъра Немия, ще бъде предаден на гръцките власти до 10 дни. Това реши Хасковския окръжен съд. Райчев се издирва от Интерпол след като камери заснеха как той шофира колата, с която двамата с брат му Серафим Райчев – Немия бягат след поръчковия разстрел на австралиеца с гръцки произход Янис Макрис. Макрис беше разстрелян от Немия през прозорец на лекия му автомобил „Смарт“ в лусксозно предградие на Атина на 31-и октомври 2018-а г. Брат му беше арестуван в Атина през април т.г. Брат му пък беше закопчан преди две седмици в Хасково при спецакция на антимафиоти и спецзвеното „Кобра“. Райчев заяви, че е съгласен да бъде предаден на Гърция още във вторник. По закон трябваше да размисли три дни и отново да декларира съгласие пред съда. Гръцките съдебни власти са гарантирали на Милен Райчев, че ще лежи евентуалното си наказание в България, ако бъде осъден в Гърция. Двамата с брат му могат да бъдат осъдени и на доживотен затвор, ако се докажат обвиненията срещу тях.      ", "date": "2019.08.09", "title": "До 10 дни предаваме на Гърция брата на килъра Немия"}
{"url": "https://www.monitor.bg:443/bg/a/view/zaklet-ergen-vs-star-ergen-172567", "text": "„Ерген“ е термин-заемка в българския език, който подлежи на специален семантичен анализ. Конотацията на израза „заклет ерген“, например, е по-скоро положителна. Има смисъл на женкар, стилен мъжкар, бохем, който се облича като италианец и е изключителен чистофайник. „Старият ерген“ е друга бира, той е леко смахнат самотник, бръсне се от дъжд на вятър, рядко чисти дома си, носи стара футболна фланелка, а в хладилника си държи кофичка мухлясало кисело мляко. И двата типажа си приличат по това, че имат изградени навици. Мислят си, че не биха ги сменили за нищо на света. И че няма жена, която да разбие желязната им схема, заимствана от „Изкуството на войната“ и цял куп мъжкарски холивудски филми. Но тази самоизмама продължава само докато не срещнат дамата на сърцето си. Която ще изхвърли всички вехтории и навици от ергенския им апартамент, ще го ремонтира по свой вкус и нежно ще поеме руля на съвместния живот. Дами, мъжете над 30 не са развалена стока. Обаче са корави камъни и искат много, много шлайфане. Вижте защо. Заклетият ерген няма телевизор, защото смята, че по телевизията дават единствено глупости, от които не можеш да научиш нищо. Затова пък има цяла колекция от класика и джаз на грамофонни плочи, както и „музика за секс“, запазена на файлове в компютъра. Има бар в хола (добре де, просто рафт от секцията е), на който са подредени само качествени питиета. Включително поне 5-6 вида сладки ликьорчета и вермут за многобройните му приятелки. В дома му цари идеална чистота – като аптека е! Чисти сам тоалетната с най-скъпите препарати. Бърше прах и впечатлява дамите, защото има колекция от стилни подложки за чаши. Старият ерген има телевизор и той е ОГРОМЕН. Абониран е за пълен комплект от платените спортни канали, за да си гледа мачове по телевизията, а също професионален бокс и женски ММА-боеве. Дъртият ерген обича да гледа как две татуирани мадами с боксерки и спортни сутиени се пребиват от бой. Има телевизор в кухнята, а също и в гаража – да си гледа „Формулата“. Купешки алкохол не държи вкъщи изобщо, защото си има бидонче с домашно вино в мазето и цяла щайга еднолитрови бутилки от татковата ракия. Смята чистенето за „женска работа“, но все пак веднъж месечно пуска прахосмукачката. Заклетият ерген обожава да пътува. Зад грубоватата му външност се крие всъщност романтична душа и затова има картички и магнитчета за хладилник от всяка дестинация, която е посетил. Рим, Париж, Истанбул, Халкидики, Прага, Будапеща... Ходил е още в Дубай и кара ски на Шамони. Заклетият ерген не пести пари за екскурзии, пък и печели добре. Сред многото му временни приятелки се откроява и една постоянна – колата. Автомобилът на този пич е голям, черен, мощен, лъскав, идеално измит и е на не повече от 5 години. Старият ерген мрази да пътува. Даже си поръчва пица вкъщи, нищо, че пицарията му е на близо. Пътува най-много до някой язовир за риба, а също и до родителите си, за да прибере урожая от компоти, домашни яйца и замразена домашна кокошка, от която след размразяването ще си сготви сам 4-5 гозби и ще се препитава поне седмица и половина. Този суров мъж знае две и двеста. Ако се наложи, с бурканче лютеница и един нарязан хляб може да изкара цяла седмица. Умее да мие чинии със студена вода. Колата му е стара таратайка, но той си я обича. Знаеш ли колко баровци е теглил с тая кола, като закъсат с лъскавите си джипове край язовира? Никога не мие автомобила си, защото го смята за „пе....лско“. Заклетият ерген смята, че контролира жените с неустоимия си чар (обаче греши), защото след три бърбъна вечер понякога пише СМС-и, за които сутрин съжалява. Нарича жените „маце“, „красавице“, „хубавице“, „бонбонче“ и „сладур“. Най-любими са му сервитьорките. В известен смисъл заклетият ерген е сервитьоркофил. Винаги им остава бакшиш и често си ляга с тях. Обича да се фука с колекцията си от скъпи ръчни часовници. Има спортен модел, има официален, има туристически, има даже скъпарски часовник за работа. Държи си ги в оригиналните кутии от магазина. Дъртият ерген, завалията, е пределно наясно, че не контролира жените. Даже малко нещо се страхува от тях, особено ако са красиви. По принцип е остроумен, но при вида на някоя красива дама почва да се държи тъпо и да се хили като олигофрен. Най-якият му флирт е с мацката от кварталния магазин за алкохол. Тя наистина е прекрасна и той би се оженил за нея на мига. Дъртият ерген последен ще разбере, ако една жена го харесва, защото обикновено се е вторачил в приятелката й, с която няма никакъв шанс. Със сервитьорките разговаря делово, даже малко плахо. Винаги става на бременни жени в градския транспорт. И макар да изглеждат толкова различни, тези два типа имат една и съща мечта. Да скъсат с ергенския живот най-накрая и да станат бащи на много малки жоровци/пешовци/митковци и т.н. Което, в края на краищата, се и случва. Първата една година бившият заклет ерген и бившият стар ерген ще си перат бельото и чорапите скришно в банята, защото ще се срамуват. После...после всичко си идва по местата и заживели дълго и щастливо.", "date": "2019.08.09", "title": "Заклет ерген vs Стар ерген"}
{"url": "https://www.monitor.bg:443/bg/a/view/predlagat-studentski-raboti-za-obsht-plan-na-stara-zagora-172574", "text": "Дипломните работи на шестима студенти от  висшето училище по архитектура „Ла Вилет“ в Париж ще бъдат предоставени на екипа, който ще разработва новия общ устройствен план на Стара Загора, съобщи председателят на местната камара на архитектите Петър Киряков. Бъдещите архитекти от Франция са работили по свободна тема, свързана с възстановяването и трансформацията на стари сгради, на антични пространства и максималното оползотворяване на културно наследство в Града на липите. Голяма част от идеите им са нестандартни, но изключително ефективни и биха могли да подскажат по-различни пътища за решаване на отдавнашни градски проблеми. Без да познават в детайли архитектурното наследство и историята дипломантите са успели да вникнат в идеята, която е водела чешкия кондуктор Лубор Байер, създателя на плана за възстановяването на опожарения през лятото на 1877 г. от войските на Сюлейман паша град, коментират колегите им. Разработките са в рамките на  „Архитектурно ателие 2018-2019 г.“ , в което освен дипломанти на „Ла Вилет“ участваха и техни  колеги от Университета по архитектура, строителство и геодезия – София. Сред разработените теми са: „Биоклиматична среда. Новият архитектурен подход на Стара Загора от територията до парцела“; „Нов стил за Стара Загора. Увеличаване на излъчването на брандинг на града в прехода му към европейски културен център“; „Дадености – екологията, новата динамика на „Стара“ Загора. Изгряващ устойчиво развиващ се град“; Атрактивност – мярка и потенциал за урбанизацията и рехабилитацията на Стара Загора“; „Да изградим преходите между епохите в Стара Загора. Да възродим града – преход във всички форми и мащаби“ и „Ресурсите на Стара Загора – многобройни, но недостатъчно използвани“. Интерес буди идеята за преустройството на градския универсален магазин при която при запазване на фасадите, да се създаде вътрешен двор с нови пешеходни връзки и магазини около него и обособяването на театрална сцена и зали за спорт.", "date": "2019.08.09", "title": "Предлагат студентски работи за общ план на Стара Загора"}
{"url": "https://www.monitor.bg:443/bg/a/view/mobilnata-mreja-na-vivacom-e-s-naj-dobro-pokritie-172573", "text": "Мобилната мрежа на VIVACOM е с най-доброто покритие в страната. Резултатите са базирани на анализ на Ookla, основаван на данните от Speedtest Intelligence за първата половина на 2019 г. VIVACOM отбелязва най-висок резултат в сравнение с тестовете в останалите мобилни мрежи, направени от потребители с приложението Speedtest® на Ookla в цялата страна. Анализът на събраните данни в различни точки на територията на България е извършен по методологията на Ookla. VIVACOM спечели отличието, като постигна най-висок резултат в показателя Coverage Score ™, който обхваща както броя локации, на които даден оператор има покритие, така и качеството на самата мобилна услуга.", "date": "2019.08.09", "title": "Мобилната мрежа на VIVACOM e с най-добро покритие  "}
{"url": "https://www.monitor.bg:443/bg/a/view/osyden-za-ubijstvo-iska-1-mln-lv-zabravil-da-plati-10-lv-taksa-172569", "text": "Изтърпяващ 14-годишна ефективна присъда за убийство затворник поиска от прокуратурата да му плати 1 млн лв за нанесени морални и материални вреди и пропуснати ползи, но отказа да заплати 10 лв държавна такса. Исковата молба на 61 – годишният хасковлия Петър Желязков е от края на м.г., в нея той обстойно обяснява как и защо магистратите са допринесли за страданията, които му се е наложило да преживее. Подробно е написал, че оценя моралните вреди на 100 бона и на още толкова материалните . Здравословните е оценил на 300 000 лв, пак на толкова са и неимуществените. Към тях е прибавил и иск за 200 000 за пропуснати лихви плюс лихвите до окончателното изплащане на крупната сума. От съда в Стара Загора са прекратили делото поради неплащането на таксата и поради липсата на копия от исковете за призованите страни, определението е от 8 август и може да бъде обжалвано пред апелативния съд в Пловдив. Желязков е осъден за убийството на жителя на град Маджарово Незми Шериф на 6 юли 2014 година заради спор за недвижим имот. Стрелецът използвал самоделен пистолет, при обиските от дома му бяха открити въздушна пушка и над 150 патрона.Делото срещу него първоначално тръгна в Хасково, но след това го прехвърлиха в Кърджали по искане на обвиняемия под претекст, че хасковските съдии са предубедени. Присъдата бе потвърдена през 2018 година от състав на ВКС, към нея бяха добавени и 4 месеца заради нахлуване с ритник в кабинета на някогашния шеф на хасковската окръжна прокуратура Иван Ванчев на 17 май 2011 година.", "date": "2019.08.09", "title": "Осъден за убийство иска 1 млн. л.в, забравил да плати 10 лв. такса "}
{"url": "https://www.monitor.bg:443/bg/a/view/bez-kraj-li-e-ujasyt-s-transplantaciite-172571", "text": "Стряскаща е новината, че първата белодробна трансплантация у нас ще се направи през 2021 година. Тя дойде непосредствено след друга – Австрия спира трансплантациите за чужденци. Така еуфорията след успешното присаждане на бял дроб на българка, след години на провалени надежди на чакащите пациенти, (някои от които починаха), се превърна в поредната мъка за тях. Но повод за недоволство не са само тези пациенти, но и неуредиците със стотиците, чакащи лечение в чужбина. Крайно време е да се сложи ред в тази дейност, която министерството на здравеопазването изцяло взе под контрол. В конкретния случай е добре чиновниците бързо да намерят друга болница, където да се извършат операциите по присаждането. Не е по силите на отделни клиники и техните директори да уреждат операциите, благодарение на личните си контакти. Това, което те трябва да свършат, с помощта на министерството, отново е да осигурят екипите, които ще бъдат обучавани в чужди клиники. Също така по -най-бързия начин трябва да бъде внесено съответното оборудване за нашия (или нашите) трансплантационен център. 2021 г. е твърде далеч и ако не се предприемат съответните мерки, смъртта на тези пациенти ще е неизбежна. И тя не може да се оправдае с по-строгите мерки срещу търговията с органи, нито по начина, по който бе направено с предишните пациенти, които вече починаха. Силата на държавата се измерва точно в такива хуманни действия, когато тя показва, че цени човешкия живот и прави всичко възможно да го спаси.", "date": "2019.08.09", "title": "Без край ли е ужасът с трансплантациите!?"}
{"url": "https://www.monitor.bg:443/bg/a/view/tancite-za-pirin-folk-se-pravjat-v-tri-dyrjavi-172568", "text": "За първи път хореографиите за тазгодишното 27-мо издание на фестивала за македонска песен „Пирин Фолк“, който ще се проведе от 30 август до 1 септември в Сандански, са поверени на Ансамбъл „Майсторите на танца“ от Перник. Движенията за 30-те конкурсни песни се изработват специално и успоредно в три европейски държави: Франция, Румъния и България, тъй като членовете на трупата са на различни турнета. „В момента една част от „Майсторите на танца“ са на турне във Франция, друга в Румъния. Останалата част от нашия ансамбъл имат ангажименти в България. На „Пирин Фолк“ ще вземат участие 20 наши танцьора, разпределени съответно на три групи. Така се получи, че всяка от тези групи се намира в различна държава и в нея изработва хореографиите. В днешното интернет и дигитално общество това не е никакъв проблем.“, разказва художественият ръководител Красимир Димитров. По традиция хореографиите на участниците в Детски Пирин Фолк на 30 август ще са дело на местните състави „Македонци“ и „Празник“, а на същата дата Николина Чакърдъкова ще се качи на сцената в Летния театър с Неврокопския танцов ансамбъл. Танцова формация „Пролет“ към НЧ „Братя Миладинови – 1914“ Петрич ще подкрепи Илия Луков на 31 август, „Майсторите на танца“ ще танцуват и на Радостина Паньова, Йорданка Варджийска и Райко Кирилов на 1 септември.", "date": "2019.08.09", "title": "Танците за Пирин Фолк се правят в три държави"}
{"url": "https://www.monitor.bg:443/bg/a/view/oshte-dve-prokuraturi-podkrepiha-geshev-za-obvinitel-1-172576", "text": "Поредни две позиции в подкрепа на кандидатурата на Иван Гешев за главен прокурор. Те са от името на Окръжните прокуратури в Добрич и Смолян. Към становището на прокурорите от Добрич се присъединяват колегите им от районните прокуратури в целия съдебен район, както и следователите и служителите на съдебната власт. \"Считаме, че издигнатата кандидатура на Иван Гешев е правилният избор като прокурор от кариерата, който познава системата отвътре и за който може да се твърди, че ще се ползва с доверието на колегите си. При своя избор не следва да се поддавате на политически или друг външен натиск, а правилно да приложите разпоредбите на Конституцията и Закона за съдебната власт\", пише в становището на ОП-Добрич. Прокурорите от Смолян пишат до Пленума на Висшия съдебен съвет (ВСС), че Иван Гешев има \"решителността, знанията и възможностите\" да заеме поста на главен прокурор.  \"С работата си до момента е показал, че има намерението и може да защити имиджа на прокуратурата, позиционирането й в съдебната власт и продължаване на провеждането на реформата в прокуратурата, започнато от Сотир Цацаров. Неговото издигане за кандидат за главен прокурор е в съответствие и с вижданията на голямата част от колегите в страната, че главният прокурор трябва да е от професионалните редици на прокуратурата\", посочват още държавните обвинители от Родопите, които апелират да се \"игнорират опитите за влияние и всякакви политически внушения и инсинуации\", които съпровождат процедурата. В понеделник предстои важен етап от процедурата по избор на следващия главен прокурор. Номинираният Иван Гешев трябва да представи писмената си концепция за развитието и управлението на държавното обвинение през следващите седем години.", "date": "2019.08.09", "title": "Още две прокуратури подкрепиха Гешев за обвинител № 1"}
{"url": "https://www.monitor.bg:443/bg/a/view/beroe-hvyrlja-naj-dobroto-sreshtu-levski-172578", "text": "Наставникът на „Берое“ Александър Томаш ще хвърли най-добрите си футболисти в предстоящия сблъсък с „Левски“ на стадиона „Георги Аспарухов“ утре от 20.30 ч. Специалистът планира да рискува с пускане от първата минута на Педро Еуженио, който до скоро лекуваше травма. Томаш е удебен, че Еуженио ще създаде много главоболия на „сините“, след като донесе и победата на заралии в последното им гостуване на „Герена“ през миналия сезон. Междувременно тренировки с „Берое“ започна и новото попълнение на тима Ибрахима Конте, а шефовете на клуба работиха до последно, за да успеят да уредят документацията му и той да може да играе срещу „Левски“. „Сините“ пък хвърлиха много пот в тренировките през седмицата и със сигурност ще дадат всичко от себе си, за да вземат домакинството си и да запазят първото място в класирането. Очаква се нападателят Найджъл Робърта да започне като титуляр, след като се включи добре в последния двубой срещу „Царско село“. Той се появи на терена в 56-ата минута и замени австриеца Дени Алар. В 89-ата минута на срещата Робърта откри резултата, а в добавеното време Станислав Иванов оформи крайното 2:0. Двубоят бе първи за холандеца в родното първенство, а Хубчев е оценил високо старанието му в тренировките.", "date": "2019.08.09", "title": "„Берое“ хвърля най-доброто срещу „Левски“"}
{"url": "https://www.monitor.bg:443/bg/a/view/vaklin-ulichi-bivoly-v-lyja-172579", "text": "Не е вярно, че моя компания е построила сградата на ул. \"Ген. Столетов\" № 8 в София, където Детелина Ханчева си е купила апартамент. Сайтът \"Биволъ\" тиражира откровена лъжа. Това твърди в свое официално съобщение главният свидетел по делото срещу Десислава Иванчева Александър Ваклин, който отговаря на твърдение, че негова фирма е построила сградата, в която жената на зам. главния прокурор и единствен кандидат за главен прокурор Иван Гешев си е купила апартамент на близо 2,5 пъти по-ниска цена от данъчната оценка. По думите на Ваклин публикуваната от \"Биволъ\" снимка от Google Street View от 2012 година не показва ул. \"Ген. Столетов\" № 8, а ул. \"Ген. Столетов\" № 5. Той прилага и снимка, за да докаже твърдението си.  \"Aко \"Биволъ\" се характеризираше с професионализъм и уважение към аудиторията си, щеше да се въздържи от неадекватното бомбастично лъжливо изявление, че лепнатата на оградата на отсрещния парцел рекламна табела през 2012 г. доказвала кой построил сградата срещу табелата през 2015 г., а още по-малко – кои ще са бъдещите собственици на жилищата, които не съм строил или продавал\", коментира Ваклин. По-нататък строителният предприемач допълва, че собственикът на \"Биволъ\" Асен Йорданов \"редовно громи медиите на родния си брат (бел. ред. - собственикът на агенция ПИК Недялко Недялков е брат на Асен Йорданов), наричайки ги \"свински\", но \"очевидно не се притеснява, че ореолът му на морален стожер ще се разклати от някакви си манипулативни статии и неверни внушения\". \"При следващ случай на подобни евтини манипулации с жълто-кафяв привкус ще поканя в съдебна зала автора на материала и/или собственика на сайта. Г-н Асен Йорданов, претендиращ за \"качествени журналистически разследвания\", следва да инвестира в елементарната функционална и правна грамотност на кадрите си, ако не му се плащат сериозни съдебни обезщетения след това\", предупреждава строителният предприемач. Ваклин подчертава и че не намира обяснение за „неистовите усилия“ на отразяващите материалите на \"Биволъ\" медии – Actualno.com, Frognews, Mediapool, \"Дневник\", вестник \"Сега\" и OFFnews. Предприемачът недоумява и защо тези издания се опитват всячески да концентрират негативните нагласи на обществото по делото с кмета на р-н \"Младост\" вместо към уличените в корупция държавни служители, към свидетелите и държавните органи.", "date": "2019.08.09", "title": "Ваклин уличи „Биволъ“ в лъжа"}
{"url": "https://www.monitor.bg:443/bg/a/view/gerb-izbira-kandidat-kmet-na-ruse-izmejdu-8-imena-172575", "text": "ГЕРБ ще избира кандидата си за кмет на Русе измежду осем номинации. Това стана ясно след събрание на общинската организация в четвъртък вечерта. По време на дебатите бяха издигнати 10 кандидатури. Сред номинираните бе и досегашният градоначалник Пламен Стоилов, но той си направи отвод с мотива, че успешен нов мандат като кмет предполага категорична подкрепа както от правителството, така и от ръководството на партията, каквато към него на този момент не била заявена. Отвод си направи и управителя на УМБАЛ „Медика Русе“ доц. д-р Кирил Панайотов. Така кандидатурите, които ще бъдат предложени на Изпълнителната комисия, която има последна дума при определяне на кандидатите, ще бъдат осем: Бедрос Пехливанян – бизнесмен, председател на групата общински съветници в ОбС; Диана Иванова – директор на ПГО “Недка Иван Лазарова”; проф. Михаил Илиев – Русенски университет; Огнян Басарболиев – юрист, бивш апелативен прокурор; Светлана Ангелова – депутат; Спасимир Димитров – директор на Дирекция “Обществен ред и сигурност” в Община Русе; Стоян Христов – директор на „Пристанище Русе“; Филип Виденов – професионален баскетболист.", "date": "2019.08.09", "title": "ГЕРБ избира кандидат кмет на Русе измежду 8 имена"}
{"url": "https://www.monitor.bg:443/bg/a/view/sanja-borisova-shte-goni-pobedata-vyv-fermata-v-s-taj-chi-172557", "text": "Едно от най-красивите млади лица на българското кино – Саня Борисова, е първият потвърден участник в петия сезон на риалити предаването „Фермата“ по bTV. Тя ще бъде и един от най-цветните участници, които влизат в битка за 100 000 лв на финала, защото ще принесе на село необикновения си начин на живот. А именно – тя е вегетарианец (какъвто беше и последния победител – Дидо от D2), води здравословен начин на живот, а от две години се е посветила на древното китайско изкуство тай-чи, което я зарежда с енергия и поддържа духа и тялото й здрави. Именно бойното изкуство я вдъхновява да напише и първия си сценарий за фентъзи филм. За участието си в тримесечното предизвикателството „Фермата“ тя казва: „Аз не съм нахъсан състезател, но ако някой ме предизвика на дуел, ще дам най-доброто от себе си. Саня разкри, че се намира в етап от живота си, който я подтиква да преживее нещо ново, различно и обогатяващо. Традициите и занаятите, които участниците в риалитито усвояват, ще бъдат най-интересното предизвикателство за нея. „Впускам се в това начинание с позитивни намерения. Вълнувам се и се надявам да изживея приятни емоции, да науча повече за себе си и да опозная нови и интересни хора“, допълва Борисова, която направи няколко главни роли във филмите на бившата си половинка – режисьорът Ники Илиев. Благодарение на тези ленти тя застана От кухнята на предаването разкриват, че съвсем скоро ще обявят и следващ участник след 36-годишната актриса. До старта на „Фермата“ тази есен, всяка седмица ще става ясно името на по един състезател.", "date": "2019.08.09", "title": "Саня Борисова ще гони победата във „Фермата V“ с тай-чи"}
{"url": "https://www.monitor.bg:443/bg/a/view/selo-v-rodopite-stava-centyr-za-svatben-turizym-172560", "text": "Едно от най-китните села в Родопите, Момчиловци е на път да се превърне в център за сватбен туризъм, коментира от личната си страничка във Фейсбук кметицата Сийка Суркова, която от началото на годината е благословила вече 4 новобрачни двойки , а през септември й предстои да напъти към „най-малката обществена клетка“ поне още три двойки влюбени. Сред избралите да си разменят венчалните халки в Момчиловци или по близките върхове и поляни има украинец, грък и аржентинка, половината не са местни, а някои предпочели ливадите пред луксозните ресторанти в Пловдив и Смолян. 1 160 са постоянните жители на Момчиловци, тази година тук са проплакали две бебета, а най-възрастните баба и дядо гонят 95-та годишнина. Стягащата се за втори кметски мандат бивша журналистка Сийка Суркова очаква догодина тук да започнат да се венчават и представители на Поднебесната империя, след като киселото мляко с логото на Момчиловци придоби особена популярност в Шанхай, а в покрайнините на селото вече работи демонстрационна мандра. Кметицата припомня, че вече е започнала подготовката за тазгодишния фестивал на киселото мляко, където ще бъде избрана и новата Мис Родопи. Фестът, който е под патронажа на министъра на туризма ще се проведе от 21 до 23 септември.  ", "date": "2019.08.09", "title": "Село в Родопите става център за сватбен туризъм"}
{"url": "https://www.monitor.bg:443/bg/a/view/90-godishna-zagina-pri-katastrofa-na-am-trakija-172561", "text": "90-годишна жена загина при поредна катастрофа по трасето на автомагистрала Тракия, сигналът за преобърнат в отводнителната канавка автомобил е бил подаден на телефон 112 към 16,30 часа на 8 август. Пристигналите на място полицаи са установили, че инцидентът е станал на км 177 в посока Бургас след като управляван от 69-годишна варненка автомобил „Ситроен“ е излязъл извън аварийното платно и с огромна скорост се е врязал в ограничителната мантинела.При удара водачката на колата е счупила три ребра, а с фрактура на дясната ръка е 70-годишен мъж. По чудо без наранявания е возещото се на предната седалка 14-годишно момче.Тежко ранената баба е починала на път за болницата, ранените са хоспитализирани в УМБАЛ «Проф. Д-р Стоян Киркович»– Стара Загора, без пряка опасност за живота им, образувано е досъдебно производство, няма данни за употреба на алкохол или опиати от водачката.  ", "date": "2019.08.09", "title": "90-годишна загина при катастрофа на АМ Тракия"}
{"url": "https://www.monitor.bg:443/bg/a/view/zatvarjat-starozagorskija-zoopark-zaradi-mashtaben-remont-172563", "text": "Създаденият преди 62 години зоопарк в Стара Загора ще затвори временно врати за посетители, част от над 400-те отглеждани тук животни от 80 вида ще бъда настанени в други градове, дискутират се различни варианти за временното им подслоняване. Причината е в започващ мащабен ремонт на стойност 4,2 млн лв. В четвъртък общинската администрация е била уведомена от „Фонд за устойчиви градове“ , че е утвърдено финансирането на предложения им проект.Подписан е и договор за общата сума 4 199 939 лв., от които 2 477 964 лв. са съфинансиране от „Европейския фонд за регионално развитие“ по Оперативна програма „Региони в растеж“ 2014-2020“. Срокът за реализацията на набелязаните дейности е 18 - месечен.Символичната първа копка е планирана за началото на септември . По думите на кмета на Стара Загора Живко Тодоров при благоприятни метеорологични условия срокът за изпълнението можел да се съкрати. Проектът на apx. Πeтъp Kиpяĸoв и eĸип предвижда след ремонта и реконструкцията зоопаркът да отговаря на всички нормативни изисквания за подобни обекти.Предвижда се събаряне на компрометираната стара административна сграда и изграждане на нова на две нива. Ще бъдат създадени нови пешеходни алеи и тоалетните за посетители, както и между някои клетки с цел увеличаване на функциониращите площи за животни. В първата година след реконструкцията ще са необходими до 1,5 млн.лв. от бюджета на общината за издръжката му, но в следващите години обектът ще се самоиздържа. Обществената поръчка е спечелена от обединение „Трейс Билд“ – София, с предложена цена от 4 193 219.93 лв с ДДС , предстои сключването на договора.В обединението участват „Трейс груп холд“ АД и „Си Билд България“ ЕООД. Зоопаркът, който се намира в сърцето на най-големия парк в града – „Митрополит Методий Кусев“, е създаден през 1957 и е вторият в страната, след Софийския. Година по-рано, се поставя началото му, когато от трудовото поделение в града улавят вероятно избягал елен лопатар от гориста местност „Орманя” край град Ямбол.  Поделението подарява животното на тогавашното предприятие „Градини и паркове”. Градският народен съвет решава с него да се постави началото на бъдещата зоологическа градина.. Зоопаркът е разположен върху площ от 70 дка, през 2015 г.получи втория лиценз, а от 2014-а е със статут на спасителен център, по смисъла на Конвенцията за търговия със застрашени видове от CITES.", "date": "2019.08.09", "title": "Затварят старозагорския зоопарк заради мащабен ремонт"}
{"url": "https://www.monitor.bg:443/bg/a/view/narkoman-ot-sliven-naryga-roditelite-si-s-noj-172562", "text": "26-годишен мъж от Сливен е настанен принудително за лечение в държавната психиатрична болница „Д-р Георги Кисьов“ – Раднево след тежък битов инцидент, при който са пострадали родителите му. Сигналът за опасно наръгани с нож в областта на корема 67-годишен мъж и 61-годишната му съпруга е бил подаден на телефон 112 около 20,00 часа в четвъртък. На място са отишли две линейки на ЦСМП , парамедиците  установили, че нараняванията са причинени от сина на жертвите, който изпаднал в амок при вида на стореното и дори не реагирал. Пострадалите са били вкарани веднага в хирургичната зала, направени са сложни коремни операции, в момента състоянието на възрастните съпруг и съпруга е вън от опасност, лаконично обясни зам. директорът по лечебната дейност на МБАЛ „Д-р Иван Селимински“ д-р Хрисант Хрисантов. По най-бързия начин извършителят е бил откаран до специализираната психоболница, където тепърва ще се установява състоянието му. Според управителя, д-р Владимир Трънов пациентът попада при тях за пръв път, нямало никакви данни за това дали вече е преминавал през някакво лечение и в кое здравно заведение. Запознати със семейството твърдят, че младият мъж е наркоман от много години, правени са били опити да го върнат към нормалния живот, но всичко се оказало безуспешно. Предполага се, че намушкването е станало в хода на скандал за пари, с които синът да се сдобие с поредната доза дрога.", "date": "2019.08.09", "title": "Наркоман от Сливен наръга родителите си с нож"}
{"url": "https://www.monitor.bg:443/bg/a/view/malajzijci-projavjavat-interes-kym-izgrajdaneto-na-vtori-most-nad-dunav-pri-ruse-172570", "text": "Малайзийска компания проявява инвеститорски интерес към изграждането на втори мост над Дунав при Русе и на автомагистралата Русе – Велико Търново, съобщи областният управител на Русе Галин Григоров. Той се е срещнал днес в кабинета си със собственика на компанията Eonmetall Group Berhad Гох Ченг Нуат и с представители на мениджмънта й в присъствието на народния представител Искрен Веселинов, по чиято инициатива са се състояли разговорите. Ден по-рано чуждестранните инвеститори са имали среща и в Министерството на регионалното развитие и благоустройството. На срещата в Русе е бил представен потенциалът на града като логистичен център с летище и възможности за воден, автомобилен и жп транспорт, след което гостите са заявили, че биха могли да инвестират и в изграждането на такъв център в региона. По думите на Искрен Веселинов, ако намеренията на малайзийската компания се реализират, инвестицията й би възлязла на 2 милиарда лева. Той се надява разговорите да бъдат доведени до край, защото проектите да важни за Русенския регион. „Основното предимство на частни компании като Eonmetall Group Berhad е, че не се искат държавни гаранции за инвестициите“, поясни народният представител. Малайзийската компания е с над 35-годишен опит в изграждането на водещи инфраструктурни проекти в Азия. Инвеститорите проявявали интерес и към строителството на другите два моста над Дунав – при Силистра и при Никопол.", "date": "2019.08.09", "title": "Малайзийска компания проявява интерес към изграждането  на втори мост над Дунав при Русе"}
{"url": "https://www.monitor.bg:443/bg/a/view/harvi-uajnstijn-zapochnal-da-razprodava-imoti-predi-seks-skandala-172564", "text": "Скандалният кинопродуцент Харви Уайнстийн е успял да продаде шест свои недвижими имущества на стойност 55,9 милиона долара половин година преди избухването на скандала за сексуалните му посегателства, пише в. \"Уолстрийт Джърнъл\". Собствеността е била продадена в периода октомври 2017-април 2018 година. А през месец април тази година обвиняемият продуцент е успял да продаде свои и на брат му Робърт офисни помещения. Сътрудници на вестника са разговаряли с Лесли Коен, която е закупила дом на Уайнстийн в щата Кънектикът три дни преди скандалната публикация за него във в. \"Ню Йорк Таймс\". Жената заявила, че се е почувствала измамена, тъй като не е знаела за аморалните действия на предишния собственик. Вестникът напомня, че през месец май тази година продуцентът е предложил да заплати 44 милиона долара обезщетение на потърпевшите и на кредиторите, които водиха дела срещу продуцентската му компания преди нейния банкрут. През месец октомври 2017 година в. \"Ню Йорк таймс\" публикува материал, в който Уайнстийн беше обвинен в множество сексуални посегателства над актриси и служителки в неговата компания.", "date": "2019.08.09", "title": "Харви Уайнстийн започнал да разпродава имоти преди секс скандала"}
{"url": "https://www.monitor.bg:443/bg/a/view/tenis-futbol-i-moto-gp-po-max-sport-prez-uikenda-172559", "text": "През уикенда феновете на тениса ще научат името на новия шампион от поредния ATP Masters 1000 турнир за сезона – този в Монреал. След като Новак Джокович и Роджър Федерер решиха да пропуснат надпреварата, големият фаворит за отличието остана испанецът Рафаел Надал. Рафа ще се опита да защити титлата си, която спечели преди 12 месеца, когато надпреварата се проведе на кортовете в Торонто. Българската звезда Григор Димитров също взе участие в надпреварата, но отпадна в първия си мач след загуба с 4:6, 4:6 от Стан Вавринка. Полуфиналите на ATP Masters 1000 турнира в Монреал са в събота срещу неделя от 22:00 и от 03:00 часа, а финалът в неделя вечер от 23:00 часа, като всички двубои ще се излъчат пряко по MAX Sport 1. Началото на новия сезон в холандската Ередивизи поднесе доста изненади, след като и трите гранда – Аякс, ПСВ Айндховен и Фейенорд, записаха равенства в дебютните си двубои. Стартът на преките предавания от втория кръг ще бъде даден в събота със сблъсъка между Аякс и Емен. Мачът започва в 19:30 часа и ще се излъчи пряко по MAX Sport 1. Домакините от Амстердам ще се опитат да защитят титлата си, която спечелиха след ожесточена гонитба с ПСВ Айндховен през изминалия сезон и въпреки продажбата на големите си звезди Матайс де Лихт в Ювентус и Френки де Йонг в Барселона. В съботната вечер от 21:45 ч., но по MAX Sport 2, другият голям фаворит за титлата ПСВ Айндховен посреща АДО Ден Хааг. Третият гранд от Ниската земя – Фейенорд, има наглед най-трудната задача във втория кръг. Тимът от Ротердам ще гони трите точки при гостуването си на Хееренвеен. Мачът е в неделя от 15:30 часа и ще се излъчва пряко по MAX Sport 2. Освен футболни и тенис емоции, спортните канали на А1 ще предложат на феновете и много адреналин с поредния старт от Световния шампионат по мотоциклетизъм за Гран при на Австрия. Защитаващият титлата си в клас MotoGP Марк Маркес ще преследва 7-и успех от началото на сезона. Най-близкият му преследвач – Андреа Довициозо – ще опита да заличи част от преднина на испанеца в генералното класиране, която в момента е 63 точки. Развръзката на битката за трофея от Голямата награда на Австрия в MotoGP ще се излъчи пряко в неделя от 14:25 часа по MAX Sport 1.", "date": "2019.08.09", "title": "Тенис, футбол и MotoGP по MAX Sport през уикенда "}
{"url": "https://www.monitor.bg:443/bg/a/view/shefyt-na-tad-grup-shte-svaljam-pravitelstvoto-172565", "text": "Близо година преди 20-годишният Кристиян Бойков да източи данните на над 5 млн. български граждани от информационните масиви на НАП, фирмата \"ТАД Груп\" се е занимавала с кибертероризъм. Това сочат данните, които са публикувани на сайта на Апелативната специализирана прокуратура. В четвъртък този доказателствен материал бе представен в рамките на открито съдебно заседание пред трима апелативни съдии, които промениха мярката за неотклонение на собственика на \"ТАД Груп\" Иван Тодоров от гаранция в размер на 100 000 лв. в \"задържане под стража\". Файловете са четири - два от тях представляват извадки от чатове в \"Телеграм\" между Иван Тодоров, Кристиян Бойков и третия обвиняем по делото - Георги Янков, както и с други лица.  Третият файл съдържа свидетелски показания на бивш служител на \"ТАД Груп\", който разкрива подробности за схемата, по която фирмата е действала, а именно: от сървърите, след което от компютърната фирма са предоставяли оферта за осигуряването на защита от нерегламентиран достъп. Жертва на този кибертероризъм са станали застрахователни компании и брокери, медии, държавни и банкови институции и др. Четвъртият файл съдържа информация от представители на изнудваните компании, които потвърждават, че не са имали търговски отношения с \"ТАД Груп\". Представители на четири компании - три застрахователни дружества и една медия потвърждават пред разследващите, че не са имали договорни отношения с компанията на Тодоров и съответно фирмата му не следва да притежава достъп до базата им данни. От комуникацията в \"Телеграм\" се разбира, че Кристиян Бойков, представял се с никнейм \"John Doe\", се е похвалил как през ноември месец 2018 г. е нерегламентирано добитата информация за по-малко от 20 000 (не е уточнено - лева, евро или долари), тъй като става въпрос за 24 GB данни. Собственикът на \"ТАД Груп\" Иван Тодоров през цялото време е бил наясно с престъпната дейност, която неговите служители осъществяват спрямо компании, които трябва да бъдат \"спечелени\" като клиенти. При един подобен пробив, Тодоров пише в \"Телеграм\": Значи да ги гоним за тестове ако не, в новините. В друг разговор, след като е получил информация за източени данни, Тодоров пише: \"Да ги криптираме целите. И да ги питам след два дни нямат ли нужда от киберсигурност. Даже няма да ги питам\". Файловете, от които са заличени личните данни, разкриват, че по подобен начин е действано и при хакерската атака срещу НАП - източената информация първоначално е пратена на \"Биволъ\", а по-късно на \"Капитал\" и на бТВ. Именно бТВ е медията, която вече един месец е предпочитаното място за изява на собственика на \"ТАД Груп\" и неговите адвокати. От комуникацията на Бойков в \"Телеграм\" се разбира още, че той е търсил начин да пробие сървърите на НАП още през април месец. В чат група \"tad cyber team\" e установена публикация, в която на 05.03.2019г. Прокуратурата публикува и показания на трима свидетели по делото. От думите им се разбира, че те са били служители на \"ТАД Груп\" и са били наясно с нерегламентираните действия на обвиняемите. Става ясно още, че бивш служител на Иван Тодоров е съобщил на разследващите, че Кристиян Бойков действително се е хвалил, че е хакнал поливните системи пред Народното събрание. \"Спомням си че пред мен се е хвалил, че е имал достъп до системата, която управлява водни струи за поливане пред парламента и ни казваше дали искаме да пусне отделни струи и да ходим да видим на място, дали действат\", казва свидетелят И.П.", "date": "2019.08.09", "title": "Шефът на ТАД груп: Ще свалям правителството"}
{"url": "https://www.monitor.bg:443/bg/a/view/shefyt-na-grantadjiite-v-temida-otmeni-dojivotnata-prisyda-na-kostin-172566", "text": "Присъдата срещу руснака Герман Костин, осъден на доживотен затвор без замяна за убийството 5-годишния Никита Плотников, чийто труп през 2015 г. изплува в куфар в язовир “Искър”, е отменена от състав на Софийския апелативен съд. Тричленният състав връща делото за ново разглеждане на друг състав на Софийския градски съд. От там съобщиха, че делото вече е разпределено на съдия Александра Йорданова. Костин получи най-тежката присъда през м.г. след напрегнат съдебен процес, в който почти на всяко заседание отправяше обиди към съда. Апелативните магистрати обаче казват, че съдебният акт на Софийския градски съд е постановен след съществени нарушения на процесуалните правила.", "date": "2019.08.09", "title": "Отмениха доживотната присъда на Герман Костин (ОБНОВЕНА)"}
{"url": "https://www.monitor.bg:443/bg/a/view/svinskata-chumata-prati-80-choveka-na-borsata-172552", "text": "80 човека от свинекомплекса в свищовското село Българско Сливово вече са безработни и са се регистрирали в Бюрото по труда. До това се стигна след като опасната африканска чума бе регистрирана в комплекса и се наложи всичките над 17 хил. прасета там да бъдат умъртвени. Регистрираните са около две трети от всички работили доскоро в свинекомплекса. В следващите 6 или 8 месеца те ще поучават помощи от държавата. След половин година най-рано собствениците на комплекса ще могат и да развъждат отново прасета на територията му. Заради проникналата зарада в Българско Сливово, беше обявено бедствено положение в цялата Свищовска община, което продължава до края на тази седмица. След това ще бъде взето решение дали да бъде удълген срокът му или то да бъде отменено. Заради чумата по свинете се отменя и откриването на лова по пернати в Свищовско.", "date": "2019.08.09", "title": "Свинската чумата прати  80 човека на борсата"}
{"url": "https://www.monitor.bg:443/bg/a/view/skoda-scala-na-metan-izminava-100-km-za-po-malko-ot-5-leva-172533", "text": "Компактният хечбек Skoda Scala дебютира на европейските пазари с богат избор от бензинови и дизелови двигатели. Сега чешката марката обяви, че през есента ще пусне на пазара най-икономичната версия на модела. Тя носи обозначението G-TEC и се задвижва от 1,0-литров 3-цилиндров турбодвигател с мощност от 90 к.с. и 160 Нм въртящ момент. Двигателят е съчетан с 6-степенна ръчна скоростна кутия. Освен на бензин, новият двигател работи и със сгъстен природен газ, популярен като метан. За целта в задната част на колата под багажника и пред задната ос има три стоманени бутилки за сгъстен природен газ с общ капацитет 13,8 кг. Според информацията от компанията, това количество е достатъчно хечбекът Skoda Scala G-TEC да измине до 410 км само на сгъстен природен газ. Прости сметки показват, че за изминаването на разстояние от 100 км са необходими едва 3,36 кг метан, които към момента у нас струват по-малко от 5 лева. С подобен разход на гориво, новата Skoda Scala е смайващо икономична и много изгодна като автомобил за бизнеса. Освен бутилките с метан, колата разполага и с 9-литров резервоар за бензин, който осигурява допълнителен пробег от 220 км. Така общият автономен пробег достига 630 км. Преминаването от метан към бензин става автоматично. На метан колата отделя с 25% по-малко емисии на СО2 в сравнение със задвижване на бензин. Заради резервоарите за метан, капацитетът на багажника е намален от 467 литра в стандартния модел до 339 литра. В същото време обаче компанията Skoda уверява, че това е най-големия багажник в сегмента на автомобилите на сгъстен природен газ. Новата Skoda Scala G-TEC ще се предлага в три нива на оборудване - Active, Ambition и Style с дискови спирачки отпред и отзад. В стандартното оборудване влизат частични LED предни и задни светлини, а изцяло светодиодните светлини се предлагат срещу допълнително заплащане. Още в базовото ниво на оборудване, Skoda Scala на метан се предлага с асистент за предупреждение при напускане на лентата и система за аварийно спиране при опасност от евентуален челен сблъсък.", "date": "2019.08.09", "title": "Skoda Scala на метан изминава 100 км за по-малко от 5 лева"}
{"url": "https://www.monitor.bg:443/bg/a/view/gerb-izdigna-osydenija-kmet-na-septemvri-za-nov-mandat-172549", "text": "Общинската структура на ПП“ГЕРБ“ в Септември е номинирала с пълно единодушие сегашния кмет на общината Марин Рачев за нов мандат. Това информираха от екипа на градоначалника. Другата номинация бе на народния представител от управляващата партия и бивш зам.-кмет в Септември Даниела Малешкова, която е била подкрепена едва от 4-ма от присъстващите на събранието, а трима са се въздържали. Останалите 33-ма са дали отрицателен вот. Предложението за парламентаристката е било направено от племенника на осъдения заради нелепата смърт на ресторантьор в село Виноградец Лазар Влайков, с чийто законно притежаван пистолет“ Глок“ е бил възпроизведен изстрела от 6-годишно дете, причинило смъртта на бизнесмена, довериха запознати. Подкрепата за досегашния кмет Марин Рачев е била приета с бурни ръкопляскания не само от членовете на общинската структура на ПП“ГЕРБ“, но и от дошли граждани в залата на общинския щаб. Заради факта, че се появи и втора кандидатура-тази на депутатката, поддръжниците на Рачев са поискали чрез областния председател на ГЕРБ в Пазарджик Найден Шопов среща с Етичната и с Изпълнителната комисии на партията, за да питат кой им я е спуснал. Тревожното в случая е, че сегашният кмет на Септември и кандидат за втори мандат Марин Рачев бе осъден през май от пазарджишкия Окръжен съд-за укриване на данъци. Присъдата е заради невнесени над 115 000 лв., когато е бил собственик на една от фирмите си през 2005-2007 година. След заседанието на съда кметът Рачев обяви,че не се чувства виновен и ще се бори да бъде оправдан. По въпросното дело магистратите не уважиха искането на прокуратурата за наказание от 5 години ефективно и конфискация на имущество с мотива, че част от престъпленията са по стар, отменен вече закон. Наложеното наказание бе за 2 години и половина лишаване от свобода условно при изпитателен срок от 4 години, да възстанови невнесените суми в хазната с дължимите лихви и да поеме всички разноски по делото. Въпреки това Рачев каза, че не е удовлетворен, тъй като се чувства невинен.  ", "date": "2019.08.09", "title": "ГЕРБ издигна осъдения кмет на Септември за нов мандат"}
{"url": "https://www.monitor.bg:443/bg/a/view/trenior-po-modelni-sportove-se-nujdae-ot-speshna-operacija-za-da-jivee-172550", "text": "Дългогодишният и един от най-успешните треньори по моделни спортове на Пазарджик и в България се нуждае от средства за спешна операция в чужбина. На заслужилия майстор на спорта Димитър Ганчев, който е и настоящ председател на Модел яхт клуб в Пазарджик, е поставена диагноза „тумор на ларинкса”. Той и семейството му отправят апел към всички приятели, съмишленици и деятели на спорта за съпричастност и помощ. Необходимата сума за спешна оперативна интервенция е в размер на 35 000 евро. Операцията и последващото лечение ще бъдат проведени в Истанбул, Турция, само ако Димитър Ганчев успее да събере парите.„Има още какво да дам за развитието на спорта, подготовката на младите таланти и провеждането на европейски и световни първенство по моделните спортове”, се казва в апела за помощ, подписан от Димитър Ганчев. Благодарение на усилията и на авторитета на Ганчев Пазарджик няколко пъти бе домакин на световни и европейски първенства по моделни спортове, а възпитаниците му продължават да печелят световни и европейски купи за Пазарджик. Негова е и заслугата Пазарджик да бъде обявен за световен център на моделните спортове през юли 2019 г.А най-младите му състезатели, събраха паричките от касичките си, за да помогнат на треньора си. Банковата сметка във валута и лева е: IBAN: BG29STSA93000025917483,  ДСК, клон Пазарджик, Димитър Ганчев PayPal:myachtklub.ganchev@gmail.com Телефон: 0878 99 56 21  ", "date": "2019.08.09", "title": "Треньор по моделни спортове се нуждае от спешна операция, за да живее"}
{"url": "https://www.monitor.bg:443/bg/a/view/tesnolinejkata-septemvri-dobrinishte-njama-da-se-zakriva-172551", "text": "Национална компания „ БДЖ“ работи в посока за развитие и популяризиране на уникалната по рода си теснопътна линия Септември-Добринище и в никакъв случай не е имало намерения теснолинейката да бъде закрита. Това уведомиха от БДЖ във връзка с появили се опасения в общественото пространство за закриване на линията. Моментните затруднения в обслужването на влаковете по трасето през последните дни са предизвикани от възникнали аварийни необходимости за ремонти по локомотивите. Тяговият подвижен състав, който в момента обслужва теснолинейката, е морално остарял, произведен през 1965 г. и 1988 г., и резервните части за тях са изключително дефицитни, което затруднява процеса по тяхната поддръжка.Текущият договор за доставка на резервни части се изпълнява от румънска фирма, като за последната получена доставка е извършена рекламация на частите. По тази причина се забавя процеса по извършване на ремонти на три локомотива.За осигуряване на услугата в дългосрочен план е извършено проучване и са установени контакти с производители на такъв тип локомотиви за технологична помощ в Германия, както и за нов подвижен състав за теснопътната линия Септември-Добринище. Обмисля се и вариант за закупуване на шинобуси и на специализирани мотриси. Преди дни от компанията информираха, че 4 от общо 8 влака по теснолинейката по линията няма да бъдат в движение. Пътническите влакове № 16105 заминаващ по разписание 12:25ч. и № 16108 по направление Добринище – Септември, заминаващ по разписание 17:50ч се отменят по технически причини. Пътниците ще бъдат превозени с автобуси. Според запознати най-голям е проблемът за жителите на района около гара Цветино, които нямат друг превоз. До селата им няма асфалт, няма пътна мрежа. Ежедневно с влака оттам до Велинград слизат десетки хора, за да посещават болницата, пазара, магазини, институции, банки, за да идат на работа и др. Когато няма влак, автобусите не пътуват до гара Цветино заради риска от счупване по тежкия терен.", "date": "2019.08.09", "title": "Теснолинейката Септември-Добринище няма да се закрива"}
{"url": "https://www.monitor.bg:443/bg/a/view/kradci-otroviha-kucheta-za-da-oberat-jilishte-172553", "text": "Крадци отровиха три домашни кучета за да оберат жилище. В четвъртък по обяд в полицията в Полски Тръмбеш е получе сигнал за кражба от жилище. При направената проверка полицаиту откриват в имота три мъртви кучета пазачи, за които стопаните са полагали грижи. От жилището липсват 500 евро и 1000 лв. извършителите на дръзкото престъпление се издирват.", "date": "2019.08.09", "title": "Крадци отровиха кучета  за да оберат жилище"}
{"url": "https://www.monitor.bg:443/bg/a/view/povreden-feribot-ostavi-turistite-na-samotraki-bez-vryzka-s-kontinenta-172554", "text": "Повреда на единствения ферибот Александруполис - Самотраки остави стотици туристи на пристанището на Александруполис. Властите очакват днес възстановяване на връзката между двете пристанища, предаде БНР. За днес транспортната компания е осигурила кораб за трансфер на пътници, но не и за автомобилите. Очаква се до края на деня да се възстанови връзката Александруполис - Самотраки с ферибот, осигурен от Министерството на търговския флот. Отстраняването на техническата повреда изисква време и се търси друго решение, заяви кметът на острова Танасис Вицас. Късно вчера вечерта много от туристите бяха извозени от Самотраки за Александруполис с временно нает ферибот. На пристанището в Александруполис чакат много туристи, сред които и българи, за да отпътуват за острова. Тези, които са на Самотраки и са приключили почивката си, имат и ограничени средства за престой на острова. Властите съветват всички пътуващи по линията Александруполис - Самотраки да се свържат с пристанищните власти. При осигуряване на ферибот ще има извънредни трансфери в двете посоки.", "date": "2019.08.09", "title": "Повреден ферибот остави туристите на Самотраки без връзка с континента"}
{"url": "https://www.monitor.bg:443/bg/a/view/pyrvi-sluchaj-na-zapadnonilska-treska-v-bylgarija-za-tazi-godina-172555", "text": "Първи случай на западнонилска треска в България за тази година.  Заболяването е потвърдено при 60-годишна жена от Монтана, която е с възпаление на мозъка. Информацията за БНТ съобщи проф. д-р Тодор Кантарджиев, директор на Националния център по заразни и паразитни болести.", "date": "2019.08.09", "title": "Първи случай на западнонилска треска в България за тази година"}
{"url": "https://www.monitor.bg:443/bg/a/view/ozelenjavat-izostaveni-jp-linii-v-sofija-172556", "text": "Столичната община работи по обособяване на пешеходно „зелено“ околовръстно по изоставени жп линии. Това съобщи кметът на София Йорданка Фандъкова във Фейсбук. Идеята е старите релси, които с годините са се превърнали в бурениви пространства, да бъдат облагородени и да свързват паркове в столицата. От „Московска“ 33 вече водят разговори с министър на транспорта и преговарят за терените с компания „Железопътна инфраструктура“, която е собственик на голяма част от линиите от миналия век. “Може да започнем изграждането на първия етап - линеен парк, с места за почивка, спорт и велоалея - от гара „Пионер“ под бул. „Цариградско шосе“ зад „Арена Армеец“ през съществуващата естакада на бул. „Шипченски проход“ до Висшето транспортно училище“, написа Фандъкова. Тя споделя, че се разглежда и предложението за развитие на зеленото трасе и по бул. „Т. Каблешков“ – по река Владайска – до стадион „Септември“, където да се използва жп трасето по бул. „Вардар“. Идеята за „зелено“ околовръстно е на архитектите Светослав Александров и Християна Василева. „Идеята ни е те да бъдат запазени първо като резервно трасе за ТЕЦ, да могат да се използват, но да може да се кара велосипед, да има възможност за разходка пеша и по тези релси си. Мислехме, че може да има нещо като атракция - човек да си наеме велосипед, който да е закачен на релсите”, споделя Василева пред бТВ. Бъдещото пешеходно „зелено“ пространство ще е дълго повече от 32 километра. От своя страна главният архитект на София Здравко Здравков смята, че линейният парк е връзката, която липсва между всички паркове, които София има. „По този начин ще създадем една напречна връзка, която ще облекчи движението и на пешеходци и велосипедисти”, твърди Здравков. Все още обаче не са направени изчисления колко ще струва първото пешеходно „зелено“ околовръстно на столицата.", "date": "2019.08.09", "title": "Правят „зелено“ околовръстно по стари жп линии в София (ОБНОВЕНА)"}
{"url": "https://www.monitor.bg:443/bg/a/view/proizvedoha-neradioktivna-vodka-ot-chernobil-172558", "text": "Екип британски учени помогна при разработването на нерадиоктивна водка, кръстена \"Атомик\" с реколта, събрана в района на Чернобил, където бе регистрирана ядрена катастрофа през 1986 година, предаде АФП. \"Това е най-важната бутилка алкохол в света, защото тя може да помогне на хората, живеещи в зоната на бедствието, отново да се изправят на крака\", написа в прессъобщение проф. Джим Смит от университета в Портсмут. Учените открили радиоактивност в суровината, но след процеса на дестилация, единствената радиоактивност присъствала във въглерод 14, който бил на същото ниво, като във всички останали спиртни напитки, се подчертава в комюникето. Английският екип е работил в сътрудничество с украински колеги за изготвянето на напитката. След ядреното бедствие беше отцепена 30-километрова зона за сигурност около атомната централа. Селскостопанската дейност все още е забранена в този периметър освен за култури, добивани на много малки площи. \"Хиляди хора все още живеят в зоните за задължително пренастаняване, в които използването на земеделските земи и инвестициите в сектора са все още забранени\", подчертава Джим Смит. Учените са в процес на създаване на предприятие със социална насоченост - Спиртната компания на Чернобил, като се надяват да пуснат производство с ограничен обем още тази година. Три четвърти от приходите ще отидат в полза на местната общност. Експлозията в атомната централа в Чернобил от 26 април 1986 година причини смъртта на 30 души и стотици случаи на заболявания, свързани с бедствието, припомня агенцията.", "date": "2019.08.09", "title": "Произведоха нерадиоктивна водка от Чернобил"}
{"url": "https://www.monitor.bg:443/bg/a/view/izmamnica-zavlicha-turisti-po-cjaloto-chernomorie-172540", "text": "Жена, издирвана от полицията, завлича туристи с фалшиви почивки на морето. Тя събира пари и ги праща на несъществуващи адреси, съобщи Нова телевизия. Елка Николова се издирва от софийската, пернишката и варненската полиция. Жената обещавала на клиентите си нощувки в апартаменти и хотели по цялото Южно Черноморие. Взимала половината пари, след което изчезвала. Хората обаче разбирали чак на място, че са излъгани. Жената е разследвана и за много други измами. Има и присъди. Една от жертвите на измамата разказа пред NOVA как е била излъгана. „Видях обява в интернет пространството. Офертата беше хубава и реших за звънна. Николова предлагаше къща за гости „Елена” в Ахтопол. Цената беше 100 лева на ден за четиричленно семейство. След 6 дни уговорки по телефона, ме убеди да й изпратя сумата. Каза, че вилата се намирала на морето. Преведох 289 лв., което е 50%, която трябваше да бъде за 6-дневната ни почивка. Стигаме до оказаното място в Ахтопол, но там се оказа, че няма сграда, няма никой. Имаше само една нива”, разказва измамената, която пожела да остане анонмна. „Питах в най-близкия магазин за адреса. Казаха ми, че съм може би десетата измамена, която търси къща на това място”, каза още тя. „Жената има много фалшиви профили във Facebook. Представя се за Елка Николова или Елена Николова. Снимките, които показва са откраднати от различни хотели”, разказва измамената.", "date": "2019.08.09", "title": "Измамница завлича туристи по цялото Черноморие"}
{"url": "https://www.monitor.bg:443/bg/a/view/hu-djakman-i-15-000-fenove-podkrepiha-olivija-nutyn-djon-v-bitkata-s-raka-172521", "text": "По време на своето турне в Австралия The Man. The Music. The Show („Човекът, музиката, шоуто“) известният холивудски актьор Хю Джакман спря представлението в Сидни, за да изпрати послание за обич и подкрепа към своята сънародничка и колежка Оливия Нютън-Джон. Актрисата, която стана известна с ролята на Санди от мюзикъла „Брилянтин“, в който си партнираше с Джон Траволта, неотдавна разказа пред австралийска телевизия какво означава за трети път в живота си да се бориш с рак. „Здравей, Оливия, поздравяваме те 15 000 твои приятели и почитатели“, каза от сцената звездата от „Х-Мен“, записвайки видео, което качи в профила си в Инстаграм. „Ти си фантастична личност. Най-добрата майка, най-добрата певица и танцьорка. Обичаме те“, завърши актьорът посланието си, а публиката го поде и започна да скандира в хор „Обичаме те“. 70-годишната Оливия Нютън-Джон за първи път бе диагностицирана с рак на гърдата през 1992 г., а след това отново през 2013 г.", "date": "2019.08.09", "title": "Хю Джакман и 15 000 фенове подкрепиха Оливия Нютън Джон в битката с рака"}
{"url": "https://www.monitor.bg:443/bg/a/view/svaliha-obvinenijata-v-iznasilvane-sreshtu-nejmar-172542", "text": "Окончателно свалиха обвиненията в изнасилване срещу бразилската футболна звезда Неймар. Наскоро полицията препоръча да няма дело срещу нападателя на Пари Сен Жермен. В петък прокуратурата в Бразилия обяви, че в най-лошия случай става дума за домашно насилие. Така отпада варианта Неймар да бъде наказан за по-тежкото престъпление. Той беше обвинен от модел, че я е изнасилил в хотел в Париж. Неймар твърдеше, че отношенията им са били по взаимно желание. Полицията и прокуратурата не намериха доказателства, които да оспорят това. \"Анализирахме полицейското разследване и разбрахме, че макар и за кратко, обвинителката и обвиняемият са били в интимни отношения. Те са били предимно по дигитален път, както често става в днешно време. Според нас в случая приложими са законите срещу домашно насилие, а не изнасилване\", заяви прокурор Естефания Паулин.", "date": "2019.08.09", "title": "Свалиха обвиненията в изнасилване срещу Неймар"}
{"url": "https://www.monitor.bg:443/bg/a/view/jitelite-na-egejska-turcija-noshtuvat-na-otkrito-172548", "text": "Турци, чиито жилища са понесли щети при вчерашното земетресение от 6 по Рихтер в Денизли, прекараха нощта навън, страхувайки се от възможни нови трусове, съобщава турската частна телевизия НТВ. Много граждани отидоха в организираните за тях от властите палатки, а други останаха на открито, преместиха се при свои близки или се настаниха в собствени палатки. \"Покривът ни се срути. По къщата има пукнатини, през които може да мине котка\", обяснява местен жител. \"Невъзможно е да се влиза в къщите. Страхуваме се, че ако има вторични трусове, ще бъдем затрупани под развалините\", добавя той. Властите са организирали места за събиране на гражданите при извънредни ситуации, където хората могат да се настанят при нужда. Екипи на Дирекцията за управление при бедствия и извънредни ситуации и спасители доброволци раздават храна на местните жители, съобщава СиЕнЕн-Тюрк. За осем часа в Егейския район на Турция станаха 114 труса с магнитуд между 1,1 и 6 по Рихтер. След първото земетресение вчера в залива на Кушадасъ в 11.39 ч. с магнитуд 4,8 по Рихтер последва поредица трусове в окръзите Измир, Денизли, Мугла и Маниса. Най-силният бе в Бозкурт, окръг Денизли, с магнитуд 6 по Рихтер в 14.25 ч. Над 80 граждани са потърсили лекарска помощ в болници, като 78 от тях са вече изписани, а трима остават хоспитализирани, каза министърът на вътрешните работи Сюлейман Сойлу. Леки щети от земетресението е понесла и контролната кула на летището в град Чардак, окръг Денизли, посочи още министърът.", "date": "2019.08.09", "title": "Жителите на Егейска Турция нощуват на открито"}
{"url": "https://www.monitor.bg:443/bg/a/view/hadj-zaliva-meka-172543", "text": "Над два милиона мюсюлмани започват днес годишното поклонение в Мека, а саудитските власти предупредиха да не се правят опити да се политизира религиозната проява в сегашната обстановка на напрежения в Залива, предаде Франс прес. Контролирането на постоянния поток от поклонници и гарантирането на сигурността им по време на хаджа, който е едно от най-масовите религиозни събирания в света, са огромно логистично предизвикателство за Саудитска Арабия. Десетки хиляди души от силите на реда са мобилизирани, за да се избегнат нови драми. В миналото поклонението бе помрачено от масови блъсканици, като най-смъртоносната беше през 2015 г. с близо 2300 жертви. Очаква се в тазгодишния хадж да участват около 2,5 милионна поклонници от Саудитска Арабия и други страни. Според представител на министерството на поклонничеството над 1,8 милион визи са били издадени онлайн, без посещение на консулства. Той определи този резултат като успех.", "date": "2019.08.09", "title": "Хадж залива Мека"}
{"url": "https://www.monitor.bg:443/bg/a/view/taneva-shte-ima-kadrovi-promeni-v-babh-sled-ovladjavane-na-krizata-s-chumata-po-svinete-172541", "text": "Безспорно ще има кадрови и организационни промени, но не можем да ги направим в пика на заразата с африканска чума по свинете (АЧС), когато ни трябват хора на терен. Това заяви в ефира на Сутрешния блок на БНТ1 министърът на земеделието, храните и горите Десислава Танева по повод проверката, назначена от главния прокурор в Агенцията по безопасност на храните (БАБХ). 30 огнища на африканска чума тип домашна свиня са установени до момента на територията на страната, като те са основно в Северна България. Шест от тях са в промишлени свинекомплекси. Повечето нови случаи на вируса от последните дни са при дивата свиня, те са общо 33, обясни министър Танева. От 2007 г. 12 държави членки на ЕС са с такива установени случаи и все още няма страна от тях, която да е излязла от списъка с този вирус. 12 години африканската чума не е изкоренена от стопанствата в Европа, категорична е Танева. Всичко, което е оставено да се произвежда, е само и единствено при условията на мерки за биосигурност. Това е целта, която ние имаме и трябва да постигнем, ако искаме да имаме местно производство. Трябва да бъдат изградени мерки за биосигурност и регистрации на тези стопанства - не е толкова трудно, нито толкова скъпо. Оттам насетне рискът от разпространение, от зарязване, поражения и икономически загуби силно намалява и се дължат компенсации за загубени животни, каза още Десислава Танева. Благодаря на всички хора, които станаха съпричастни се включиха в борбата с африканската чума - усвоиха си месото, изчистиха стопанствата и ние ще им предоставим финансов стимул в размер на 300 лв, подчерта министър Танева. Включително и в точки, в които има протести, има усвояване на месото в личните стопанства до 75%. Догодина всичко ще може да се репопулира в условията на мерки за биосигурност, допълни министърът. При личните стопанства в рисковите 3-километрови зони, месото беше загробено, това е изискването. Те нямат мерки за биосигурност и на практика представляват вектор за разпространение на този вирус, обясни Десислава Танева. Относно недоволството на животновъди срещу началника на Агенцията по безопасност на храните д-р Дамян Илиев и назначената проверка от главния прокурор Сотир Цацаров, Танева заяви, че ведомството й ще съдейства на прокуратурата и ще се съобрази изцяло с резултатите от проверката.", "date": "2019.08.09", "title": "Танева: Ще има кадрови промени в БАБХ след овладяване на кризата с чумата по свинете"}
{"url": "https://www.monitor.bg:443/bg/a/view/davat-stalin-na-syd-172547", "text": "Ексследователят по особено важни дела Игор Степанов подаде в Генералната прокуратура и в Следствения комитет на Русия жалба срещу бившия съветски диктатор Йосиф Сталин. Ищецът настоява срещу покойния вожд да бъде образувано наказателно дело и съдът да даде правова оценка на масовите разстрели и заточения, извършвани по негова заповед. В Русия тези престъпни действия официално не са осъдени и, ако това се случи, ще е прецедент, категорични са юристи.      Като основание за заявлението си до прокуратурата Степанов посочва заповед на НКВД /Народния комисариат на вътрешните работи на СССР/ № 00447 от 30 юли 1937 г. „за провеждане на операция за репресиране на бивши кулаци /заможни селяни/, криминални и други антисъветски елементи“. В документа е указано да бъдат разстреляни 82 700 души и да бъдат изпратени в лагери още 193 400 души. Постановлението за приемане на заповедта е подписано от членовете на Политбюро на Централния комитет на комунистическата партия и лично от неговия секретар Йосиф Сталин. В мотивите си към иска си Степанов посочва, че по тази причина бившият съветски лидер трябва да бъде считан за „организатор на масови убийства, тоест геноцид срещу православните свещеници и други граждани“. Сред репресираните са и роднини на самия есксследовател.              След като няколко инстанции в Русия отхвърлиха иска на Степанов, той е готов да стигне до Европейския съд по правата на човека, като неговата цел била не самото наказателно дело, а официалната правова оценка на действията на Сталин.  ", "date": "2019.08.09", "title": "Дават Сталин на съд "}
{"url": "https://www.monitor.bg:443/bg/a/view/sa-sht-otneha-vizata-na-shefa-na-tad-grup-172544", "text": "Съединените американски щати отнеха визата на шефа на \"ТАД груп\" Иван Тодоров. Причината е в обвинението му като подбутител на атаката срещу НАП. Заради нея Тодоров е обвинен в тероризъм, целящ създаване на смут и паника в обществото, съобщава \"24 часа\". Самият Тодоров отрича обвиненията. Той имаше виза, защото е представител на тамошна верига ресторанти за сандвичи в цяла Източна Европа. Според мълвата, това е втора негова санкция от САЩ. През 1997 г. е разследван заради скиминг. С данни, получени от негови пос терминали, са пазарувани компютри от САЩ. Затова от Щатите му забранили да ходи в страната. Заради липса на доказателства обаче забраната била махната, носи мълвата във Варна, откъдето е Тодоров. Вчера съдът го остави за постоянно в ареста.", "date": "2019.08.09", "title": "САЩ отнеха визата на шефа на \"ТАД груп\""}
{"url": "https://www.monitor.bg:443/bg/a/view/ekaterina-zaharieva-shte-otkrie-one-love-tour-v-strumica-172545", "text": "Вицепремиерът и министър на външните работи Екатерина Захариева заминава на еднодневно посещение в Струмица, Северна Македония, на 15 август, съобщи пресслужбата на МВнР. Там тя ще открие концерт от турнето One love tour заедно с външния министър на Република Северна Македония Никола Димитров. Фестивалът представя традициите на двете страни, а в него ще участват едни от най-популярните български и македонски музикални изпълнители, сред които Графа, Слаткаристика, Next Time, Михаела Филева и много други.", "date": "2019.08.09", "title": "Екатерина Захариева ще открие One love tour в Струмица"}
{"url": "https://www.monitor.bg:443/bg/a/view/pyrvi-polojitelni-probi-za-chuma-po-svinete-v-smoljanska-oblast-172546", "text": "Две положителни проби за чума по свинете са установени при изследване на материал от мъртви глигани, намерени край доспатското село Змеица, информират от Областната дирекция по безопасност на храните в Смолян. Общинската епизоотична комисия в Доспат ще заседава днес, за да се обсъдят мерките, които ще бъдат наложени заради наличието на заразата. Това са първите случаи на АЧС в Смолянска област. Очаква се в следващите дни да се получат резултатите и от останалите 9 проби от мъртви глигани, открити в горски местности в областта. Пробите са от трупове на две диви свине, престояли от дълго време в местност между селата Змеица и Борино. Изследването е направено на база биологичен материал от тръбните кости. Веднага, след като са намерени, мъртвите животни са загробени, а мястото е било дезинфектирано, според информация от община Доспат.", "date": "2019.08.09", "title": "Първи положителни проби за чума по свинете в Смолянска област"}
{"url": "https://www.monitor.bg:443/bg/a/view/emil-neshev-greshno-e-che-prez-ljatoto-podcenjavame-planinata-172520", "text": "Стойте на място при изгубване, дайте координатите си веднага чрез мобилното приложение, казва пред \"Монитор\" председателят на ПСС при БЧК - За нас акциите приключват, след като спасителите се приберат от мястото на тръгване. Случи се това, че хората забравят основното правило – планината е опасна дори през лятото. Въпреки хубавото време има куп фактори, които, ако се подценят, може да се стигне до трудни ситуации и инциденти, както се случи сега. Този път изходът е добър, нямаше травми и наранявания, нямаше и фатален край. За нас е радостно, че успяхме да намерим двамата мъже. - На мен често ми задават въпроса: Коя е най-опасната планина.  - Най-опасна е подценената планина. През лятото не се оценяват условията в нея и се надценяват собствените възможности. Това е грешка. Впрочем, това са причините и за зимните инциденти.  - Едната от причините е липсата на добър обхват в планината. Вторият турист, когото намерихме в четвъртък, беше с разредена батерия още във вторник, в 9.45 часа. Нямахме никаква връзка с него, изгубихме възможността да получим координатите му от мобилните оператори, за да се ориентираме в каква посока се движи и да предприемем търсене. Втората причина е, че издирваните хора се движеха в планината в неясни посоки, което изключително затруднява търсенето. Знаем, че са стигнали до едно място. Стигаме до там, а се оказа, че ги няма, поели в неясна посока, вместо да изчакат.  - Ето това е въпросът, че без връзка човек трябва да стои на едно място, да не се отдалечава, за да не му губим следите. Това е основно правило, което трябва да знае всеки планинар. Акцията беше усложнена и поради това, че двамата туристи се бяха разделили. Правило е сам човек да не се движи в планината. Всички тези фактори влияят на продължителността и успеха на акцията. Слава Богу, в този сезон има достатъчно вода в планината, хората не са се дехидратирали. Имали са добра екипировка, както и туристически запаси от храна за преход, което им е помогнало да оцелеят. Освен това там има и диви животни. Затова, ако някой предприеме преход, трябва да е наясно какво да прави, ако попаднат на мечка, глиган, вълци. Основното е в планината да се тръгва с добре зареден телефон. След сигнализирането човек да събере цялото си самообладание и да остане на място. Така ще ги намерим по лесно, а и те ще пестят сили. Така те няма да се дехидратират. Апелирам всички да си инсталират мобилното приложение на Планинската спасителна служба при БЧК, с което много лесно могат да укажат координатите, на които се намират. Те се изпращат чрез есемес, който идва по-надеждно от набиране за телефонен разговор при трудните връзки в планината. Апелирам към всички да си правят планинска застраховка, защото това е отношение към планинарството въобще, дава ни и възможност да успеем да възстановим малка част от разходите чрез застрахователя.  - Намереният в четвъртък има застраховка, откритият предишния ден – няма. Тепърва ще уточняваме дали хората в планинарското дружество, с което те са тръгнали, са имали планински застраховки.  - Предстои да разберем каква точно е ситуацията с него и да калкулираме разходите. Ще се опитаме да възстановим част от тях. Дали ще успеем, това е друга тема. Случаите на незастраховани в планината не са редки. Често има и такива, които сами питат колко струва и си плащат. Например тази седмица спасихме изгубена млада жена над Боянския водопад. След 6-часова акция я намерихме, а тя сама дойде и си плати това, което би ни заплатил застрахователят, ако имаше застраховка. Около 160 лева. Не става въпрос за големи пари. Планинската застраховка за една година е около 30 лева.  - Тя се състои от 540 човека в цяла България, разпределени в 32 отряда по населени места в близост до големите планински масиви. От тях 44-ма са щатните планински спасители, останалите са доброволци. Те не получават заплати. В четирите основни бази, които поддържаме на 24-часови дежурства. Спасителите доброволци имат професии, сред тях са адвокати, лекари, архитекти, инженери, икономисти. Има хора със свой бизнес, както и работещи в предприятия.  - Това е болна тема за нас, спасителите. На някои места работодателите разбират за какво става дума. Обикновено това са хора, които също имат отношение към планината и при нужда освобождават своите служители. Има обаче много други, които не знаят за какво става дума и не освобождават хората доброволно.    - Взимат си отпуска – платена, неплатена, в зависимост от възможностите, за да отидат и да спасяват в планината. Липсата на закон за доброволчеството създава големи проблеми. Разликата в работата на ПСС по отношение на аналогични служби в Европа е огромна. Там е гордост за всяка фирма в нея да има хора – доброволци, работещи по една или друга кауза. В Швейцария например, когато работодателят освободи доброволците за спасителни дейности, държавата му заплаща средствата, които той е изгубил от тяхната липса. Тук не говорим за пари, а за възможност хората да са полезни в спасителната дейност при необходимост. Защото има случаи, в които спасители търпят негативи, но се отзовават за акции, включително и със заплахи за уволнение. Роден е на 18 май 1964 година Над 20 години работи в Планинската спасителна служба на БЧК Началник на Учебния център на Планинската спасителна служба при БЧК В момента е председател на ПСС при БЧК", "date": "2019.08.09", "title": "Емил Нешев: Грешно е, че през лятото подценяваме планината"}
{"url": "https://www.monitor.bg:443/bg/a/view/izvynredno-zyl-zak-efron-izlejava-prisydata-na-serien-ubiec-172518", "text": "Кажете Зак Ефрон и веднага се сещам за блудкавите песни на „Училищен мюзикъл“, чийто ентусиазъм и оптимизъм по-скоро ме вкарват в диабетна кома, отколкото да ме привлекат към повторното изглеждане на поредицата. Красавецът на „Дисни“, за разлика от други свои колеги, чийто професионален път тръгва от същата компания, не държи да изтрие с гумичка първоначалната си репутация. Дори напротив – възползва се от нея още в комедията „Отново на 17“, където играе по-младата, но пленително хубава версия на Матю Пери. Романтиката и (донякъде) комедията изглеждат точни за това момче, което – нека бъдем честни, изнесе цялата серия на „Училищен мюзикъл“ върху перчема си. След редица абсурдни комедии като „Спасители на плажа“, „Да разлаем съседите още веднъж“ и „Ох, на дядо!“, Ефрон си спечели симпатиите на критиците (защото така или иначе той си има солидна фенбаза) с „Най-добрият шоумен“, макар и там да бе сред малкото герои ала Мистър Свят в сбирщината от изроди. Макар отново да разчита и на чара си с новото заглавие във филмографията си „Извънредно зъл, шокиращо лош и подъл“ (Extremely Wicked, Shockingly Evil and Vile). Тази година Netflix, и особено режисьорът Джо Берлингер, сякаш се посвещават на серийния убиец Тед Бънди. Отговорният за смъртта на над 30 жени некрофил бе „герой“ първо в документалната им лента „Разговори с убиец: Записите на Тед Бънди“ (Conversations With a Killer: The Ted Bundy). Само няколко месеца по-късно идва ред на „Извънредно зъл...“ и трябва да отбележим, че предвид вниманието, което режисьорът и стрийминг гигантът отделят на престъпника, резултатът не е особено впечатляващ. Основен позитив несъмнено и изненадващо е Ефрон. Той е все така обаятелен, че дори дамите пред монитора (както и жените, които присъстват на съдебния процес на Тед Бънди) са склонни да повярват в невинността му. Въпреки че дълбоко в себе си знаят истината. 31-годишният актьор успява да си „открадне“ и няколко близки кадри, в които може би за първи път усещаме спотаената му ярост. Уви, това са сред малкото моменти, в които виждаме някаква наченка на агресия в Бънди и за това обвиняваме подхода на режисьора. По дефиниция Берлингер базира филма си на биографията на годеницата на серийния убиец, която често виждаме с псевдонима й Елизабет Кендъл. Макар че голяма част от събитията наистина са представени през нейната призма, в чиято роля добре се справя Лили Колинс, режисьорът представя паралелно и гледната точка на Бънди. Въпреки това не успява да разкаже почти нищо за злодея освен това, което знае и средностатистическият зрител – става дума за сериен убиец от 70-те, който използва чара си и изфабрикувана травма, за да привлича млади момичета и да ги малтретира, което в крайна сметка води до тяхната смърт. Никакви подобни кадри дори не загатват за действията на Бънди. Неговата биография и животът му са Вероятно, ако „Извънредно зъл...“ се гледа последователно с документалния филм, посветен на същия персонаж, резултатът би бил по-различен, но уви – тук по-скоро опознаваме алкохолизма и вината на Елизабет, отколкото да вникнем в дълбочина в причините или последствията от действията на един от най-страховитите убийци в съвременната история. Ако трябва да посоча една причина, поради която филмът заслужава вниманието ни, тя несъмнено е актьорският състав. Лили Колинс не успява да заблести достатъчно под сянката на Ефрон, но особен гъдел предизвиква Джон Малкович под тогата на съдия Едуард Коуарт, чиято реплика вдъхновява и заглавието на лентата. Неговата химия с Бънди впрочем е в пъти по-силна от тази на Ефрон, с която и да е от двете му екранни половинки – Колинс и Кайа Скоделарио. Виждаме и Джим Парсънс („Теория за Големия взрив“) в една от малкото му драматични роли – тази на прокурора от Флорида, който в крайна сметка успява да докаже вината на Тед. Меломаните също имат повод за радост – в образа на полицай от Юта, осъществил първия арест на Бънди, виждаме Участието му наистина се свежда до само една сцена, но тя се очертава ключова за целия сюжет. Макар и уликите да са му сервирани „на тепсия“ (въжета „надничат“ от прозореца на Бънди, когато той е спрян от полицая за преминаване на светофар на червена светлина – б.а.), с първото си актьорско превъплъщение на екрана Хетфийлд ни кара да си мечтаем да го видим и в по-главна роля, където участието няма да е в стил „мигни и ще го пропуснеш“.", "date": "2019.08.09", "title": "„Извънредно зъл“ Зак Ефрон излежава присъдата на сериен убиец"}
{"url": "https://www.monitor.bg:443/bg/a/view/74-godini-ot-amerikanskata-atomna-bombardirovka-na-nagasaki-172535", "text": "Жителите на японския град Нагасаки си спомниха днес за жертвите на американската атомна бомбардировка отпреди 74 години. В 11,02 ч. местно време - часът, в който на 9 август 1945 г., падна бомбата, градът спази едноминутно мълчание. След това в Парка на мира в Нагасаки кметът на града Томихиса Тауе прочете декларация с призив за пълно ядрено разоръжаване. Той прикани Русия и САЩ да изиграят водеща роля в това разоръжаване. На възпоменателната проява присъстваха премиерът Шиндзо Абе и представители на над 70 страни. В момента на взрива в Нагасаки преди 74 години са загинали 70 000 души, а градът на практика е бил сринат със земята.", "date": "2019.08.09", "title": "74 години от американската атомна бомбардировка на Нагасаки "}
{"url": "https://www.monitor.bg:443/bg/a/view/uraganni-vetrove-i-snejni-vielici-otvjavat-avstralija-172538", "text": "Бурни ветрове, снежни виелици и проливни дъждове връхлетяха по-голямата част от Югоизточна Австралия, предаде ДПА. Хиляди домакинства останаха без ток. Полетите бяха отменени на летищата в Сидни и Мелбърн. Това е най-студената вълна в тази част на страната от началото на годината, заяви ръководителят на Австралийската метеорологична служба Роан Смит. В щата Виктория и главния му град Мелбърн ветровете със скорост 120 километра в част повалиха дървета, нанесоха щети на имоти и предизвикаха големи вълни в морето. През нощта в планинския район на щата Нов Южен Уелс започна да вали обилно сняг и беше издадено предупреждение за лавини.", "date": "2019.08.09", "title": "Ураганни ветрове и снежни виелици отвяват Австралия"}
{"url": "https://www.monitor.bg:443/bg/a/view/kriza-v-italija-upravljavashtata-koalicija-korozira-172534", "text": "Италианският вицепремиер и лидер на крайнодясната партия \"Лига\" Матео Салвини заяви, че правителствената коалиция в Италия се е разпаднала и че единственият път напред е произвеждането на нови избори, съобщи Ройтерс. Това изявление бе предшествано от месеци на търкания между \"Лигата\" и антисистемното Движение \"Пет звезди\" и предначертава несигурно политическо бъдеще за третата по големина икономика в еврозоната. Салвини заяви в комюнике, че е казал на премиера Джузепе Конте, че със съюза между управляващите партии \"Лига\" и Движение \"Пет Звезди\" е свършено и че трябва бързо да се даде думата на избирателите. По думите на Салвини другата седмица може да бъде свикано заседание на излезлия в лятна ваканция парламент, на което да се предприемат необходимите процедурни стъпки. Той има предвид гласуване на вот на недоверие към правителството и оставка на министър-председателя. Още в петък \"Лига\" заяви, че ще внесе в Сената искане за гласуване на недоверие, за да свали от власт правителството. \"Тези, които губят време, вредят на страната\", заяви в комюнике партията. Парламентът излезе в лятна ваканция, така че председателят на Сената трябва да реши кога да го свика отново. Краен арбитър е президентът Серджо Матарела, тъй като само той има властта да разпусне парламента и да насрочи нови избори. Напрежението между коалиционните партньори нарасна в сряда, когато двете партии се противопоставиха една на друга в парламента по въпроса за проект за високоскоростен влак между Лион и Торино. Движение \"Пет звезди\" има повече места в парламента от \"Лигата\", но партията на Салвини има в момента двойно повече подкрепа според социологическите проучвания. Остава обаче да се види дали нещата ще се развият по плановете на Салвини. Вкарването на страната в предизборна кампания през август, когато италианците са на почивка и парламентът е във ваканция, ще бъде необичайно и може би рисковано, отбеляза Ройтерс. Президентът Серджо Матарела е единственият човек, имащ пълномощията да разпусне парламента и може да откаже да го направи преди подготвителната работа през септември за бюджета за 2020 г., който трябва да бъде представен на депутатите през октомври. В същото време италианският премиер Джузепе Конте заяви, че Матео Салвини трябва да обясни на италианците защо слага край на управляващата коалиция. \"Не е работа на вътрешния министър да свиква парламента или да установява дневен ред във връзка с политическата криза\", заяви Конте. Той обеща да се яви пред парламента, за да гарантира, че \"кризата, която Салвини е предизвикал е най-прозрачната в историята на републиката\". В кратко изявление премиерът, който е близък до Движение 5 звезди, заяви, че няма да толерира повече нападките на Салвини срещу неговите министри и го обвини, че \"разчита на лозунги\" в търсене на подкрепа. \"Салвини трябва да обясни на избирателите, които вярват в обещанието за промяна, причините, които са го довели до прекратяване предсрочно и внезапно на работата на правителството\", каза Конте. Преди това италианският вицепремиер Луиджи Ди Майо, който е лидер на 5 звезди, каза, че неговата политическа формация не се страхува от предсрочни избори. Според италианските медии \"Лига\" иска парламентарните избори да се произведат през втората половина на октомври. Споменават се датите 13, 20 и 27 октомври. Която и да е датата, \"Лига\" ще се яви в силна позиция. Допитванията й отреждат между 36 и 38 процента от гласовете или дори повече, което потенциално би й позволило да управлява почти сама или с гарантираната отсега подкрепа на постфашистката партия \"Италиански братя\". \"Движение 5 звезди\" силно изостава с около 17 процента подкрепа. Голямата неизвестна е реакцията на държавния глава Серджо Матарела, който единствен има правомощия да разпусне парламента след консултации с председателите на двете камари и основните политически лидери, преди да насрочи избори. А както е известно, Матарела е против избори през есента, тъй като в периода септември-октомври правителството трябва да подготви бюджета за следващата година, да го обсъди с Брюксел и да го внесе за приемане в парламента.", "date": "2019.08.09", "title": "Криза в Италия – управляващата коалиция корозира"}
{"url": "https://www.monitor.bg:443/bg/a/view/trymp-skastri-makron-nikoj-njama-pravo-da-govori-ot-imeto-na-sa-sht-osven-sa-sht-172537", "text": "Президентът на САЩ Доналд Тръмп отправи индиректно предупреждение към френския си колега Еманюел Макрон, уверявайки, че никой освен самите САЩ нямат правото да говорят с Иран от името на Вашингтон, предаде АФП. \"Знам, че Еманюел иска да свърши добре нещата, както и всички други, но никой не може да говори от името на САЩ освен самите САЩ\", заяви Тръмп. \"Иран има сериозни финансови проблеми. Иранците отчаяно искат да говорят със САЩ, но получават противоречиви послания от страна на всички онези, които претендират, че ни представляват, сред които е и президентът Макрон\", допълни Тръмп. Макрон защитава споразумението за иранската ядрена програма, от което САЩ се изтеглиха преди година. Той редовно разговаря с иранския си колега Хасан Рохани и не крие надеждата си да играе ролята на посредник в настоящата криза между САЩ и Иран, отбелязва Франс прес. Но до този момент Иран заявява, че няма да преговаря със САЩ под натиска на американските санкции. Въпреки че увеличи дипломатическия, икономическия и военни натиск над Техеран, Тръмп умножи и призивите за диалог, в това число и в настоящия момент на ескалация на напрежението в Персийския залив. Дипломат номер едно на Иран - Мохамад Джавад Зариф, съобщи неотдавна, че е получил покана за среща с Тръмп в Белия дом, но я отхвърлил.", "date": "2019.08.09", "title": "Тръмп скастри Макрон: Никой няма право да говори от името на САЩ освен САЩ"}
{"url": "https://www.monitor.bg:443/bg/a/view/alen-delon-e-poluchil-udar-i-mozychen-kryvoizliv-172536", "text": "Френската кинолегенда Ален Делон е получил удар и малък мозъчен кръвоизлив, но вече се възстановява в швейцарска болница. Това съобщи най-големият му син Антъни Делон. 83-годишната звезда е постъпил в болница преди няколко седмици, като състоянието му вече е стабилно, а семейството му е успяло да запази в тайна здравословните проблеми. Пред агенция Франс прес Антъни Делон разкри, че според докторите жизнените функции на баща му са „перфектни“. „Той претърпя операция в парижка болница, където остана три седмици под постоянно наблюдение. Цялото семейство бяхме неотлъчно до леглото му – моят брат, сестра ми и майка ми Натали“, добави най-големият от наследниците Делон. а състоянието му е стабилизирано, според докторите, затова се върнахме в Швейцария, където в момента се възстановява в местна клиника. Сестра ми, която сега пребивава в Швейцария следи много от близо възстановяването му и ни държи в течение всеки ден за подобрението му“, обясни още Антъни. В средата на юни, от обкръжението на Ален Делон разкриха, че актьорът е бил приет в американската болница в Нюли със „световъртеж и леки болки в главата“. Припомняме, че преди по-малко от два месеца, на 19 май, 83-годишната легенда беше удостоен с почетна „Златна палма“ по време на 72-то издание на престижния филмов фестивал в Кан. Статуетката му беше връчена от дъщеря му Анучка. Въпреки безспорната дълбока следа, която Делон е оставил в световното кино, тази негова награда не мина без скандали. Малко преди старта на кино-форума движението „Жените в Холивуд“ се възпротиви на честта, която се отдава на френската звезда, заради неговите коментари и действия, свързани с дискриминация. Тогава, основателката Мелиса Силвърстийн, подчерта, че Делон публично признавал, че е удрял дами, участвал е в расистки организации и е обявявал, че това да бъдеш гей е „против законите на природата“. Организацията дори инициира петиция, която събра а слуховете носят, че самата Салма Хайек е отказала да присъства на церемонията, защото противоречало на принадлежността й към движението #MeToo. Въпреки всички тези протести, залата в Кан беше препълнена на церемонията за Делон и посрещна легендата на крака и с аплодисменти. 83-годишният днес легендарен актьор за пръв път се появява в Кан на 13 май 1961 г. като като участник във филма The Joy of Living, който има голям успех. Той е там и за „Затъмнение“ на Микеланджело Антониони (1962), разбира се – за „Гепардът“ - емблематична негова роля, за „Господин Клайн“ на Джоузеф Лоузи (1976), а през 1991 г. зрелищно пристига с хеликоптер, за да представи New Wave. През 2010 г. Делон, ръка за ръка с Клаудия Кардинале, се връща на червения килим по повод показа на реставрираното копие на „Гепардът“, 47 години след създаването на филма. Но отношенията на своенравния актьор с фестивала рядко са били идилични. Преди време прочутият французин оповести оттеглянето си от киното след сред които и касови шампиони като „Борсалино“, и авторски арт филми на Висконти, Антониони, Годар, влезли в класиката на седмото изкуство. Делон си е партнирал на екрана с великолепни актриси като Роми Шнайдер, Клаудия Кардинале, Урсула Андрес, Моника Вити, но фестивалните хроники са съхранили и едно негово откровение за неосъществена мечта: „Има нещо, което ми се изплъзна и което винаги ще ме преследва: би ми харесало да бъда режисиран от жена преди да умра“.", "date": "2019.08.09", "title": "Ален Делон се възстановява от инсулт (ОБНОВЕНА)"}
{"url": "https://www.monitor.bg:443/bg/a/view/kitaj-prodyljava-na-obezcenjava-valutata-si-172539", "text": "Китай днес обезцени още веднъж паричната си единица по-ниско от психологическата бариера от 7 юана за един щатски долар, съобщи „Синхуа”. Централната банка на КНР намали курса с още 97 пункта до ниво от 7,0136 юана за долар. В четвъртък за първи път след финансовата криза от 2008 г. Пекин обезцени валута си до 7,0039 юана за долар. Китай обезценява паричната си единица на фона на решението на САЩ от 1 септември да въведе вносни мита за китайски стоки за импорт на стойност 300 млрд. долара. Президентът на САЩ от своя страна обвини китайците в манипулиране на валутните курсове и се закани да работи с МВФ за премахване на „несправедливото предимство”, получено от Китай чрез обезценяването на юана спрямо долара. Китай пък смята това за необмислена стъпка и предупреди, че тя може да доведе до сътресения на международните финансови пазари и ще попречи на възстановяването на световната икономика. От китайската централна банка отново подчертаха, че не се готвят да използват котировката на юана като инструмент в търговската война със САЩ.", "date": "2019.08.09", "title": "Китай продължава да обезценява валутата си"}
